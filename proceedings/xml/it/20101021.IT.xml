<?xml version='1.0' encoding='utf-8'?>
<text id="20101021.IT" lang="it" date="2010-10-21" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, sulla città di Paola, la città di San Francesco, si è abbattuto nella notte del 18 ottobre un violento nubifragio che ha interessato tutta la Calabria: danni ingenti alle strutture pubbliche, alle civili abitazioni, alle reti idriche e fognarie, alle reti elettriche e telefoniche, senza contare frane e smottamenti. Numerose famiglie hanno dovuto lasciare le loro abitazioni e le scuole sono rimaste chiuse.</p>
      <p sl="it">Da più tempo si verificano in Calabria episodi come questo, forse dovuti agli effetti del cambiamento climatico. Sarà dichiarato presto lo stato di calamità naturale e ci auguriamo che possa essere attivato il Fondo europeo di solidarietà. Vorrei esprimere la mia vicinanza – spero condivisa da questo Parlamento – a tutta la popolazione, anche delle città vicine che hanno subito danni.</p>
    </intervention>
    <intervention id="4-006" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Prendiamo indubbiamente atto della notizia che ci ha appena dato. Desideriamo esprimere la nostra solidarietà e preoccupazione per la calamità che ha colpito la Calabria e, naturalmente, tutti i membri di questo Parlamento manifestano il proprio sostegno agli abitanti di questa splendida regione d'Italia e d'Europa.</p>
    </intervention>
  </section>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Riforme attuate e sviluppi nella Repubblica di Moldova (discussione)">
    <intervention id="4-009" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L'ordine del giorno reca la dichiarazione della Commissione sulle riforme attuate e gli sviluppi nella Repubblica di Moldova.</p>
    </intervention>
    <intervention id="4-010" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione . − Signor Presidente, se consideriamo le relazioni tra Unione europea e Moldova, credo sia evidente che sono stati fatti notevoli progressi a tempo di record, seppure sul piano interno questo paese debba ancora affrontare numerose questioni importanti.</p>
      <p sl="en">Il referendum del 5 settembre doveva servire a sbloccare lo stallo politico, fissando nuove regole per l'elezione del Presidente, ma purtroppo è fallito. Ci si chiedeva se questa consultazione elettorale avrebbe rispettato gli standard democratici e di fatto, gli osservatori internazionali ne hanno confermato l'effettiva conformità. È un segnale incoraggiante.</p>
      <p sl="en">Le elezioni del 28 novembre sono altrettanto importanti per il consolidamento della democrazia nel paese. A tal fine, continueremo a inviare messaggi con fermezza a tutte le parti interessate. Dopo le elezioni, tutte le forze politiche saranno chiamate a lavorare insieme, sia per eleggere il Presidente, sia per formare un governo capace di guidare il paese attraverso un delicato percorso di riforme.</p>
      <p sl="en">Intendiamo, al contempo, riconfermare il nostro sostegno alle riforme strutturali introdotte dal governo moldovo, e, a questo proposito, vorrei portare alla vostra attenzione una serie di elementi.</p>
      <p sl="en">L'Unione europea rappresenta non solo il principale donatore della Moldova, ma a marzo è riuscita anche a mobilitare una quarantina di altri donatori disposti a sostenere le riforme in atto nel paese con lo stanziamento di ben 1,9 miliardi di euro per il triennio 2010-2013, incluso anche il nostro impegno di 550 milioni di euro.</p>
      <p sl="en">In questi ultimi mesi abbiamo risposto tempestivamente a una serie di necessità specifiche sollevate dal governo: abbiamo fornito consulenza politica di alto livello ai ministri, abbiamo sostenuto la democratizzazione di alcuni ambiti legati allo stato di diritto, abbiamo contribuito a organizzare le consultazioni elettorali, è stata affrontata l'emergenza delle inondazioni dell'estate scorsa e sono migliorate le prospettive per l'esportazione dei vini moldovi.</p>
      <p sl="en">Accanto al governo moldovo, ci siamo impegnati attivamente nei confronti degli abitanti della Transnistria con progetti su piccola scala, focalizzati principalmente sul sociale. L'anno prossimo partirà il programma globale di potenziamento istituzionale previsto dal Partenariato orientale.</p>
      <p sl="en">Questa iniziativa intende aiutare la Moldova a prepararsi ad attuare l'accordo di associazione attualmente in corso di negoziazione. L'ultima tornata a Chişinău, il 13 e 14 ottobre, ha dimostrato ancora una volta che le trattative stanno facendo progressi in tempi rapidissimi.</p>
      <p sl="en">La nostra assistenza è arrivata anche sotto forma di trasferimenti diretti al bilancio moldovo. Dall'ultimo trimestre 2009, sono stati infatti spesi 37 milioni di euro sotto forma di sostegno al bilancio settoriale e altri 15 milioni saranno trasferiti a breve. Di questa cifra, circa 8,5 milioni di euro sono stati stanziati direttamente a favore delle fasce più povere della popolazione. Ora che il Presidente Buzek ha sottoscritto la relativa decisione legislativa, prevediamo saranno disponibili a breve i 40 milioni di euro della prima tranche di assistenza macrofinanziaria.</p>
      <p sl="en">Con questo stesso spirito, porteremo avanti anche la fitta agenda di contatti politici e scambi tecnici. Tra qualche giorno incontrerò a Lussemburgo il Primo ministro Filat e a novembre il sottocommissione commerciale UE-Moldova esaminerà la risposta del paese alle principali raccomandazioni formulate dalla Commissione, in vista dei negoziati per una profonda e ampia area di libero scambio.</p>
      <p sl="en">Abbiamo inoltre avviato con la Moldova un dialogo dedicato sui diritti umani e sull'energia ed è in corso di elaborazione un accordo sui servizi dell'aviazione civile. Gli esiti del dialogo sui visti avviato a giugno sono stati portati avanti in maniera concreta e lunedì prossimo, sulla base dei risultati delle missioni di informazione condotte a settembre da esperti indipendenti, il Consiglio "Affari esteri" dovrebbe pubblicare le proprie conclusioni sulla questione.</p>
    </intervention>
    <intervention id="4-011" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Lo scopo di questa discussione è constatare le riforme attuate dalla Repubblica di Moldova durante l'ultimo anno e i progressi conseguiti verso il raggiungimento dell'integrazione europea.</p>
      <p sl="ro">Questo paese è sull'agenda dell'Unione europea da un anno perché ha rispettato i propri impegni e vorrei ricordarne alcuni: è stato predisposto un piano che prevede misure prioritarie da attuare in ambiti centrali di riforma, nonché un programma di riforme in materia di giustizia, ed entrambi i progetti sono già stati avviati. È stato avviato il dialogo sui diritti umani e a settembre il parlamento moldavo ha ratificato lo Statuto della Corte penale internazionale. Sono in corso intense trattative sull'accordo di associazione, con ottimi risultati. È passato appena un anno, ma quanti hanno contribuito ad avviare il processo garantiscono che non si arresterà.</p>
      <p sl="ro">La Repubblica di Moldova è lo Stato che ha conseguito i maggiori progressi all'interno del Partenariato orientale dell'UE; chiedo pertanto al Consiglio di valutarlo individualmente, sulla base dei propri meriti. Progresso significa volontà politica, impegno e dedizione, che meritano di essere riconosciuti. Abbiamo premiato i Balcani occidentali per le misure attuate; facciamo dunque lo stesso anche per la Repubblica di Moldova.</p>
      <p sl="ro">Nell'ambito del dialogo sui visti, la Moldova ha fatto notevoli progressi in tutte e quattro le aree. Chiedo quindi al Consiglio di invitare la Commissione, durante la prossima tornata del 25 ottobre, a stilare un piano di azione, affinché i cittadini della Repubblica di Moldova possano spostarsi senza più bisogno di ottenere il visto. Il contatto diretto tra i popoli vale ben più di qualsiasi dichiarazione.</p>
      <p sl="ro">Per quanto riguarda la Transnistria, trovare una soluzione è essenziale per la stabilità politica ed economica della Repubblica di Moldova e di questa regione. L'Unione europea deve assumersi un ruolo più forte a livello politico e dobbiamo partecipare a progetti congiunti in grado di produrre cambiamenti concreti per i cittadini.</p>
      <p sl="ro">Il processo di integrazione europea ha contribuito a costruire la democrazia e la libertà a ritmi mai visti prima nella storia europea. Pensiamo ad esempio a quanto è cambiata la situazione nell'Europa centrale ed orientale negli ultimi vent'anni. Anche i Balcani occidentali hanno finalmente trovato la pace e hanno lanciato una serie di riforme. Adoperiamoci perché anche la Repubblica di Moldova possa godere della stessa situazione.</p>
    </intervention>
    <intervention id="4-012" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">a nome del gruppo S&amp;D. – Signor Presidente, la Repubblica di Moldova ha un'unica possibilità tra la "transnistrializzazione" e l'"europeizzazione", ossia tra un passato oligarchico di stampo sovietico e un futuro di sicurezza, prosperità e giustizia sociale.</p>
      <p sl="en">Lo sviluppo della Moldova finora è stato influenzato negativamente dall'instabilità della politica interna. Il principale problema del paese non è legato tanto alle sfide esterne che deve affrontare, quanto alle divisioni interne tra le forze politiche. È questa divisione politica interna che non ha concesso alla coalizione di governo il tempo necessario per attuare le opzioni pro-europee. La Moldova si trova ora a un punto di svolta; queste elezioni anticipate dovrebbero condurre il paese verso un futuro di modernizzazione secondo gli standard europei.</p>
      <p sl="en">Invitiamo quindi tutte le forze politiche della Moldova che stanno proponendo un futuro di modernizzazione europea per il paese ad evitare protagonismi o tensioni superflui e a concentrarsi su una visione ampia, che porti il paese a centrare i suoi obiettivi europei.</p>
    </intervention>
    <intervention id="4-013" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, diciotto mesi fa questo Parlamento assisteva attonito ai violenti avvenimenti di Chişinău. Poche settimane dopo, con grandissimo piacere accoglievamo in quest'Aula i leader dei partiti politici democratici moldovi che avevano appena imboccato una nuova strada e condividevamo l'entusiasmo dei cittadini di questo paese per un nuovo futuro.</p>
      <p sl="en">Da allora, abbiamo potuto constatare con soddisfazione i progressi compiuti dalla Moldova. Resta ancora molto da fare, non ultimo assicurare alla giustizia i responsabili di quelle violenze, ma se alle elezioni del mese prossimo sarà riconfermata l'attuale coalizione, vi sono buone probabilità che, nonostante la recessione economica, il paese porti a compimento la propria trasformazione.</p>
      <p sl="en">Il filosofo inglese Francesco Bacone sosteneva che la speranza è buona come prima colazione, ma è una pessima cena. I partiti moldovi al governo dovrebbero sapere che l'attuazione delle riforme deve necessariamente passare per gli atti giuridici che le consentono. Il tempo non è nostro alleato: c'è molto da fare e occorre agire in fretta.</p>
      <p sl="en">A nome del mio gruppo vorrei ringraziare il Commissario Füle e i suoi servizi per l'assistenza prestata alla Moldova. Guardiamo con soddisfazione all'istituzione degli "Amici della Moldova" e al riuscito incontro tra paesi europei, con lo scopo di consentire alla Moldova di fare progressi. L'Unione europea è impegnata al massimo affinché questo paese possa lasciarsi alle spalle l'indigenza in cui si trova e progredire verso standard europei. Mi auguro che la prossima settimana, quando il Consiglio esaminerà la situazione relativa ai visti, ci aiuterà anche a trovare il modo giusto per progredire anche in questo campo.</p>
      <p sl="en">Come affermava uno dei nostri padri fondatori, la vocazione europea di un paese non è determinata dall'Unione europea, ma dallo spirito europeo dei suoi cittadini. Invitiamo il popolo moldovo a dimostrare questo spirito europeo in occasione delle elezioni del mese prossimo.</p>
    </intervention>
    <intervention id="4-014" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">a nome del gruppo Verts/ALE. – Signor Presidente, siamo lieti dei progressi compiuti dalla Repubblica di Moldova e ci auguriamo che l'imminente consultazione elettorale possa ulteriormente consolidare le istituzioni democratiche e assicurare il rispetto per lo stato di diritto e i diritti umani nel paese.</p>
      <p sl="en">Sappiamo che c'è ampio consenso nella società moldova verso la futura adesione del paese all'UE, ma non alla NATO. Nonostante le diverse piattaforme politiche, tutti i partiti rappresentati nel parlamento moldovo si dichiarano favorevoli alla cooperazione e all'integrazione europea. Sulla base dell'esperienza maturata dal mio paese, la Lituania, nell'adesione all'UE, nel corso dei miei colloqui con i politici moldovi ho tentato di spiegare che questo passo non può essere fine a se stesso. È importante intensificare gli sforzi per attuare profonde e coerenti riforme in campo economico e giuridico, principalmente attraverso la lotta alla corruzione.</p>
      <p sl="en">La società moldova è caratterizzata da una pluralità etnica e linguistica ed esistono sensibili differenze sulla valutazione dei fatti storici: tracciare ulteriori linee di demarcazione all'interno della società di questo paese è molto rischioso. A mio avviso, il decreto che fissa per il 28 giugno l'anniversario dell'occupazione sovietica e che ha scatenato una reazione negativa in gran parte dei cittadini moldovi, non ha affatto unito la società, ma ha invece sortito l'effetto contrario.</p>
      <p sl="en">La società moldova è divisa anche per la nazionalità dei suoi cittadini. La considerevole percentuale di residenti con doppia cittadinanza crea ulteriori differenze anche in materia di diritti; dobbiamo quindi fare tutto il possibile per eliminare queste differenze e abolire l'obbligo dei visti per tutti i cittadini moldovi.</p>
    </intervention>
    <intervention id="4-015" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, nessuno mette in dubbio che la Moldova sia ancora molto lontana dall'adesione all'Unione europea, obiettivo che il gruppo dei Conservatori e Riformisti europei sostiene. Nonostante sia membro dell'OMC, la Moldova è uno dei paesi più poveri d'Europa e, in quanto tale, vulnerabile alla criminalità organizzata, al traffico di esseri umani e alla corruzione. La Moldova risente ancora del conflitto irrisolto con la Transnistria, la regione secessionista fortemente legata alla Russia dal punto di vista linguistico e politico.</p>
      <p sl="en">Ciononostante, negli ultimi 15 mesi da quando i comunisti non sono più al potere, la Moldova ha conseguito notevoli progressi. I partiti che compongono l'Alianţa pentru Integrare Europeană (alleanza per l'integrazione europea), l'attuale coalizione di governo, hanno dimostrato una notevole capacità di collaborazione per accelerare l'integrazione del paese nell'Unione europea. Da parte sua, l'Unione europea deve continuare a fare pressioni sul governo moldovo perché porti avanti le riforme economiche e, soprattutto, migliori lo stato di diritto e la governabilità.</p>
      <p sl="en">Dovremmo coinvolgere maggiormente Chişinău e riconoscerne i meriti. È stata citata la questione dei visti, ma vorrei ricordare anche Euronest, che offre ai politici europei e moldovi l'opportunità di confrontarsi su questioni di interesse comune. Euronest, che figurava nella mia relazione al parlamento precedente, rimane purtroppo bloccato a causa della disputa sulla rappresentanza della Bielorussia, dal momento che quest'Aula non riconosce il parlamento moldovo, non essendo stato eletto democraticamente.</p>
      <p sl="en">Mi auguro che un giorno tutti i paesi del Partenariato orientale che si schierano apertamente a favore dell'Europa, ossia Moldova, Ucraina e la futura Bielorussia democratica, diventino candidati a far parte dell'Unione europea.</p>
    </intervention>
    <intervention id="4-016" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Signor Presidente, questa discussione testimonia l'impegno dell'Europa verso la divisa Repubblica di Moldova e ne sono immensamente lieto. Nei Paesi Bassi, da anni i cittadini hanno avviato interessanti iniziative sociali che mirano a offrire prospettive concrete ai giovani moldovi. A tale proposito vorrei ricordare con orgoglio la fondazione Orhei di Bunschoten-Spakenburg, una cittadina che affronta questi temi con grande entusiasmo. Mi sento vicino ai membri di questa fondazione, dal momento che anche in questa sede stiamo affrontando la questione, dimostrando il nostro impegno. La Moldova, per inciso, sta tentando di pervenire a un ampio e approfondito accordo commerciale con l'Unione europea, come abbiamo sentito anche dal Commissario Füle, al quale domando: qual è la situazione in merito e sono stati compiuti effettivi progressi?</p>
      <p sl="nl">È essenziale ampliare le opportunità commerciali per i prodotti moldovi, in particolare quelli agricoli e i vini di Chişinău, dal momento che la Russia, da sempre principale mercato per la Moldova, chiude regolarmente le frontiere per ragioni politiche. Commissario, ha già toccato questo tema, ma esiste qualche modo in cui l'Unione europea possa venire in aiuto della Moldova in questo ambito?</p>
      <p sl="nl">Per concludere, una domanda sulla "iniziativa Meseberg" del Cancelliere tedesco Angela Merkel: la Russia intende veramente impegnarsi a trovare una soluzione alla questione della Transnistria in cambio di un migliore dialogo politico con l'Unione europea? Circolano voci secondo cui il Cremlino non ha ancora intrapreso alcuna azione. Signor Commissario, mi auguro che vada a buon fine il suo sforzo per avvicinare la Moldova all'Europa.</p>
    </intervention>
    <intervention id="4-017" speaker_id="96835" name="Traian UNGUREANU" is_mep="True" mode="spoken" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signor Presidente, è ampiamente dimostrato che l'impegno della Moldova verso i valori e gli standard europei è autentico ed efficace.</p>
      <p sl="en">La Moldova è di fatto il miglior esempio dell'attuazione di politiche europeistiche nei paesi dell'Europea orientale. Di fatto, in questa prospettiva, le credenziali della Moldova la rendono del tutto compatibile con gli Stati dei Balcani occidentali.</p>
      <p sl="en">Il positivo precedente creato dalla Moldova deve essere riconosciuto e incoraggiato. Il declino delle istituzioni democratiche nella vicina Ucraina, accresce la rilevanza della Moldova per le politiche dell'Unione europea ai suoi confini orientali. In quest'ottica è essenziale che le elezioni politiche del 28 novembre confermino la determinazione della Moldova a integrarsi in Europa.</p>
      <p sl="en">È arrivato il momento che l'Unione europea lanci un segnale positivo alla Moldova e ai suoi cittadini. Migliaia di famiglie moldove sono divise a cause dei visti. Il dialogo UE-Moldova sulla questione rappresenta una straordinaria opportunità e dovrebbe passare alla fase operativa. Mi auguro che il Consiglio "Affari esteri" del 25 ottobre inviti la Commissione a predisporre un piano d'azione per la liberalizzazione dei visti. Una Moldova integrata ed europeista influirà positivamente sul confine orientale dell'Unione europea, dove scarsa governabilità e contrasti irrisolti pongono una minaccia continua alla stabilità dell'Europa.</p>
    </intervention>
    <intervention id="4-018" speaker_id="38605" name="Iliana IOTOVA" is_mep="True" mode="spoken" nationality="Bulgaria" birth_date="24-10-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Tra le questioni che la Moldova attualmente sta affrontando e che fanno parte del nostro obiettivo generale, figurano anche il rafforzamento dello Stato multietnico, la sua identità, la risoluzione politica della questione della Transnistria e l'adesione della Moldova all'Unione europea come Stato autonomo e indipendente.</p>
      <p sl="bg">Il processo di liberalizzazione dei visti riveste particolare importanza poiché, come nel caso dei paesi dell'ex Iugoslavia, porta a risultati positivi. La tendenza a ricorrere alla procedura rapida per l'emissione simultanea di passaporti bulgari e rumeni ai cittadini moldovi non risolve il problema, ma comporta invece determinati rischi. Al contempo, le autorità di Chişinau devono assicurare che il contributo di 90 milioni di euro che l'Unione europea intende erogare sotto forma di assistenza macrofinanziaria andrà a beneficio diretto dei cittadini moldovi, a prescindere dall'etnia cui appartengono. Si tratta di un passo importante soprattutto per la minoranza bulgara in Moldova, che vive in una delle regioni economicamente più svantaggiate del paese.</p>
    </intervention>
    <intervention id="4-019" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">In qualità di membro della delegazione alla commissione di cooperazione parlamentare UE-Moldova, ho avuto il piacere di seguire i positivi progressi compiuti da questo paese e posso confermare che, nel corso dell'ultimo anno, la Repubblica di Moldova ha dimostrato chiaramente il proprio impegno verso l'Europa; basti pensare alle riforme attuate nei settori dell'economia, del sistema giudiziario e dell'amministrazione pubblica. Allo stesso tempo, dobbiamo essere realistici e riconoscere che il processo di transizione in Moldova è tutt'altro che semplice e molte sono le riforme ancora da avviare.</p>
      <p sl="ro">Sono lieto dei progressi compiuti nella discussione sulla liberalizzazione dei visti, ma ritengo che la Commissione debba predisporre una tabella di marcia per raggiungere questo obiettivo e, perché no, per accantonare definitivamente i visti. Le elezioni parlamentari del 28 novembre saranno un banco di prova decisivo per la Repubblica di Moldova e mi auguro che il percorso verso l'Europa che il paese si è impegnato a percorrere sarà approvato e sostenuto dai cittadini.</p>
      <p sl="ro">L'assistenza macrofinanziaria e politica da parte delle istituzioni europee e di alcuni Stati membri è stata fondamentale. Alla luce dei positivi risultati della nostra politica, invito le istituzioni europee (Parlamento, Consiglio e Commissione europea) a portare avanti le proprie iniziative a sostegno della Moldova, per infondere al paese fiducia e coraggio per continuare sulla strada delle riforme e dell'avvicinamento all'Unione europea, affinché possa integrarsi come Stato membro a tutti gli effetti.</p>
    </intervention>
    <intervention id="4-020" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Dieci giorni fa ho avuto occasione di visitare la Moldova in qualità di membro di una delegazione speciale della commissione per gli affari esteri, insieme agli onorevoli Macovei e Watson, tra gli altri. Siamo stati in Moldova in un momento estremamente importante per il paese, alcune settimane dopo l'insuccesso del referendum costituzionale del 5 settembre e prima delle importanti elezioni parlamentari che, come sapete, si terranno il 28 novembre. Abbiamo constatato soprattutto l'ampio consenso della nazione e della società moldova verso il processo di integrazione europea, al quale sono favorevoli quasi tre quarti dei cittadini moldovi.</p>
      <p sl="pl">Abbiamo notato anche gli enormi progressi conseguiti dal governo del Primo ministro Filat sulla strada dell'integrazione europea e le numerose riforme, nonché i notevoli miglioramenti nella lotta alla corruzione che in passato aveva condizionato pesantemente il paese. Ovviamente rimangono ancora molti problemi da risolvere, legati alla crisi economica e alla situazione tuttora irrisolta della Transnistria. Ciononostante, se vogliamo che le riforme proseguano anche dopo il 28 novembre, l'Unione europea deve mandare un segnale chiaro; mi auguro pertanto che il prossimo vertice del Consiglio riesca a condurre a buon fine il processo di liberalizzazione dei visti.</p>
    </intervention>
    <intervention id="4-021" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Desidero ringraziare quanti hanno reso possibile questa discussione. È nostro compito guardare alla Repubblica di Moldova con un senso di grande responsabilità, soprattutto in vista delle prossime elezioni. L'impegno da parte della coalizione dell'Alianţa pentru Integrare Europeană (alleanza per l'integrazione europea) attualmente al potere ha dimostrato che questo governo è pronto a lanciare un ampio processo di riforme politiche, economiche e istituzionali, assumendosi il ruolo di apripista nel contesto del Partenariato orientale. Tutto ciò avviene dopo otto anni di governo comunista, durante il quale sono stati gravemente violati diritti fondamentali come la libertà di espressione e il diritto a un giusto processo.</p>
      <p sl="ro">Il processo di riforme nella Repubblica di Moldova deve continuare principalmente nei campi della giustizia e degli affari interni. Bisogna contrastare in ogni modo la corruzione e garantire la giustizia libera, assicurando al contempo la detenzione in condizioni di sicurezza e umanità, nel rispetto dei diritti umani fondamentali. Da oltre 18 mesi, la Repubblica di Moldova sta attraversando una crisi politica, segnata dal fallimento delle elezioni presidenziali e della validazione del referendum.</p>
      <p sl="ro">Le elezioni del prossimo 28 novembre sono un'enorme scommessa per il cammino che la Moldova ha intrapreso verso l'Europa. Ancora una volta, la democrazia è chiamata a una prova importante. In tutta sincerità, un eventuale fallimento della democrazia nella Repubblica di Moldova alle prossime elezioni segnerà, in misura minore, anche un fallimento della politica dell'UE in questo paese. L'Unione europea deve poter contare su un partner geograficamente vicino che ne condivida i valori.</p>
      <p sl="ro">In conclusione, vorrei far notare che la lingua parlata dai cittadini della Repubblica di Moldova è ora una delle lingue ufficiali dell'Unione europea, un altro motivo per cui merita il nostro sostegno.</p>
    </intervention>
    <intervention id="4-022" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Sono lieto che il Parlamento europeo stia discutendo la situazione in Moldova, un paese fondamentalmente europeo. A questo proposito dobbiamo rendere atto alla coalizione Alianţa pentru Integrare Europeană (alleanza per l'integrazione europea) attualmente al governo per il forte contributo apportato al processo che mira ad avvicinare la Moldova all'Unione europea.</p>
      <p sl="bg">Allo stesso tempo, i cittadini si aspettano maggiori risultati nell'ambito dell'economia e dello sviluppo sociale: non a caso, queste aspettative stanno diventando anche una delle tematiche centrali dell'attuale campagna. Istituire relazioni con l'Unione europea non rappresenta un passo isolato, ma un processo a lungo termine, e il percorso di avvicinamento della Moldova deve diventare una politica irreversibile.</p>
      <p sl="bg">Il fallito tentativo di modificare la costituzione ha portato a questo stato di instabilità politica, che rischia di ripetersi all'indomani delle prossime elezioni. È per questo motivo che rivolgo un appello alle principali forze politiche affinché − a prescindere dalle rispettive differenze e dal risultato elettorale − si adoperino per garantire la stabilità politica in Moldova e avere così l'opportunità di agire nell'interesse dei cittadini e del futuro europeo del loro paese.</p>
    </intervention>
    <intervention id="4-023" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">"Imperialismo rumeno", è così che i comunisti moldovi etichettano l'interesse e gli interventi dei parlamentari in Romania sulla situazione di Chişinău, a prescindere che si tratti del Presidente Băsescu o degli europarlamentari. In altre parole, i comunisti di Chişinău vorrebbero che Bucarest rimanesse in silenzio; non credo abbiano il diritto di avanzare una simile pretesa, ma è invece nostro preciso compito far sentire la nostra voce.</p>
      <p sl="ro">Il principale motivo consiste nel fatto che nella Repubblica di Moldova vivono numerosi cittadini innanzi tutto europei, rumeni, bulgari e di altre nazionalità. Credo che, come tutti i cittadini europei, anche chi vive in Moldova deve godere dei diritti legati al loro status politico.</p>
      <p sl="ro">In seconda istanza, dobbiamo monitorare attentamente Chişinău, dove da oltre un anno una coalizione di governo ha agito in nome dell'integrazione europea. Non si tratta soltanto di una questione formale: indubbiamente, se avesse scelto di chiamarsi "alleanza per la Russia" non avrebbe riscosso tanto interesse da parte nostra; ha scelto invece di chiamarsi “alleanza per l'integrazione europea (Alianţa pentru Integrare Europeană). Ma non è tanto il nome che conta, quanto le azioni coraggiose di questo governo, illustrate dall'onorevole Macovei e dal Commissario Füle.</p>
      <p sl="ro">La settimana scorsa sono stato a Chişinău e Tiraspol e ho constatato che il tema dell'ingresso in Europa è al centro anche della campagna elettorale per le imminenti elezioni di novembre. I cittadini moldovi saranno chiamati a decidere non soltanto tra diversi schieramenti politici, ma anche se proseguire o abbandonare il cammino verso l'Europa.</p>
      <p sl="ro">Non illudiamoci. Persino il capo della delegazione UE a Chişinău rischia di illudersi. I comunisti non vogliono l'integrazione; hanno dimostrato oltre un anno fa a che cosa aspirano e le manifestazioni di aprile hanno rivelato chiaramente quali sono gli interessi dei comunisti di Chişinău. Mi auguro pertanto che i cittadini comprendano il messaggio e la posizione dei partiti, e che i politici stessi comprendano i desideri dei i cittadini che esprimeranno alle urne.</p>
    </intervention>
    <intervention id="4-024" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Domandiamoci per quale motivo dedichiamo tanta attenzione a un piccolo paese che si trova vicino al Mar Nero senza però avervi uno sbocco. Forse, ci occupiamo della Moldova perché è un piccolo paese che sorge nel punto in cui due mondi s'incontrano, uno dei quali, che un tempo rappresentava l'Unione sovietica, sta faticosamente diventando un ricordo del passato. La Moldova è un paese diviso, in parte occupato e appoggiato da forze straniere. Credo che meriti il nostro sostegno: è un paese piccolo, abitato da uomini e donne coraggiosi che vogliono avvicinarsi all'Unione europea e costruire una democrazia.</p>
      <p sl="pl">Signor Commissario, la situazione in Moldova ricorda il concetto della fisica per cui non è tanto la forza in sé a contare, quanto il punto cui viene applicata. I milioni di euro che ha menzionato non fanno poi tanta impressione: si tratta di un importo modesto, ma utilizzato al punto e al momento giusto può sortire l'effetto positivo che desideriamo. I miei auguri a quanti vogliono costruire la democrazia in Moldova. Non mi interessa l'affiliazione di partito, ma vorrei che questo Stato trovasse l'unità per costruire un futuro migliore per sé e diventare presto partner dell'Unione europea.</p>
    </intervention>
    <intervention id="4-025" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="sk">I progressi conseguiti finora dalla Moldova fanno di questo paese un possibile esempio di successo nell'ambito del Partenariato orientale dell'Unione europea.</p>
      <p sl="sk">La posizione europeistica assunta dal governo guidato dall'Alianţa pentru Integrare Europeană (alleanza per l’integrazione europea) ha offerto ai cittadini moldovi una chiara e importante prospettiva politica per il futuro progresso democratico del paese. È vero anche che la situazione politica interna è stata influenzata negativamente dal mancato accordo sulla riforma della costituzione. Dopo l'insuccesso del referendum, le imminenti elezioni dovrebbero servire a superare l'impasse dei negoziati politici tra i partiti. Ritengo che l'Unione europea debba riconoscere apertamente gli importanti passi avanti compiuti dall'attuale governo nel rafforzare le relazioni con l'UE.</p>
      <p sl="sk">Il 25 ottobre è prevista la pubblicazione delle conclusioni del Consiglio "Affari esteri" sulla Moldova, che dovrebbero dimostrare il sostegno agli sviluppi in senso europeistico voluti dall'attuale governo e, soprattutto, chiedere alla Commissione di predisporre un piano d'azione per la liberalizzazione dei visti, un tema molto importante per i cittadini moldovi. Il risultato definitivo dipenderà ovviamente dall'esito della consultazione elettorale. Per quanto riguarda il Parlamento europeo, a mio avviso la nostra posizione nei confronti della Moldova deve essere positiva e sostenere apertamente le forze pro-Europa, dimostrando quanto sia importante per noi che la Moldova entri a far parte della famiglia europea unita. Dobbiamo convincere i nostri interlocutori che puntare a questo futuro è anche nel loro interesse.</p>
    </intervention>
    <intervention id="4-026" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, la Moldova ha fatto parecchia strada da quando il patto Molotov-Ribbentrop suddivise l'Europa in sfere d'influenza e annesse il paese all'URSS.</p>
      <p sl="en">Oggi la Moldova è uno Stato indipendente e, seppure debba affrontare numerosi problemi, è anche un paese democratico avviato verso l’integrazione europea. Desidero pertanto invitare tutta la classe politica moldova, le forze politiche democratiche e tutti i gruppi etnici ad evitare tensioni superflue e a concentrarsi invece sulla realizzazione di un'ampia visione per la Repubblica di Moldova, che possa condurre il paese a realizzare i suoi obiettivi europei.</p>
      <p sl="en">Resta infine da risolvere la questione della Transnistria, che dovrebbe invece essere una priorità nella nostra agenda. Accolgo con favore l'iniziativa del Cancelliere tedesco, Angela Merkel, e dei leader politici di altri paesi che mira a trovare una risoluzione a questa problematica ancora irrisolta.</p>
    </intervention>
    <intervention id="4-027" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, la Moldova è l'ultimo paese latino ancora fuori dall'Unione europea. In gran parte, è stata la storia a determinare tale situazione, ma la Politica di vicinato e il Partenariato orientale incrementano le probabilità che la Moldova si avvicini e, in un secondo momento, entri a far parte dell'UE, una volta soddisfatte tutte le condizioni necessarie.</p>
      <p sl="en">L'attuale coalizione di governo, seppure dovrà, a breve, affrontare le elezioni, ha accelerato le riforme alle quali l'UE ha risposto in maniera coerente e mi congratulo con quanti, da entrambe le parti, hanno contribuito a questo sviluppo. Le riforme interne, da una parte, e la risposta europea, dall'altra, dovrebbero raggiungere il punto di non ritorno quanto prima.</p>
      <p sl="en">Le probabilità di successo della Moldova dipendono ovviamente dalla risoluzione del conflitto in Transnistria. A tale proposito, trovo incoraggianti gli attuali dibattiti annunciati a Potsdam al vertice tra Germania e Russia, e affrontati probabilmente anche al recente vertice trilaterale di Deauville, sulla spinta dell'apparente volontà della Russia di trovare una soluzione. Invito tutti a mantenere salda la speranza e a lavorare per accogliere in Europa quest'ultimo tassello di latinità.</p>
    </intervention>
    <intervention id="4-028" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, in passato, quando ci siamo occupati dei Balcani, per esempio dei problemi del Kosovo o della Bosnia, abbiamo tralasciato la Moldova. L'Unione europea avrebbe dovuto assumersi molto tempo fa il ruolo di mediatore nei conflitti tra questo paese e i suoi vicini. Mi rammarico che la Moldova abbia ora rifiutato l'offerta dell'UE di mediare nel conflitto con la Transnistria.</p>
      <p sl="de">Non è un caso questo paese, con la sua caotica economia post-socialista, sia una sorta di sorella povera all'interno della famiglia europea. Come sappiamo, la principale area industrializzata nella parte orientale del paese ha dichiarato la propria indipendenza, con il sostegno della Russia, condannando così il paese al declino economico, dal momento che l'economia si basa unicamente sull'agricoltura.</p>
      <p sl="de">Quando i cittadini moldovi si recheranno alle urne, a fine novembre, per eleggere un nuovo governo, sarà importante assicurarsi che le elezioni si svolgano regolarmente, al fine di evitare agitazioni e un'eventuale escalation del conflitto con la Romania, ad esempio.</p>
    </intervention>
    <intervention id="4-029" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signor Commissario, ho avuto l'occasione di assistere alle rielezioni in Moldova. Parlando con i rappresentanti degli allora partiti di opposizione, avevamo riscontrato un profondo desiderio di cambiamento, che è di fatto divenuto realtà. L'attuale Primo ministro Filat, all'epoca portavoce dell'opposizione, aveva dichiarato apertamente aspirazioni europee. Abbiamo dimostrato grande apprezzamento per i frutti del suo lavoro quando è stato ospite di questo Parlamento, apprezzamento confermato anche dalla delegazione della commissione per gli affari esteri che di recente si è recata in visita in Moldova.</p>
      <p sl="pl">I problemi interni, legati principalmente alla Transnistria, la frammentazione e il declino del paese, che sono un simbolo del passato e delle divisioni, sono tutte questioni molto complesse. Dobbiamo appoggiare il processo che riporterà la Transnistria all'interno della Moldova, che comporterà però numerosi problemi, non da ultimo quello della migrazione. Signor Commissario, ogni dimostrazione di sostegno alla Moldova, e su questo concordo con l'onorevole …</p>
      <a text="(Il Presidente interrompe l'oratore)"/>
    </intervention>
    <intervention id="4-030" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, nelle settimane scorse sono stato a Chisinau, in Moldavia. Ho partecipato a un convegno, organizzato dal Ministro della cultura, sull'integrazione della Moldavia in Europa per quanto attiene, in particolare, alla cultura. Ho apprezzato molto la grande volontà di crescita, soprattutto attraverso una serie di iniziative, che vanno dalla costruzione di infrastrutture, di viabilità, di reti elettriche e di reti di ogni genere, alla formazione professionale per tutti i mestieri, all'aggiornamento professionale per le altre professioni.</p>
      <p sl="it">I cittadini moldavi sono molto interessati a entrare in Europa. Il governo punta nel prossimo futuro a un'integrazione vera all'Unione europea e sta lavorando in questo senso. Va bene per il momento l'attenzione dell'Europa …</p>
      <a text="(Il Presidente interrompe l'oratore)"/>
    </intervention>
    <intervention id="4-031" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, attualmente il numero di beneficiari naturali dei finanziamenti comunitari è appena inferiore alla metà del totale degli Stati membri. Se acconsentiamo all'adesione di un numero via via crescente di paesi orientali sempre più poveri, la proporzione di destinatari netti salirà forse a due terzi e andrà, evidentemente, a scapito dei contribuenti netti, come pure degli attuali membri che sono beneficiari netti.</p>
      <p sl="en">Si sente spesso dire che rendere meno rigorose le restrizioni relative ai visti non ha nulla a che vedere con la migrazione, intendendo ovviamente in questo caso la migrazione regolare. Senza dubbio, riguarderà invece la migrazione illegale, il traffico di esseri umani destinati a lavorare per compensi ben al di sotto del minimo salariale e in condizioni di lavoro inferiori agli standard minimi. Questo priverà inoltre il paese della popolazione in età lavorativa, che potrebbe invece aiutarlo a uscire dalla povertà.</p>
      <p sl="en">Ricordo infine che la Moldova ha dichiarato la propria indipendenza dall'Unione sovietica nel 1991. Intende davvero sacrificare questa indipendenza per l'Unione europea, anche se pagata con moneta sonante?</p>
    </intervention>
    <intervention id="4-032" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signor Presidente, ho apprezzato moltissimo questa discussione, per il momento in cui si è tenuta e soprattutto per l'unanimità del messaggio e del sostegno dimostrato da quest'Aula.</p>
      <p sl="en">La Repubblica di Moldova si trova a un punto di svolta della propria storia. Nell'ultimo anno, la Commissione si è adoperata per aiutare il governo moldovo a realizzare la maggior parte del suo ambizioso programma di riforme.</p>
      <p sl="en">Le innovazioni che sosteniamo rispecchiano senza eccezioni l'ampio ventaglio di obiettivi contemplati dal piano d'azione UE-Moldova e il successo di queste riforme è essenziale per il futuro della Repubblica di Moldova.</p>
      <p sl="en">Abbiamo espresso il nostro sostegno al progetto di una Moldova moderna e solida, forte di una società riconciliata e della propria integrità territoriale; lo abbiamo ribadito a più riprese e non soltanto il 30 settembre, quando il cosiddetto gruppo degli “Amici della Moldova" menzionato dalla onorevole Watson si è recato in visita a Chişinău. Non vi è dubbio che la storia europea abbia una lezione da offrirci, a questo proposito.</p>
      <p sl="en">La Repubblica di Moldova ha imboccato la strada giusta e sono certo che riuscirà a raggiungere il compromesso politico necessario per sostenere l'impegno riformista che ha assunto. Da parte nostra, e per quanto possibile, continueremo ad affiancare i cittadini moldovi fornendo il necessario sostegno esterno alle riforme e continueremo a sostenerli fino al superamento dei test di sostenibilità attraverso le prossime elezioni parlamentari. Spero sinceramente che all'indomani di queste elezioni la Moldova avvii un processo di inclusione politica basato su un programma europeistico, che porti avanti un percorso di trasformazione a beneficio dei cittadini moldovi come pure dell'Europa.</p>
    </intervention>
    <intervention id="4-033" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Per concludere la discussione , ho ricevuto sei proposte di risoluzione ai sensi dell'articolo 110, paragrafo 2 del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi, 21 ottobre 2010, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-034" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Condivido la soddisfazione per i progressi compiuti nell'ultimo anno dall'Unione europea nelle relazioni con la Repubblica di Moldova. Mi congratulo con gli onorevoli colleghi che hanno presentato questa proposta di risoluzione.</p>
      <p sl="ro">Fin dalla sua adesione, la Romania si è impegnata a portare avanti la causa della Repubblica di Moldova all'interno dell’Unione europea e tale impegno è dimostrato concretamente dal numero di europarlamentari rumeni dei diversi gruppi politici che hanno sottoscritto la risoluzione.</p>
      <p sl="ro">I 90 milioni di euro destinati a questo paese sotto forma di assistenza macrofinanziaria rappresentavano e rappresentano tuttora una sorta di salvagente, di cui la Moldova e i suoi cittadini necessitavano per conseguire progressi e, soprattutto, per tenere fede agli impegni assunti rispetto alle riforme, allo stato di diritto e alla lotta alla corruzione.</p>
      <p sl="ro">La Repubblica di Moldova deve risolvere due questioni principali: la prima è la Transnistria, che richiede da parte dei governi europei un contributo deciso e focalizzato e la ripresa dei negoziati. La seconda questione, che evidentemente dipende dalle forze politiche democratiche della Repubblica di Moldova, alle quali dobbiamo prestare il nostro sostegno, è lo svolgimento delle elezioni del prossimo 28 novembre. Occorre garantire ai cittadini che si trovano all'interno del paese e all’estero, di poter effettivamente esercitare il proprio diritto a eleggere il governo nazionale. Grazie.</p>
    </intervention>
  </section>
  <section id="creitem4" title="4. Container persi in mare e compensazioni (discussione)">
    <intervention id="4-036" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione sull’interrogazione orale (O-0115/2010 - B7-0469/2010) alla Commissione, dell’onorevole Simpson a nome della commissione per i trasporti e il turismo, sui container persi in mare e risarcimento.</p>
    </intervention>
    <intervention id="4-037" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">autore. − Signor Presidente, come lei ha riferito, stamane parlo a nome della commissione per i trasporti e il turismo circa una questione che è stata ignorata troppo a lungo, ovvero i container che le imbarcazioni perdono in mare.</p>
      <p sl="en">Mi sorprende che, al giorno d’oggi, in un’epoca così moderna, migliaia di container manchino all’appello ogni anno e la maggior parte cadano dalle imbarcazioni nei nostri oceani. Si stima che ogni anno venga persa in mare la sbalorditiva cifra di 10 000 container. Verrebbe da credere che le compagnie di navigazione e le assicurazioni siano piuttosto felici di accettare un simile dato e non facciano nulla al proposito. Nelle acque europee vengono persi 2 000 container l’anno e sembra che questa cifra è in continuo aumento. Questi container rappresentano una minaccia per la navigazione, possono inquinare i mari con materiali tossici e non tossici e caricano le autorità locali con ingenti costi di pulizia.</p>
      <p sl="en">La commissione per i trasporti chiede ora che si intervenga per ridurre tali cifre e invia un messaggio all’industria marittima: non siamo disposti a tollerare oltre questo stato di cose. L’istituto olandese MARIN ha rilevato che le principali cause del collasso delle pile di container sono le legature difettose, il peso eccessivo e stiva mentolo stivaggio non corretto. Inoltre, gli equipaggi delle navi più grandi hanno difficoltà a valutare i movimenti da poppa a prua dei grandi carichi causati dalle condizioni meteorologiche, che possono ampliare l’accelerazione verticale in queste zone al di là dei limiti previsti dalle specifiche della nave.</p>
      <p sl="en">Inoltre, la mancanza di una convenzione sulla responsabilità oggettiva di risarcimento per le sostanze non tossiche comporta che gli Stati membri e le comunità costiere sono costretti ad affrontare le spese delle operazioni di pulizia. Il Parlamento chiede ora che le compagnie di navigazione si facciano carico delle proprie responsabilità su tale questione e vorremmo che la Commissione sia più proattiva nella soluzione di questo inaccettabile stato di cose. Oggi invito la Commissione a studiare i risultati del progetto Lashing@sea e a presentare proposte volte a migliorare le procedure di legatura dei container e le attrezzature.</p>
      <p sl="en">In secondo luogo, chiediamo un’azione mirata a garantire che tutti i container siano regolarmente pesati in porto e stivati in modo corretto prima che la nave salpare prenda il largo, nonché fari attivati automaticamente per contribuire alla localizzazione dei container.</p>
      <p sl="en">Chiediamo, inoltre, alla Commissione di analizzare il regime di risarcimento, onde evitare che le autorità locali e regionali vedano le proprie casse prosciugate.</p>
      <p sl="en">Infine, desidero ritornare alla questione degli obblighi della grande industria marittima ai fini di un’azione congiunta. Comprendo che, durante gravi tempeste, alcuni container possano andare persi durante gravi tempeste, ma non posso accettare che questo avvenga a causa di manodopera scadente, del sovraccarico dei container, di uno stivaggio scorretto non corretto, o semplicemente a causa di un atteggiamento lassista nei confronti di tale problematica da parte dell’intero settore.</p>
      <p sl="en">La caduta dei container dalle navi è pericolosa. Perderne 20 000 all’anno è inaccettabile. Si mettono a rischio vite umane ed è per questo che chiediamo un intervento tempestivo. L’industria marittima non sembra voglia agire, forse dovremmo farlo noi.</p>
    </intervention>
    <intervention id="4-038" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signor Presidente, sono grata all’onorevole Simpson per aver sollevato la questione, che interessa diversi membri del Parlamento, nonché la Commissione.</p>
      <p sl="en">La Commissione accoglie con favore i risultati del progetto Lashing@Sea. Spetta principalmente all’Organizzazione marittima internazionale (IMO) affrontare la questione dei container persi in mare, in quanto è regolata a livello internazionale; cionondimeno, la Commissione opererà assieme agli Stati membri al fine di promuovere azioni volte ad adottare procedure concordate a livello internazionale in seno alle strutture dell’Organizzazione marittima internazionale.</p>
      <p sl="en">Per quanto attiene, invece, alla questione del sovraccarico e dello stivaggio non corretto dei container, non vi sono norme europee che regolamentino la pesatura dei container prima dell’imbarco, né procedure relative allo stivaggio o all’assicurazione del carico. La questione è regolamentata a livello nazionale o attraverso accordi internazionali.</p>
      <p sl="en">La Commissione non prevede, al momento, di intraprendere iniziative legislative su tale argomento, ma la situazione potrebbe mutare nel caso di un insuccesso delle discussioni a livello internazionale e di un incremento dei problemi relativi alla stabilità e alla potenza delle imbarcazioni o alla perdita dei container.</p>
      <p sl="en">Prima di presentare qualunque nuova proposta, la Commissione deve valutare in modo approfondito l’impatto di una simile misura sugli operatori del settore marittimo. Al momento la Commissione non possiede informazioni sufficienti sulla questione specifica.</p>
      <p sl="en">Relativamente ai sistemi di localizzazione per individuare i container in mare, la possibilità menzionata potrebbe essere oggetto di ulteriori analisi; tuttavia equipaggiare milioni di container con sistemi di localizzazione sarebbe dispendioso ed è necessaria una corretta valutazione dei benefici prima di adottare una decisione definitiva sull’obbligatorietà di tali sistemi.</p>
      <p sl="en">La Commissione deve valutare altresì la fattibilità di un chiarimento delle disposizioni contenute nella direttiva 2002/59/CE relativa all’istituzione di un sistema comunitario di monitoraggio del traffico navale, che obbliga gli Stati membri a garantire che il comandante di una nave riferisca a stazioni costiere competenti qualunque avvistamento di container dispersi in mare.</p>
      <p sl="en">Se vogliamo prendere in considerazione che l’opzione di garantire la tracciabilità dei container, dobbiamo considerarne i costi. Tale misura, ad ogni modo, potrebbe essere valutata nel quadro del potenziale sviluppo della tracciabilità dei container per scopi logistici e di sicurezza.</p>
      <p sl="en">Infine, per quanto concerne il risarcimento dei danni causati dalla perdita di container, la questione può essere gestita ai sensi della direttiva 2009/20/CE sull’assicurazione degli armatori per i crediti marittimi e della direttiva 2005/35/CE relativa all’inquinamento provocato dalle navi e all’introduzione di sanzioni per violazioni in caso di riversamento di sostanze inquinanti in mare.</p>
      <p sl="en">Anche la direttiva 2004/35/CE sulla responsabilità ambientale stabilisce precise responsabilità per gli operatori che causano danni ambientali trasportando merci pericolose o sostanze inquinanti via mare. Detti operatori sono tenuti a riparare il danno provocato alle specie protette e agli habitat naturali.</p>
      <p sl="en">Bisogna valutare con grande attenzione ulteriori misure volte a introdurre un sistema di risarcimento dei danni causati dalla perdita di container, alla luce del principio di proporzionalità, che giustifica l’intervento dell’Unione europea. La Commissione ritiene che al momento l’operato dell’Organizzazione marittima internazionale sia prioritario.</p>
    </intervention>
    <intervention id="4-040" speaker_id="96885" name="Dominique RIQUET" is_mep="True" mode="spoken" nationality="France" birth_date="18-09-1946" birth_place="Valenciennes" m_state="FR">
      <p sl="fr">a nome del gruppo PPE. – Signor Presidente, signora Commissario, come ha ricordato l’onorevole Simpson, migliaia di container si perdono ogni anno in acque europee e rappresentano un grave pericolo per due ragioni: in termini di rischio di inquinamento, come è stato ampiamente discusso, ma anche – poiché alcuni di essi non affondano, ma spesso galleggiano tra due specchi d’acqua, dove non sono facilmente individuabili – in termini di sicurezza del passaggio sia di navi commerciali sia, e soprattutto, di piccole imbarcazioni da pesca o da diporto, causando, come sappiamo, gravi incidenti che mettono a rischio vite umane.</p>
      <p sl="fr">Questo rappresenta un problema molto serio e la Commissione lascia intendere che o non possiede le informazioni necessarie a intervenire, o reputa che, alla luce di accordi esistenti, si possano attuare determinate misure. In realtà, non è affatto così: niente viene fatto per risolvere questa situazione.</p>
      <p sl="fr">Vogliamo quindi che vengano proposte misure concrete, anzitutto di natura preventiva, ovvero relative alle modalità di carico e stivaggio dei container e alla possibilità di integrare a questi ultimi (e ciò può essere fatto a condizioni economiche accettabili) un faro attivato automaticamente che permetta, da un lato, di localizzare il container in caso di perdita e quindi di evitarlo durante la navigazione (salvando così vite umane) e, dall’altro, di recuperarlo qualora contenga sostanze tossiche. Tale trasmettitore deve inoltre emettere, in caso di sostanze tossiche o altamente tossiche, un segnale convenuto che permetta di prevedere e contenere il rischio ambientale.</p>
      <p sl="fr">L’apparecchiatura, infine, deve permettere di identificare i proprietari dei container, in quanto nell’interrogazione orale è stata sollevata una questione relativa alle responsabilità. In effetti, la mancanza di un proprietario noto e la mancata capacità di individuare e ritrovare i container non permettono di recuperare e richiedere il risarcimento dei danni.</p>
      <p sl="fr">Chiediamo fermamente alla Commissione di non limitarsi ad affermare che non abbiamo i mezzi o che quelli disponibili sono sufficienti, perché le cose non stanno in questi termini: sono qui in gioco la sicurezza ambientale, ma anche delle vite umane e non dobbiamo dimenticarlo.</p>
    </intervention>
    <intervention id="4-041" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">a nome del gruppo S&amp;D. – Signor Presidente, signora Commissario, onorevoli colleghi, a nome del mio gruppo vorrei dare seguito alle osservazioni e domande del presidente della commissione per i trasporti e il turismo, onorevole Simpson. La perdita di container e, naturalmente anche del loro contenuto, naturalmente, è senz’altro un problema sottovalutato e trascurato. Come è stato detto, si tratta di almeno 2 000 container all’anno nelle sole acque europee, con tutte le conseguenze per l’ambiente, per gli equipaggi, per altre imbarcazioni e per le regioni costiere, alle quali naturalmente viene spesso affidate le operazioni di pulitura dei danni. Si tratta pertanto di una questione che dobbiamo affrontare.</p>
      <p sl="nl">Il problema presenta diverse ragioni d’essere: condizioni meteorologiche sfavorevoli, velocità, legature difettose e stivaggio precario dei container, sovraccarico degli stessi e via dicendo. Il mio gruppo ritiene che questa problematica abbia una dimensione europea tale da giustificare un’iniziativa da parte della Commissione. Non dobbiamo rimanere passivamente in disparte ad aspettare le misure dell’Organizzazione marittima internazionale (IMO). Dobbiamo invece intraprendere, anzitutto, iniziative volte a registrare gli incidenti e ad aumentare la consapevolezza di tale fenomeno presso i porti europei. La Commissione deve affrontare la questione anche nel contesto del dialogo sociale europeo per il settore portuale e proporre soluzioni, quali l’introduzione di nuove misure per il carico di container o per una formazione alternativa.</p>
      <p sl="nl">L’onorevole Riquet ha sottolineato, e personalmente condivido le sue idee, che è opportuno garantire la localizzazione dei container, non solo in questo contesto, ma anche nell’ambito del monitoraggio dell’intera filiera logistica. Signora Commissario, nei mesi ed anni a venire, mi aspetto iniziative un po’ più concrete.</p>
    </intervention>
    <intervention id="4-042" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, signora Geoghegan-Quinn, tempo fa è è finita in prima pagina la notizia di un container pieno di scarpe da ginnastica che si era arenato in una qualche isola ed era stato accolto entusiasticamente dalla popolazione locale; in un altro caso si è arenato un carico di papere di gomma. Si tratta, naturalmente, di piacevoli esempi di carichi marittimi andati perduti, ma, in molti casi, i container dispersi possono provocare gravi danni. È ormai evidente che dobbiamo intervenire al proposito.</p>
      <p sl="de">Il governo olandese si è preoccupato della questione e ha avviato un’indagine per scoprire le cause alla base di simili eventi, individuando diversi motivi. Sebbene esistano normative europee che specificano come si debbano assicurare i carichi, peraltro raccolte in un manuale presente a bordo di tutte le navi, solo il 46 per cento delle imbarcazioni assicura il proprio carico in modo corretto. Questo significa che non abbiamo bisogno di nuove norme, in questo ha ragione, Commissario Geoghegan-Quinn. In molti casi, il peso del carico non è ben bilanciato. Un’altra ragione è che molti equipaggi, nei trasporti marittimi a breve distanza, slegano il carico prima di aver raggiunto la destinazione, in modo da velocizzare le procedure di scarico; altre possibili cause sono errori di stivaggio ed attrezzature vetuste o danneggiate. Tutto ciò questo ha, naturalmente, un forte impatto sull’ambiente. Circa il 70 per cento delle merci che le navi perdono in mare vanno a fondo, sollevando di conseguenza il problema dei danni al fondale marino; il 15 per cento delle merci giungono a riva e il restante 15 per cento fluttua nell’oceano, rappresentando chiaramente un rischio per altre imbarcazioni, per le piattaforme e per l’ambiente.</p>
      <p sl="de">Questo significa che, quando si verificano incidenti in mare, dobbiamo indagare in quale misura siano coinvolti dei container e rivolgerci quindi alle compagnie di navigazione e agli operatori portuali per assicurare che rispettino le norme vigenti. È necessario effettuare regolarmente ispezioni: duemila container sono davvero troppi e credo che effettuare studi di fattibilità richiederebbe troppo tempo. Dobbiamo intraprendere azioni immediate, perché la situazione non può andare avanti in questo modo.</p>
    </intervention>
    <intervention id="4-044" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Dal mio punto di vista, la soluzione al problema dei risarcimenti dei danni causati dai container persi in mare risiede nell’avere rapporti ben organizzati tra tre parti: il proprietario dei beni trasportati, la compagnia di navigazione e la compagnia di assicurazione.</p>
      <p sl="sk">I principali responsabili della sicurezza delle merci in mare sono soprattutto l’operatore, la compagnia di navigazione e l’equipaggio. Quest’ultimo è altresì responsabile di prevenire la caduta o lo scivolamento dei container dalla nave in mare, ai sensi delle normative internazionali vigenti, e di garantire il trasporto sicuro delle merci sulle rotte marittime internazionali.</p>
      <p sl="sk">A mio avviso, il primo passo da considerare nel far fronte a questa situazione è garantire il rispetto delle norme sull’assicurazione delle merci prima che la nave prenda il largo. Ritengo che questo sia il fulcro della questione. Solo in seguito si potranno cercare nuove norme complementari per il trasporto delle merci. Solo conoscendo l’attuale posizione e situazione del rispetto delle norme vigenti, potremo emendare i regolamenti esistenti sulla navigazione internazionale e, se del caso, dell’Unione europea.</p>
    </intervention>
    <intervention id="4-045" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Signor Presidente, il collega, onorevole Simpson, ha sollevato questioni davvero importanti e non sono per nulla soddisfatto della risposta del Commissario. Vuole o è disposta ad agire per introdurre una nuova legislazione?</p>
      <p sl="en">Si tratta di una questione di enorme importanza e mi congratulo con il collega, onorevole Simpson, per averla sollevata, perché, se si guarda alle statistiche, la situazione sta peggiorando.</p>
      <p sl="en">Circa il 50 per cento dei carichi marittimi mondiali contiene sostanze non tossiche come merce sciolta. La flotta mondiale di navi portacontainer: dal 1984 è cresciuta del 140 per cento, passando da 32,6 milioni a 78,3 milioni di tonnellate lorde, e la situazione deve essere regolamentata.</p>
      <p sl="en">Sorge inoltre il problema della maggiore velocità, perché le portacontainer sono molto più veloci delle portarinfuse: attualmente raggiungono i 27 nodi, una velocità enorme in termini di possibili scontri, impatti, collisioni e via dicendo; anche questo rappresenta quindi un problema.</p>
      <p sl="en">Abbiamo infine il problema dell’età delle flotte. La maggior parte delle navi portacontainer rientra nella fascia compresa tra i 19 e 24 anni, il che significa che vi è un grosso problema dal punto di vista delle alterazioni strutturali. Abbiamo bisogno di un’iniziativa legislativa, non possiamo accettare un atteggiamento lassista. Abbiamo bisogno di una rigida convenzione sulle responsabilità, in modo che le navi che viaggiano nelle acque europee siano automaticamente tenute a pagare per l’eventuale rilascio non intenzionale di sostanze tossiche in mare a causa della perdita di container.</p>
      <p sl="en">Sto cercando di dire, in breve, che dobbiamo intervenire perché la situazione sta progressivamente peggiorando e, come ha sottolineato l’onorevole Simpson, nella maggior parte degli incidenti la causa è l’errore umano, in termini di fissaggio e gestione dei container e dobbiamo coinvolgere le compagnie di navigazione.</p>
    </intervention>
    <intervention id="4-047" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, a novembre saranno trascorsi esattamente otto anni da quando la petroliera Prestige, che trasportava 70 000 tonnellate di greggio, ha subito un incidente al largo delle coste galleghe, che ha provocato una breccia nello scafo dal quale si sono riversate in mare 20 000 tonnellate di petrolio. Questa prima perdita, unitamente alle errate decisioni prese dall’allora ministro delle Opere pubbliche, onorevole Álvarez-Cascos, ha causato una completa catastrofe e il peggior disastro ecologico, sociale e ambientale che abbia mai colpito le coste galleghe.</p>
      <p sl="es">Una delle possibili cause dell’incidente in questione era proprio la presenza di container galleggianti sulla superficie del mare, alla mercé delle onde e delle tempeste, che possono arrivare come proiettili contro gli scafi di qualunque imbarcazione: petroliere, come la Prestige, ma anche navi passeggeri, traghetti o navi da crociera.</p>
      <p sl="es">I risultati del progetto Lashing@Sea hanno rivelato gravi lacune e negligenze nei vari settori interessati, come la mancanza di formazione e istruzione del personale addetto al carico o allo stivaggio nei porti e persino dell’equipaggio, sempre sotto organico e scarsamente preparato, quantunque lavori su navi che sono dei veri e propri mostri marini.</p>
      <p sl="es">D’altro canto, vi è anche una scarsa applicazione delle migliori tecniche di fissaggio e localizzazione dei container, che sono spesso sovraccarichi. Bisogna effettuare, inoltre, una valutazione dei costi e dei rischi dei nuovi effetti fisici provocati da tali mostri del mare, come ad esempio il cosiddetto “effetto risonanza parametrica”, che può aumentare la caduta da poppa dei container a una velocità più elevata.</p>
      <p sl="es">Chiediamo pertanto alla Commissione europea di adottare immediatamente misure preventive, nonché di migliorare i corsi di formazione, preparazione e aggiornamento per gli addetti allo stivaggio e per gli equipaggi. Chiediamo altresì l’applicazione delle misure di sicurezza tecnologica: il controllo del peso nei porti, migliori attrezzature per il fissaggio del carico, migliori strategie di stivaggio e marcatura adeguata per localizzare i container in caso di perdita, in quanto la loro tracciabilità potrebbe essere uno dei servizi offerti dal progetto Galileo.</p>
    </intervention>
    <intervention id="4-048" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, sono lieto che la Commissione europea non esistesse nel XV secolo. Se fosse esistita, Cristoforo Colombo e i suoi compagni probabilmente avrebbero preso il mare con il primo container, che sarebbe subito affondato, e non avrebbero mai raggiunto il continente americano.</p>
      <p sl="de">Conosciamo la causa di questo problema e sappiamo che bisogna intervenire. E la Commissione che dice? Dice che non si può fare nulla! È semplicemente inaccettabile. Sappiamo che la causa è lo stivaggio inaccurato della merce, che i container vengono legati in modo non corretto, che sono sovraccarichi, che cadono in acqua anche quando non vi sono tempeste e che i singoli paesi, con le proprie norme, non possono cambiare questo stato di cose. Chi altri dovrebbe portare un cambiamento, se non la Commissione, cui spetta garantire che simili episodi non si verificano in acque comunitarie?</p>
      <p sl="de">Non è solo il danno ambientale a preoccuparci; qui sono in gioco vite umane. Cosa accadrebbe se una piccola imbarcazione con lo scafo di plastica dovesse imbattersi in uno di questi container in mezzo all’Atlantico? Colerebbe a picco. E non andrebbe a fondo solo la barca, ma anche le persone a bordo. Trascorrere un lungo periodo in mare nel mezzo dell’Oceano Atlantico del nord con indosso un giubbotto di salvataggio non è molto divertente e dobbiamo rendercene conto. È sbagliato dire che non sta succedendo nulla: la Commissione europea deve introdurre quanto prima delle norme, in modo da porre fine a questa situazione. È pericoloso, è sbagliato e bisogna intervenire. Invito la Commissione a intraprendere un’azione urgente, perché in questo caso è responsabile farlo.</p>
    </intervention>
    <intervention id="4-049" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, giudico molto importante l’interrogazione sui container persi in mare, oggi in discussione, che solleva una questione di rilievo straordinario soprattutto per l’economia dei territori costieri dell’Unione. Per questo, ritengo necessario che la Commissione europea si adoperi per costituire un fondo assicurativo capace di fronteggiare eventuali danni provocati dalla fuoriuscita di sostanze, a volte pericolose, dai container dispersi in mare.</p>
      <p sl="it">Inoltre, è opportuno che si innalzi il livello di sicurezza della navigazione attraverso una normativa maggiormente stringente in materia di controllo delle operazioni di carico delle merci, atta a scongiurare anche illecite attività di carico di merci tossiconocive sui natanti. Un fondo assicurativo che ho già richiesto in altre occasioni analoghe.</p>
    </intervention>
    <intervention id="4-050" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">autore. − Signor Presidente, in poche parole, sono deluso dalla risposta della Commissione alla nostra interrogazione orale.</p>
      <p sl="en">Convengo che un accordo mondiale sarebbe ideale e concordo coinvolgere sul coinvolgimento dell’Organizzazione marittima internazionale, ma l’IMO sembra essere una delle organizzazioni internazionali più lente mai viste. Opera con la velocità di una tartaruga, mentre noi necessitiamo di un’azione immediata.</p>
      <p sl="en">Signora Commissario, se buttassi deliberatamente in mare 2 000 scatole di metallo pesante contenenti vari materiali, verrei denunciato, eppure lasciamo che questo accada nelle acque europee ogni anno.</p>
      <p sl="en">Faccio un appello: non può giocare a fare Ponzio Pilato in questa situazione e lavarsene le mani. È un problema in continua crescita, molto grave, e lei deve affrontarlo. Non ci si può nascondere dicendo che dovete valutare questo o quello o chissà che altro, non in questo caso.</p>
      <p sl="en">Ha sentito gli interventi dei membri del Parlamento e adesso la prego quindi di darsi da fare per trovare una soluzione.</p>
    </intervention>
    <intervention id="4-051" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signor Presidente, sono grata a tutti gli onorevoli deputati che hanno preso parte a questa discussione e vorrei ribadire che comprendo appieno l’importanza della questione e l’importanza che riveste, per i membri del Parlamento, una politica della Commissione che risolva la questione. La discussione odierna e il contributo di quanti vi hanno preso parte illustrano bene l’importanza della problematica.</p>
      <p sl="en">La discussione ha inoltre illustrato la priorità che deve essere attribuita alla protezione dell’ambiente. È interessante notare come si sia passati dalle papere di gomma e scarpe da ginnastica dell’onorevole Meissner fino a Colombo che, si dice, avrebbe fatto scalo nel mio porto natale, nell’Irlanda occidentale. Sono davvero lieta che abbia intrapreso il suo celebre viaggio!</p>
      <p sl="en">Vorrei comunque sottolineare ancora una volta a tutti i membri del Parlamento, e in particolare all’onorevole Simpson, che ha dimostrato un così profondo interesse per l’argomento e vi ha speso così tante energie, che attribuiamo grande serietà alla questione. Siamo consapevoli del forte aumento nel numero di container persi e, come ho detto in precedenza, il Commissario Kallas sta analizzando la questione. Egli ritiene che il problema non sia legato solo al fissaggio dei container, ma anche al loro sovraccarico; talvolta è dovuto alla potenza delle navi, come è stato menzionato, e alla loro età, come precisato dall’onorevole Higgins.</p>
      <p sl="en">Sicurezza e tutela dell’ambiente marino, come ho già detto, sono priorità importantissime per la Commissione. Non possiamo transigere su simili questioni e noi – soprattutto il Commissario Kallas –valuteremo sicuramente se siano necessari ulteriori interventi. Saremo ben lieti di operare in stretto contatto con lei e la sua commissione, onorevole Simpson, per arrivare ad una conclusione.</p>
      <p sl="en">Abbiamo già a disposizione alcuni strumenti per garantire la sicurezza e la prevenzione dell’inquinamento, incluso quello causato dai container persi in mare. Per quanto attiene alle azioni concrete da intraprendere, credo che al momento non sia necessario un intervento a livello comunitario. Concordo, tuttavia, sul fatto che l’Organizzazione marittima internazionale (IMO) si stia muovendo molto lentamente e che la Commissione debba esercitare pressioni per avere soluzioni più rapide.</p>
      <p sl="en">Credo comunque – e so che anche il Commissario Kallas ne è convinto – che la sede corretta per discutere la questione sia l’IMO, dove si può sede promuovere un riesame dei recenti risultati del progetto Lashing@sea.</p>
      <p sl="en">Questo progetto conferma l’importanza di un approccio globale nello sviluppo di procedure e standard, in modo da mantenere la parità di condizioni, di cui abbiamo parlato in precedenza, fra gli operatori degli Stati membri e di altri paesi.</p>
      <p sl="en">Vorrei concludere ribadendo che tali questioni dovrebbero essere discusse anzitutto in seno all’Organizzazione marittima internazionale. La Commissione prende parte a questa organizzazione in qualità di osservatore e redige le proprie posizioni assieme agli Stati membri.</p>
      <p sl="en">Vi posso assicurare che riferirò i risultati della discussione odierna all’onorevole Kallas ed egli analizzerà la questione, promuovendola in questo contesto.</p>
    </intervention>
    <intervention id="4-053" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-054" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Vorrei congratularmi per la decisione di affrontare la questione dei container persi in mare. L’8 febbraio di quest’anno, i traghetti in partenza dalla Polonia verso la Svezia si sono trovati in grave pericolo. Nell’attraversare la rotta seguita dalle imbarcazioni polacche e svedesi, la nave mercantile finlandese Linda, in navigazione da Rotterdam a San Pietroburgo, ha perduto tre container contenenti 8,3 tonnellate di sostanze classificate come pericolose per l’ambiente, 7 tonnellate di prodotti nocivi per la vita marina e 5,5 tonnellate di sostanze infiammabili. Fortunatamente, in quest’occasione è stato possibile evitare la tragedia.</p>
      <p sl="pl">Concordo che tutti i container devono essere pesati in porto e stivati correttamente prima che le navi prendano il largo, ma si tratta pur sempre di un piano a lungo termine. Il progetto odierno prevede l’introduzione da parte della Commissione di una normativa che stabilisca una speciale supervisione dei container contenenti sostanze classificate come pericolose. Vorrei pertanto chiedere alla Commissione: quando possiamo attendere il primo intervento in materia?</p>
    </intervention>
  </section>
  <section id="creitem5" title="5. Politica marittima integrata (discussione)">
    <intervention id="4-056" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione (A7-0266/2010), presentata dall’onorevole Meissner a nome della commissione per i trasporti e il turismo, sulla politica marittima integrata (PMI) - valutazione dei progressi realizzati e nuove sfide [COM(2009)0540 - 2010/2020(INI) ].</p>
    </intervention>
    <intervention id="4-057" speaker_id="96870" name="Gesine MEISSNER" is_mep="True" mode="spoken" role="relatore" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, Commissario Geoghegan-Quinn, onorevoli colleghi, vorrei che l’Aula fosse piena da scoppiare, non per me o perché questa è la mia prima relazione, ma per il tema affrontato, poco familiare a molti, ma nondimeno estremamente importante.</p>
      <p sl="de">Quasi nessuno ha sentito parlare di politica marittima integrata, ma si tratta di un argomento decisivo per tutti noi, perché è proprio vero che il nostro futuro risiede nel mare. Il 70 per cento della superficie terrestre è coperto d’acqua; la popolazione è in aumento, non in Europa, ma nel resto del mondo, e raggiungerà i 9 miliardi di persone entro il 2050. La terra sta diventando troppo piccola e molti esperti hanno già scoperto il grande potenziale degli oceani. Il nostro obiettivo deve essere ora mantenere la sicurezza delle risorse marine per le future generazioni attraverso una politica marittima integrata.</p>
      <p sl="de">Finora è stato esplorato solo il 10 per cento degli oceani e delle loro risorse eppure abbiamo già 50 000 prodotti provenienti dal mare. Ci stiamo impegnando per produrre energia dal mare e per estrarre materie prime per medicinali, cosmetici e per l’industria. Mentre sviluppiamo la nostra politica marittima globale, è importante assicurare che il mare non si vendichi, come nel sensazionale romanzo best seller di Frank Schätzing. Abbiamo l’opportunità di trasformare l’economia marittima nel più grande settore di crescita della nostra intera economia. Per tale ragione oggi si parla non solo di lavori verdi, ma anche di lavori blu e di crescita blu. L’Unione europea ha 23 000 chilometri di coste e un terzo della popolazione vive in riva al mare. Imbarcazioni ecologiche ed energia offshore sono settori in cui l’Europa vanta ampia esperienza, che può essere ulteriormente sviluppata. Per questo, abbiamo bisogno di un approccio integrato in modo da raggiungere attentamente tutti questi obiettivi.</p>
      <p sl="de">Quali settori specifici sono coperti dalla politica marittima integrata? Il primo è quello dei trasporti. La navigazione può essere descritta come la centrale elettrica del trasporto europeo: il 95 per cento del commercio mondiale e il 40 per cento di quello interno all’Unione viaggia per mare, attraverso porti collegati con l’entroterra attraverso connessioni e servizi di logistica. Si prevede un’ulteriore crescita del settore e pertanto dobbiamo garantire in particolar modo una riduzione delle emissioni di gas attraverso lo sviluppo di imbarcazioni più ecologiche. Un secondo settore è la cantieristica navale. Come già detto, possediamo una notevole esperienza nel campo e dobbiamo assicuraci di sfruttarla in modo produttivo al fine di garantire i posti di lavoro esistenti e di crearne di nuovi.</p>
      <p sl="de">Naturalmente, la politica marittima comprende anche la pesca e l’acquacoltura. I pesci non sono semplicemente una fonte di cibo, e l’acquacoltura è il settore di pesca e agricoltura che registra i maggiori livelli di crescita. Dobbiamo esserne consapevoli.</p>
      <p sl="de">Nel settore dell’energia, c’è grande movimento per tutto quanto riguarda il mare. Abbiamo oleodotti e gasdotti, piattaforme petrolifere, parchi eolici offshore ed esistono già piani per munire le petroliere di vele, in modo da ridurre il loro consumo di energia del 20 per cento, grazie allo sfruttamento dell’energia eolica. L’energia del moto ondoso è un settore che presenta un potenziale per il futuro e le microalghe, che possono essere sfruttate come biomassa, rappresentano una fonte energetica pressoché illimitata.</p>
      <p sl="de">Nel settore della ricerca ci si incentra sull’uso di biotecnologie blu nello sviluppo di medicinali. Siamo già in possesso di analgesici e antimalarici e si sta lavorando su medicinali per la lotta contro il cancro.</p>
      <p sl="de">Proteggere le nostre coste è un obiettivo importante, che interessa anche la politica marittima integrata. Le nostre coste sono minacciate dalle mareggiate e dobbiamo proteggerle, non solo dalle maree, ma anche dal petrolio, dalla pirateria e dal contrabbando. Inoltre, dobbiamo affrontare la questione dei richiedenti asilo in Italia.</p>
      <p sl="de">Da ultimo, le nostre coste sono anche, naturalmente, mete turistiche popolarissime e ci stiamo adoperando per sviluppare un concetto di turismo sostenibile per le zone costiere.</p>
      <p sl="de">Potete vedere che i settori interessati sono diversi, tutti legati all’acqua. L’obiettivo della politica marittima integrata è l’attento ed armonico sviluppo di questi settori e la loro stretta collaborazione. Molti non lo comprendono, ma è estremamente importante.</p>
      <p sl="de">L’Unione europea ha già conseguito diversi obiettivi in materia, ma dobbiamo fare di più. Per questo la relazione in esame si incentra non tanto sui singoli settori, ma soprattutto su quanto fatto negli ultimi anni, ovvero dalla pubblicazione del Libro blu del 2007, e su quanto deve essere ancora sviluppato e portato avanti. Queste le tematiche che affronterò ancora brevemente nelle mie conclusioni.</p>
    </intervention>
    <intervention id="4-058" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signor Presidente, onorevoli parlamentari, vorrei anzitutto riferire che la collega, Commissario Damanaki, oggi si trova in Portogallo in rappresentanza del Presidente Barroso per un’importante conferenza sugli affari marittimi e la politica del mare e si rammarica di non essere qui presente.</p>
      <p sl="en">Lasciatemi anzitutto dire che questa discussione dimostra l’importanza della politica marittima. Desidero congratularmi con la relatrice, onorevole Meissner, per il suo brillante lavoro.</p>
      <p sl="en">La Commissione plaude a questo eccellente documento e alla visione favorevole di una politica marittima integrata. Questa relazione è ben più che un mero esercizio di inventario; stabilisce una visione ambiziosa, completa e dettagliata del futuro della politica del mare. Non è la prima volta che, nel discutere di politiche marittime integrate, il Parlamento ha dato l’esempio. La relazione in esame è frutto di un’ammirevole cooperazione tra diverse commissioni, che aggiunge legittimità democratica alla nostra politica. Il testo apre inoltre nuovi orizzonti, non da ultimo con la partecipazione di parlamenti ed autorità nazionali e regionali, per contribuire a dar forma alla politica marittima integrata, in modo che divenga una politica di rilievo davvero operativa, in grado di creare nuovi e migliori posti di lavoro di qualità.</p>
      <p sl="en">La Commissione è fiduciosa che le richieste politiche contenute nella relazione avranno un impatto positivo sulla futura politica marittima per tre importanti ragioni.</p>
      <p sl="en">In primo luogo, esse adottano un approccio rivolto al futuro per quanto attiene alla dimensione marittima della strategia Europa 2020 e garantiscono una crescita sostenibile per i settori marittimi e le regioni costiere.</p>
      <p sl="en">In secondo luogo, indicano la strada per obiettivi politici emergenti, su cui la Commissione e il Parlamento devono operare congiuntamente, quali l’approccio europeo alla mitigazione del cambiamento climatico nelle regioni costiere, al turismo costiero sostenibile, il sostegno a una navigazione più verde, più sicura e più competitiva nello spazio marittimo comune senza frontiere e una maggiore azione in materia di sicurezza in mare e di prevenzione degli incidenti.</p>
      <p sl="en">Infine, questa relazione fornisce una serie di proposte coerenti e costruttive per azioni future.</p>
      <p sl="en">Attendo con impazienza le opinioni che verranno espresse nel corso di questa discussione.</p>
    </intervention>
    <intervention id="4-060" speaker_id="96767" name="Werner KUHN" is_mep="True" mode="spoken" nationality="Germany" birth_date="19-05-1955" birth_place="Zingst" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione per la pesca . – Signor Presidente, Commissario Geoghegan-Quinn, vorrei anzitutto ringraziare l’onorevole Meissner per quello che è, nel vero senso della parola, un lavoro completo, non solo perché riguarda la politica marittima integrata, ma anche perché comprende tutti i settori specifici. Per quanto attiene alla pesca, vorrei ribadire ancora una volta che pesca e acquacoltura costituiscono, naturalmente, elementi sostanziali della politica marittima integrata. È importante per me anche ricordare che nell’Unione europea vengono prodotti circa 2 milioni di tonnellate di pesce, prodotti di pesca e acquacoltura, ma se ne consumano 8 milioni.</p>
      <p sl="de">Siamo una delle maggiori aree di esportazione di prodotti ittici al mondo e ci troviamo pertanto di fronte a particolari sfide quando si tratta di proteggere le nostre risorse. Un punto decisivo, già citato, è la pianificazione dello spazio marittimo. È importante per noi individuare quali sono le nostre priorità: zone di pesca e aree protette sono indubbiamente in cima alla lista, unitamente a rotte di navigazione e, naturalmente, la sicurezza in mare. È necessario prestare particolare attenzione alle rotte marittime particolarmente trafficate.</p>
      <p sl="de">Abbiamo parlato a lungo di energia rinnovabile. È necessario quindi considerare i parchi eolici offshore , costruiti in grandi quantità per generare energia, sia per quanto attiene alla pesca che per quanto concerne la sicurezza in mare. Si tratta di una sfida importante. Un ulteriore argomento che vorrei affrontare in questo contesto è la promozione della ricerca e sviluppo sul fronte dei metodi di pesca. I 50 milioni di euro messi a disposizione dalla Commissione non saranno sufficienti. La pregherei di riferire questo messaggio, Commissario Geoghegan-Quinn.</p>
      <p sl="de">La politica marittima integrata, naturalmente, non si fermerà alle frontiere dell’Unione europea, ma dobbiamo operare di comune accordo con i nostri vicini. Basti pensare all’Islanda, alle isole Fær øer e a quanto è accaduto in quelle zone negli ultimi anni, piuttosto che alla regione mediterranea, alla Libia e all’Egitto, che rappresentano una grande sfida.</p>
    </intervention>
    <intervention id="4-061" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">relatore per parere della commissione per lo sviluppo regionale. − Signor Presidente, signora Commissario, un utilizzo sostenibile dell’ambiente marino è fondamentale per la sostenibilità e la crescita dell’intera Europa, specialmente di quei pesi le cui economie sono direttamente legate al mare.</p>
      <p sl="el">Una crescita equilibrata in settori di base, come pesca, acquacoltura, energia, trasporti e turismo, può garantire il futuro professionale ed il reddito dei cittadini. Da un punto di vista dello sviluppo regionale, sfruttare la coesione territoriale come nuova base per una maggiore integrazione del mercato interno è di importanza vitale. Per il settore marittimo, questo significa promuovere maggiormente le tratte brevi e garantire migliori collegamenti tra le regioni marittime periferiche e le isole e tra queste e la terraferma e i centri economici. È un fattore fondamentale se vogliamo ottenere la coesione sociale, economica e territoriale.</p>
      <p sl="el">Anche l’approccio innovativo adottato in seno alla politica marittima intergrata è importante e ha sostituito l’approccio frammentario alle politiche marittime. Trarre vantaggio dalle sinergie ha un doppio beneficio per i cittadini dell’Unione europea: migliora i risultati ottenuti e permette di ridurre i costi.</p>
    </intervention>
    <intervention id="4-062" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">a nome del gruppo PPE. – Signor Presidente, la politica marittima intergrata è fondamentale per l’Unione europea. Ne abbiamo bisogno per sfruttare appieno uno dei principali punti di forza europei: la sua forte tradizione marittima. L’obiettivo strategico di una politica marittima intergrata è rafforzare il primato europeo nella ricerca e nello sviluppo tecnologico marittimi, in settori quali la cantieristica navale, lo sfruttamento delle risorse marittime e lo sviluppo di fonti energetiche offshore , grazie a un miglior coordinamento delle politiche legate al mare.</p>
      <p sl="el">La politica marittima intergrata deve sostenere la navigazione europea, che non ha pari al mondo, in modo che questa possa svolgere un ruolo primario a livello internazionale. È per questa ragione che dobbiamo salvaguardare la competitività dei nostri servizi di navigazione come un elemento prezioso. Ciò riveste grande importanza per l’Europa e spiega perché le soluzioni internazionali adottate dall’Organizzazione marittima internazionale – che deve avere sovranità in materia – devono essere applicate a livello globale.</p>
      <p sl="el">La relazione dell’onorevole Meissner sottolinea e analizza giustamente l’importanza della governance, della pianificazione e sorveglianza dello spazio marittimo. Questo presenta però una condizione sine qua non : rispettare la Convenzione delle Nazioni Unite sul diritto del mare. Il paragrafo 25 della relazione, in cui il Parlamento europeo chiede agli Stati costieri di tutti i bacini marittimi di risolvere i problemi di delimitazione sulla base di detta Convenzione, riveste particolare rilievo. La relazione sottolinea l’enorme importanza delle zone economiche esclusive per l’Europa. Desidero congratularmi con l’onorevole Meissner per l’impegno profuso e per la collaborazione con il mio gruppo. Desidero ringraziare altresì tutti i relatori ombra per il lavoro svolto. Allo stesso tempo, quale forte sostenitore della competitività della navigazione europea, personalmente nutro delle riserve circa gli emendamenti che l’onorevole Meissner ha presentato pochi giorni fa e che hanno destato in me forti preoccupazioni.</p>
    </intervention>
    <intervention id="4-063" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="de">a nome del gruppo S&amp;D . – Signor Presidente, onorevoli colleghi, vorrei anzitutto congratularmi con l’onorevole Meissner per la sua eccellente relazione e ringraziarla del duro lavoro svolto. Condividiamo l’approccio adottato nella relazione, che pone l’accento non tanto sulla struttura settoriale della politica marittima nei singoli Stati membri, quanto sull’importanza di coordinare tale politica all’interno degli Stati e fra loro.</p>
      <p sl="de">Se guardiamo al futuro, vedremo che lo spazio disponibile nei nostri mari e nei nostri oceani si sta riducendo. Gli oceani sono vie di trasporto, fonti di materie prime ed energia, fornitori di cibo e riserve d’acqua. Lo sfruttamento economico degli oceani è in aumento e questo comporta una crescente preoccupazione per l’impatto ambientale. Sorgeranno conflitti di interesse e dovremo risolverli attraverso un efficace coordinamento in seno ai nostri paesi e tra di essi.</p>
      <p sl="de">Non posso commentare in merito a tutti gli argomenti trattati, ma vorrei citare brevemente le zone di controllo delle emissioni di zolfo. Non era mia intenzione rendere i valori limite meno severi. Quando la Commissione presenterà il proprio studio, sapremo fino a che punto i valori limite determineranno il passaggio dal trasporto marittimo a quello terrestre, soprattutto nelle regioni del Mare del Nord e del Mar Baltico; solo in seguito potremo discutere ulteriormente della questione. Ad ogni modo, le condizioni di base per la concorrenza interna all’Unione europea tra nord e sud devono rimanere inalterate. Questo deve diventare uno degli obiettivi della Commissione.</p>
      <p sl="de">C’è poi un punto di cui non sono particolarmente soddisfatto. Abbiamo discusso a lungo dell’importanza strategica dell’industria cantieristica navale in Europa, dicendo che l’innovazione è fondamentale per questo settore perché è il solo modo che ha per sopravvivere. Abbiamo bisogno di una strategia coordinata per la nostra politica in materia. La richiesta degli Stati membri di accantonare un fondo per la cantieristica navale è piuttosto importante, ma non ha ricevuto il sostegno né dei liberali, né dei conservatori. Onorevoli colleghi, come proponete di sostenere questo settore industriale in Europa? Limitarsi a frasi banali e benauguranti rivolte ai lavoratori dei cantieri navali europei, che sono preoccupati per i propri posti di lavoro, semplicemente non basta. Noi socialdemocratici ci aspettiamo misure e proposte migliori in materia.</p>
    </intervention>
    <intervention id="4-064" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">a nome del gruppo ALDE. – Signor Presidente, un terzo dei nostri cittadini vive sulle coste; l’Unione europea è la prima potenza marittima del mondo e una politica integrata legata agli obiettivi della strategia Europa 2020 ci permetterà di rafforzare il nostro primato.</p>
      <p sl="es">A questo fine è, tuttavia, necessaria una politica globale e trans settoriale, che tenga conto di tutti gli attori della società civile, nonché delle strategie e delle competenze delle autorità locali e regionali delle zone costiere. Dobbiamo continuare a guardare alle coste e al mare come a un’opportunità.</p>
      <p sl="es">Per questa ragione dobbiamo rafforzare una politica della pesca sostenibile, tenendo conto delle difficoltà che affrontano quanti vivono del mare, un settore che, peraltro, si accolla grandi responsabilità. Dobbiamo rafforzare la politica di sicurezza affinché i pescherecci che operano in virtù di accordi europei possano essere tutelati. Questo implica lottare contro la pirateria e quindi rafforzare l’operazione Atalanta.</p>
      <p sl="es">Dobbiamo dimostrare il nostro massimo impegno per un settore strategico come quello della cantieristica navale, che sta attraversando momenti difficili a causa della concorrenza dei paesi del sudest asiatico e necessita del sostegno dell’Europa, cosa che al momento non si sta verificando.</p>
      <p sl="es">Dobbiamo sviluppare le autostrade del mare per ridurre le emissioni di anidride carbonica e incrementare ulteriormente l’impiego delle energie rinnovabili.</p>
      <p sl="es">Innovazione, coordinamento interistituzionale, strumenti finanziari adeguati e una chiara definizione della strategia europea in tutti questi settori ci permetteranno di raggiungere uno sviluppo economico, tecnico e sostenibile, nonché un livello di ricerca tale da permettere la creazione di posti di lavoro di qualità e la protezione di qualcosa a cui tutti noi teniamo e che vogliamo continui a vivere: il mare.</p>
    </intervention>
    <intervention id="4-065" speaker_id="102931" name="Keith TAYLOR" is_mep="True" mode="spoken" nationality="United Kingdom" birth_date="01-08-1953" birth_place="Rochford" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, a nome del gruppo Verts/ALE, vorrei ringraziare la relatrice, onorevole Meissner, per la relazione in esame e per averla sviluppata assieme agli altri gruppi politici.</p>
      <p sl="en">Il 71 per cento della superficie terrestre è coperto d’acqua ed è quindi opportuno cercare di sviluppare una politica marittima integrata. L’Europa presenta una fascia costiera di 305 000 chilometri.</p>
      <p sl="en">Questa era l’intenzione della Commissione, ancora nel 2009, quando aveva annunciato un approccio politico più orizzontale in settori come il trasporto marittimo, l’ambiente marino e le politiche regionali e della pesca.</p>
      <p sl="en">Oggi vediamo la risposta della commissione per i trasporti e il turismo in questa nuova direzione, sotto forma della relazione dell’onorevole Meissner. Ci esprimeremo a favore di questo documento, in quanto si tratta di un passo nella giusta direzione per prenderci cura delle risorse marittime e utilizzarle in modo sostenibile.</p>
      <p sl="en">Riteniamo, tuttavia, che vi sia ancora molto da fare. Accogliamo con favore i suggerimenti contenuti nella relazione per quanto attiene governance marittima, iniziative e strategie relative ai bacini marittimi, pianificazione e sorveglianza dello spazio marittimo, un quadro di ricerca, osservazione e rete di dati del settore, nonché un fondo per le infrastrutture marittime.</p>
      <p sl="en">Sono particolarmente lieto che la relazione ora comprenda l’integrazione degli obiettivi di riduzione delle emissioni di anidride carbonica e sostenga l’utilizzo di energie rinnovabili come quella solare ed eolica a bordo delle navi.</p>
      <p sl="en">Quando verrà il momento di votare, più avanti nel corso della giornata, vorrei invitare gli onorevoli colleghi a sostenere l’emendamento della relatrice, che cerca di introdurre la possibilità di adottare sistemi di scambio di quote di emissione nell’ambito delle norme dell’Unione europea e dell’Organizzazione marittima internazionale.</p>
      <p sl="en">Si tratta di un argomento su cui la commissione per i trasporti era divisa a metà, con venti voti per parte, quindi è assolutamente corretto che l’onorevole Meissner l’abbia presentato oggi, per permettere alla plenaria di esprimersi al proposito.</p>
      <p sl="en">Vorrei chiedere ai membri di dimostrare una “visione 20-20” e votare a favore dell’emendamento della relatrice, che riconosce la complementarietà di queste misure con i nostri più ampi obiettivi strategici di riduzione delle emissioni di anidride carbonica e con il progetto Europa 2020.</p>
    </intervention>
    <intervention id="4-066" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, accolgo con favore lo sviluppo di una politica marittima integrata che racchiuda e promuova i principi di sussidiarietà, competitività e utilizzo sostenibile delle risorse marine. Non sostengo, però, il recupero del concetto di una guarda costiera europea: è già stato respinto in precedenza e non ritengo che sia necessario. È decisamente troppo costoso in un periodo di ristrettezze economiche.</p>
      <p sl="en">Credo che una direttiva sulla pianificazione dello spazio marittimo sarebbe un lusso superfluo che non porterebbe valore aggiunto all’attuale processo di cooperazione tra gli Stati membri.</p>
      <p sl="en">Cogliere l’occasione per citare l’impatto dei progetti di sfruttamento offshore dell’energia eolica, del moto ondoso e delle maree, unitamente alla designazione delle aree marittime protette sulle attività di pesca costiera ed artigianale. Non possiamo tracciare linee sulle mappe come se niente fosse per designare vaste superfici marine in prossimità della costa ad aree marittime protette o destinate alla produzione di energie rinnovabili. I piccoli pescatori non possono essere dislocati arbitrariamente senza una vera e propria consultazione. La designazione di tali aree deve essere un processo dal basso verso l’alto e non viceversa e deve prevedere la consultazione delle parti interessate.</p>
    </intervention>
    <intervention id="4-067" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL. – Non è la prima volta che si discute di politica marittima integrata a livello europeo, ma è ancora estremamente difficile conciliare protezione dell’ambiente, pesca, trasporti, energia, industria, scienza e ricerca e incorporare in un unico insieme i vari aspetti dello sviluppo. La relazione della Commissione fornisce una risposta circa le modalità per attuare il piano d’azione contenuto nel Libro blu del 2007. Dalla relazione si deduce che 56 misure su 65 sono già state avviate o concluse e, generalmente, sotto forma di atti legislativi a opera della Commissione o del Consiglio.</p>
      <p sl="cs">Per le regioni interne, la priorità è connettere la politica marittima con un migliore e più razionale utilizzo delle principali vie navigabili europee, come indicato al paragrafo 40 della relazione. A tal proposito, generalmente si presta attenzione al Reno, alla Mosa e ai relativi sistemi di vie navigabili in Francia, Belgio, Paesi Bassi e Germania, incluso il collegamento Reno - Meno - Danubio. Purtroppo, la sezione centrale del Danubio a valle di Vienna e i tributari dell’Elba a monte di Magdeburgo non sono stati interessati da queste azioni. Si discute poco dell’utilizzo di queste vie navigabili per il traffico di imbarcazioni e gli investimenti volti a migliorarne la navigabilità rivestono un interesse marginale per Commissione europea e Consiglio. È decisamente un peccato, perché il grande potenziale energetico di questi corsi d’acqua non viene sfruttato, mentre si esercita un’inutile pressione per l’espansione dei terminali delle città portuali, che trasferiscono le merci dalle navi a mezzi di trasporto su rotaia e su gomma, quando i porti fluviali rimangono parzialmente inutilizzati.</p>
      <p sl="cs">Naturalmente, oltre a collegare il traffico navale con quello ferroviario e stradale bisogna affrontare le fondamentali questioni della conservazione della natura e dell’utilizzo di energia nelle regioni costiere. In questo caso è ragionevole porsi ulteriori domande oltre a quelle presentate dall’onorevole Meissner nella sua relazione, su due argomenti: la relazione tra il trasporto marittimo e quello fluviale e la loro interconnessione.</p>
      <p sl="cs">Accolgo con favore le numerose misure contenute nella relazione e vorrei sottolineare la necessità di un’attuazione rigorosa del terzo pacchetto marittimo. Per quanto riguarda il punto 21, ritengo che il lavoro sulle soluzioni ecologiche per la pulizia delle petroliere e per lo smaltimento delle imbarcazioni vetuste sia un’iniziativa chiave per evitare l’inquinamento. L’attuale stato dell’arte in materia è patetico. Concordo con la relazione del gruppo confederale della Sinistra unitaria europea/Sinistra verde nordica.</p>
    </intervention>
    <intervention id="4-068" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">a nome del gruppo EFD . – Signor Presidente, vorrei ringraziare l’onorevole Meissner per aver presentato una relazione ben ponderata e completa, alla quale vi è ben poco da aggiungere. Alla pari dell’onorevole Meissner, sono una grande sostenitrice della coerenza tra i vari settori politici, i programmi di ricerca interdisciplinari e le nuove sfide, ma ciò che mi preoccupa più di tutto sono i problemi legati all’inquinamento dei nostri mari.</p>
      <p sl="da">Adottiamo così tante relazioni, in quest’Assemblea, che, purtroppo, le stesse vengono dimenticate poco dopo la loro adozione. Desidero pertanto ricordare alla Commissione un protocollo aggiuntivo che il Parlamento ha adottato il 26 gennaio di quest’anno, ovvero nove mesi fa, relativo all’instaurazione della cooperazione tra gli Stati membri dell’Unione per contrastare le catastrofi verificatesi nell’Atlantico nordorientale. Si tratta di una questione che la stessa onorevole Meissner cita al paragrafo 4 della sua relazione. Ad oggi, non ho ricevuto nessuna risposta da parte della Commissione in merito, né per quanto attiene agli eventuali passi compiuti nell’instaurazione di tale cooperazione o allo stato di preparazione degli Stati membri, né per quanto la Commissione stessa intende eventualmente fare per garantire una preparazione a livello di Unione europea. ciò Tutto questo si verifica nonostante il disastro petrolifero nel Golfo del Messico che abbiamo appena terminato di affrontare e nonostante la minaccia rappresentata dai pozzi petroliferi del Mare del Nord, decisamente troppo vetusti e arrugginiti. Pertanto, ancora una volta, voglio chiedere alla Commissione: cosa è successo alla nostra capacità di rispondere alle catastrofi nei nostri mari? Dobbiamo aspettare chi si verifichi qualche altro evento particolarmente grave prima che l’Europa si svegli?</p>
    </intervention>
    <intervention id="4-069" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, per quanto concerne i nostri oceani, siamo a corto di tempo. Se continuiamo a distruggerli con questa rapidità, finiremo col distruggere noi stessi, perché il 70 per cento dell’ossigeno mondiale è prodotto dalla flora marina. Non è sufficiente promuovere la protezione dell’ambiente in seno all’Unione europea, come siamo sempre pronti a fare, perché è i venti e le onde non rispettano le frontiere.</p>
      <p sl="de">Non capisco perché non stabiliamo chiare regole nei casi in cui le ricche nazioni industrializzate riescono a far ricadere i propri problemi ambientali sui paesi in via di sviluppo. Abbiamo bisogno di norme specifiche per lo smantellamento delle navi. Navi che sono solo tonnellate di rifiuti inquinati e amianto vengono spedite dall’Europa in India, Bangladesh e Pakistan per essere smantellate in quelle zone, dove continuano invece a contaminare interi tratti di costa. Questa situazione si ripercuote poi su di noi sotto forma di pesce e frutti di mare contaminati, che finiscono sulle nostre tavole attraverso la filiera alimentare. Per non parlare dei lavoratori di questi paesi, che rischiano la vita a causa di misure di sicurezza inadeguate. Una giornata, una nave, un morto: è così che gli smantellatori di navi della cittadina indiana di Alang descrivono il loro pericoloso lavoro.</p>
      <p sl="de">Non abbiamo nemmeno disposizioni precise in materia di trivellazione in alto mare. A questo proposito vorrei segnalare l’azione molto positiva del Commissario Öttinger, che sta cercando di definire delle norme che regolamentino la sicurezza delle piattaforme di trivellazione.</p>
      <p sl="de">Non vi sono leggi per le tratte di navigazione più trafficate, come quelle del Bosforo, dove non è stato ancora introdotto l’obbligo di pilotaggio. Grandi petroliere passano per questi stretti quotidianamente.</p>
      <p sl="de">Un altro elemento positivo che vorrei segnalare è che le compagnie di navigazione svolgono un ruolo attivo nella protezione dell’ambiente e della fauna marina. Un’azienda italiana, ad esempio, ha installato un sistema che permette alle proprie imbarcazioni di evitare collisioni con le balene. Sarebbe un’ottima idea che l’Unione europea sostenesse misure positive di questo tipo, intraprese da aziende private.</p>
    </intervention>
    <intervention id="4-070" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, desidero ringraziare la relatrice per l’eccellente lavoro svolto e, soprattutto, per il modo corretto in cui ha analizzato la decisione dell’Organizzazione marittima internazionale (IMO) in materia di emissioni di zolfo. Spero che la Commissione terrà conto di tale decisione, che è destinata ad essere adottata oggi all’unanimità dal Parlamento.</p>
      <p sl="fi">La decisione dell’IMO è frettolosa e manca di una valutazione d’impatto ambientale e di una stima dei costi. L’Unione europea non dovrebbe ripetere lo stesso errore: se si stabiliscono valori limite diversi per nord e sud, la concorrenza ne risulterebbe distorta, così come le norme interne all’UE. I limiti di emissione devono essere gli stessi ovunque. Sono certo che l’approvazione di una simile legge sarebbe contraria alla legislazione sulla concorrenza.</p>
      <p sl="fi">Cosa comporterebbe questa decisione per il mio paese, ad esempio? Significherebbe che l’industria si dovrebbe accollare un ulteriore costo di circa un miliardo di euro l’anno. L’occupazione finlandese è a rischio, anche se stiamo facendo il possibile, in questa sede, per aumentare il numero dei posti di lavoro in seno all’Unione. Parliamo della strategia Europa 2020, ma adottiamo altre decisioni che invece fanno svanire questi stessi posti di lavoro.</p>
      <p sl="fi">La merce destinata al mio paese viene trasferita su navi russe e trasportata poi in Finlandia su tir, perché la Russia non ratificherà questa decisione dell’Organizzazione marittima internazionale. Non credo che questo sia il desiderio dell’Unione europea. Gli svedesi hanno annunciato che inizieranno a trasportare su gomma ciò che al momento si muove per mare. Adotteremmo quindi una decisione sbagliata per l’ambiente e anche per la futura occupazione europea. Spero che la Commissione comprenda questa decisione, che oggi il Parlamento adotta all’unanimità.</p>
    </intervention>
    <intervention id="4-071" speaker_id="97020" name="Guido MILANA" is_mep="True" mode="spoken" nationality="Italy" birth_date="02-03-1954" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, porgo i miei ringraziamenti alla relatrice. Sulla politica marittima integrata, occorre superare la fase delle buone intenzioni e dare un nuovo impulso a una strategia che rappresenterà un volano di crescita e sviluppo dell’Unione europea, colmando gli enormi ritardi accumulati nella prevenzione delle catastrofi ambientali, nella lotta al cambiamento climatico e contro l’inquinamento.</p>
      <p sl="it">Proprio questa mattina il collega Pirillo ha richiamato il Parlamento su un ennesimo evento catastrofico avvenuto nei giorni scorsi nella città di Paola, in Calabria. La Commissione dovrà dare prova di concretezza, operando non solo con gli strumenti della governance, ma attuando misure legislative puntuali, traendo le dovute lezioni dagli errori del passato, dovuti a un approccio spesso troppo settoriale.</p>
      <p sl="it">Vi è piena consapevolezza che questo processo sia molto complesso, ma siamo in mezzo a un guado, difficile e impegnativo, che non può tollerare cali di attenzione e che ha bisogno di adeguati investimenti e meccanismi di governance partecipata, sia a livello interistituzionale che nella cooperazione internazionale per i bacini regionali, tra cui spicca il Mediterraneo per la complessità della sua giurisdizione.</p>
      <p sl="it">Sarà per questo fondamentale intendere la gestione del Bacino mediterraneo come patrimonio comune a tutti gli Stati rivieraschi, basandosi sul principio della res comunis omnium . Diversamente, la sempre più diffusa prassi della dichiarazione unilaterale di zone economiche esclusive o similari del Mar Mediterraneo, oltre a non essere in linea con la Convenzione delle Nazioni Unite sul diritto del mare, farebbe cadere l’idea di una governance efficace e condivisa.</p>
      <p sl="it">Ricordo a questo proposito che, solo un mese fa, questa interpretazione da parte della Libia ha prodotto un vero e proprio assalto armato ai danni di un peschereccio europeo e sarebbe sbagliato sostenere che questo sia un affare tutto italo-libico.</p>
    </intervention>
    <intervention id="4-072" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, porgo anzitutto un vivo ringraziamento alla relatrice, onorevole Meissner, per l’ottimo documento prodotto e, per l’eccellente collaborazione con l’intergruppo “Mari e zone costiere” che presiedo e che, grazie a lei, ha potuto far adottare, una serie di emendamenti su argomenti cari ai suoi membri. Questa relazione ci offre l’occasione di proiettarci al futuro e, nella situazione in cui ci troviamo, si tratta di un fattore di grande importanza.</p>
      <p sl="fr">Siamo assolutamente determinati a vedere due elementi nella politica marittima integrata (PMI): innanzi tutto si deve accordare la priorità alla conservazione dell’ambiente marino e costiero. Esiste già una direttiva quadro in materia, ma è necessario rafforzare altri strumenti, soprattutto per quanto riguarda la gestione integrata delle zone costiere e la pianificazione dello spazio marittimo.</p>
      <p sl="fr">Dobbiamo sfruttare i prossimi tre anni per costruire una vera politica comunitaria in materia, per superare questa frontiera artificiale tra gli strumenti terrestri e quelli marini, altrimenti i nostri cittadini non capiranno. Ci aspettiamo molto dal Commissario Damanaki a questo proposito.</p>
      <p sl="fr">Il secondo elemento è la crescita blu. Ci teniamo molto e attendiamo dallo studio avviato dalla DG Affari marittimi e pesca un chiarimento circa le fonti di attività e occupazione che ne possono derivare.</p>
      <p sl="fr">Richiamo la vostra attenzione sul progetto, lanciato dalle regioni marittime, denominato “Vasco de Gama”; ringrazio l’onorevole Meissner per averne tenuto conto.</p>
    </intervention>
    <intervention id="4-073" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="sv">La politica marittima integrata è una strategia che accogliamo con molto favore, perché i nostri mari sono interconnessi e tutti i settori che sfruttano il mare hanno un effetto combinato sull’ambiente marino. Questo significa che sarebbe devastante e irresponsabile continuare ad adottare decisioni relative all’ambiente marino senza tener conto dell’effetto cumulativo che hanno su di esso pesca, dragaggio, navigazione, sfruttamento dell’energia eolica e del moto ondoso, turismo e altre attività.</p>
      <p sl="sv">La direttiva quadro sulla strategia per l’ambiente marino rappresenta il pilastro ambientale della futura politica marittima integrata e stabilisce che tutti gli Stati membri dovranno aver raggiunto un buono stato ecologico dei mari entro il 2020. Se vogliamo che questo sia possibile, gli Stati membri devono attuare, quanto prima, una forma di governance marittima effettivamente integrata, che faccia capo a un centro decisionale unico.</p>
      <p sl="sv">Vi fornirò un esempio di quanto le cose possano andar male se i vari utenti del mare sono diretti da autorità e leggi diverse. Nel Kattegatt meridionale, in Svezia, quest’ultima e la Danimarca hanno convenuto di proteggere le zone di deposito delle uova del merluzzo, nel disperato tentativo di proteggere gli ultimi stock di questa specie. Recentemente, un’altra autorità svedese ha deciso di permettere al comune di Falkenberg di riversare ingenti quantitativi di fanghi di dragaggio provenienti dai porti in mare, proprio nelle zone di deposito delle uova del merluzzo.</p>
      <p sl="sv">Gli Stati membri hanno ora il dovere di raggiungere un buono stato ecologico dei mari entro il 2020, ma questo sarà possibile solo unendo le decisioni che interessano i diversi mari e con una pianificazione dello spazio marittimo.</p>
      <p sl="sv">Quest’ultima ci permetterà inoltre di vedere più chiaramente chi ha interesse per il mare e chi lo vuole invece sfruttare, chiarendo che le stesse regole dovranno valere per tutti. Devono essere condotte valutazioni di impatto ambientale anche per le operazioni di pesca, che devono seguire il principio delle migliori pratiche e rispettare il principio cautelativo, alla pari dei gasdotti che attraversano i fondali marini e dei parchi eolici offshore .</p>
      <p sl="sv">Quanto detto rappresenterebbe un notevole passo nella giusta direzione.</p>
    </intervention>
    <intervention id="4-074" speaker_id="96790" name="Marek Józef GRÓBARCZYK" is_mep="True" mode="spoken" nationality="Poland" birth_date="13-03-1968" birth_place="Nowy Sącz" p_group="European Conservatives and Reformists Group" m_state="PL">
      <p sl="pl">La relazione sulla politica marittima intergrata ci fa riflettere con maggiore attenzione e ci spinge ad attribuire maggior peso all’argomento. La breve presentazione della relazione, ai sensi dell’articolo 48 del regolamento, la ridotta possibilità di presentare emendamenti – peraltro contraria al regolamento – e il respingimento della maggior parte degli emendamenti presentati dalla Commissione europea non ci colmano d’ottimismo né ci fanno sperare che la commissione per i trasporti e il turismo affronterà la questione della politica marittima integrata in modo pienamente responsabile.</p>
      <p sl="pl">Ricordiamoci che l’industria marittima dell’Unione europea sta vivendo una grave crisi; è distrutta dal dumping e dalla concorrenza dell’Estremo Oriente e dagli operatori a basso costo che subentrano alle compagnie di navigazione tradizionali, e tutto a causa della mancanza di una politica marittima integrata europea. Stiamo inoltre affrontando una crisi nel settore della cantieristica navale. Nel mio paese, i due principali cantieri navali hanno recentemente chiuso i battenti, sotto le pressioni della Commissione europea e a fronte dell’azione insufficiente del governo polacco. Questo ha provocato ingenti migrazioni economiche e ha aumentato la disoccupazione. Invito pertanto a prestare la giusta attenzione alla politica marittima integrata e ad adottare un approccio pienamente responsabile.</p>
    </intervention>
    <intervention id="4-075" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, le numerose attività e politiche settoriali che interessano l’ambiente marino (dalla pesca, al trasporto via mare, al turismo, l’energia, la scienza, la tecnologia e via dicendo) richiedono una politica intergrata che promuova un’interrelazione benefica di tutti questi settori in un quadro di sostenibilità dell’ambiente marino e di preservazione degli ecosistemi. È per questa ragione che le specificità locali e regionali rivestono un ruolo determinante in tale interrelazione e che gli effetti di una politica integrata si avvertiranno anche a questo livello. Questa politica non deve essere solamente attuata, ma anche definita coinvolgendo le comunità costiere che interagiscono con l’ambiente marino, che lo animano e che da esso dipendono, senza dimenticare la visione d’insieme e l’imprescindibile collaborazione e cooperazione derivante dall’interconnessione e interdipendenza di mari e oceani.</p>
      <p sl="pt">Qualunque iniziativa comunitaria in questo settore deve salvaguardare la sovranità e i poteri di ciascuno Stato membro per quanto attiene alla gestione delle rispettive acque territoriali e zone economiche esclusive, nonché contribuire a valorizzare le risorse ivi presenti come elemento del potenziale endogeno e dei vantaggi comparativi.</p>
      <p sl="pt">Una visione globale di una politica marittima integrata deve abbracciare, oltre alla promozione della ricerca marina e dello sviluppo dei vari aspetti della tecnologia e dell’ingegneria marittimi, come la cantieristica navale, la promozione del trasporto marittimo, ecologicamente più sostenibile, e delle infrastrutture portuali nel quadro della loro gestione pubblica, la valorizzazione della pesca, assicurando la modernizzazione, nonché la sostenibilità ambientale e la vitalità socioeconomica del settore, un finanziamento adeguato ed autonomo, che non dirotti risorse dal Fondo europeo per la pesca e, infine, il ruolo e le caratteristiche peculiari delle regioni ultraperiferiche.</p>
    </intervention>
    <intervention id="4-076" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signor Presidente, prima di chiedere l’opinione di un esperto, è bene esaminare il suo curriculum per verificarne le competenze. La politica marittima integrata è, in parte, frutto del lavoro del comitato per la pesca, pertanto prima di lasciarsi catturare dai suoi grandi schemi, vale la pena dare un’occhiata critica alle esperienze maturate dall’Unione europea nella gestione dei mari. Inevitabilmente, questo significa prendere atto della situazione relativa a quelle che una volta erano le acque territoriali del Regno Unito, segretamente cedute al controllo della burocrazia europea nel in 1973, in quanto quasi il 70 per cento dei cosiddetti “stock ittici europei” in realtà sono stock ittici britannici.</p>
      <p sl="en">Come sono stati ripagati i nostri pesci e i nostri pescatori in seno alla politica comune della pesca (PCP)? Le cifre parlano molto più chiaro delle belle parole contenute in questa relazione: l’88 per cento degli stock europei è eccessivamente sfruttato, contro una media mondiale di appena il 27 per cento. Il 30 per cento delle specie ittiche europee ha ufficialmente oltrepassato i limiti di sicurezza biologica, perché sono rimasti troppo pochi esemplari adulti per garantire una riproduzione normale. Con l’osceno sistema delle quote della PCP, ogni anno vengono rigettati, morti, nel Mare del Nord quasi un milione di tonnellate di pesci. Nel frattempo, il prosciugamento industriale di specie come il cicerello hanno portato al decesso di intere popolazioni di specie di uccelli, come la pulcinella di mare.</p>
      <p sl="en">Nell’Europa meridionale, la situazione non è migliore. Pescatori dell’Africa occidentale, il cui stile di vita si è conservato per anni, sono costretti a darsi alla tratta di esseri umani perché imbarcazioni battenti bandiera comunitaria hanno contribuito a prosciugare le loro acque fino a causare l’estinzione delle specie ittiche.</p>
      <p sl="en">È tempo che l’Unione europea riconosca che il proprio trascorso in tema di gestione marittima è il peggiore che esista al mondo, un tipico esempio di ciò che è noto come la tragedia dei beni comuni, ossia il fenomeno per cui le risorse condivise vengono sempre sfruttate senza riserve, perché chiunque cerca di trattenersi è danneggiato da chi non si fa scrupoli.</p>
      <p sl="en">È tempo di restituire il controllo dei mari e delle zone di pesca alle nazioni sovrane, che nella gestione passata si sono dimostrate degne di esercitare questo compito. Per due terzi delle acque europee nelle quali l’Unione ha pescato all’eccesso, fino a provocare l’estinzione delle specie ittiche, questo significa renderle al Regno unito e ai pescatori britannici.</p>
    </intervention>
    <intervention id="4-077" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, onorevoli colleghi, dobbiamo congratularci con la relatrice, onorevole Meissner. Vi erano posizioni diverse, persino in contrasto, ma lei ha saputo trovare soluzioni di compromesso che ci hanno permessi di essere uniti oggi su una questione tanto importante.</p>
      <p sl="es">Onorevoli colleghi, la commissione per i trasporti ha stabilito che tutti i mari debbano essere protetti in modo simile e segnala che, se così non fosse, si creerebbe una situazione di concorrenza sleale.</p>
      <p sl="es">Accettiamo la posizione della maggioranza a favore di una situazione giuridica con disposizioni uniformi per tutta l’Unione, ma non mancherò di segnalare ai membri dell’Assemblea che anche questa soluzione comporta comunque una certa dose di scorrettezza.</p>
      <p sl="es">È evidente che il Mar Baltico, il Mare del Nord e il Canale della Manica sono le aree maggiormente contaminate e proprio qui i controlli dei valori limite delle emissioni di zolfo dovrebbero essere quindi più rigorosi.</p>
      <p sl="es">Le misure volte a ridurre tempi di trasporto e costi di lavorazione nei porti sono sicuramente positive, ma non mi stancherò mai di ribadire che, a questo proposito, abbiamo ancora del lavoro da compiere. Se non opteremo per una netta liberalizzazione dei porti, questi non potranno ampliare il ruolo chiave che saranno chiamati a svolgere nell’ambito dell’intermodalità.</p>
      <p sl="es">Anche la promozione di una strategia di riduzione delle emissioni di anidride carbonica volta a modificare le conseguenze specifiche del cambiamento climatico è da accogliere con favore.</p>
      <p sl="es">Credo che la relazione presentata sia positiva e deve essere approvata, ma non dobbiamo dimenticare che si inserisce nel contesto di un incidente grave come quello del Golfo del Messico.</p>
      <p sl="es">A tale proposito spetta alla Commissione giudicare se sia necessario, nell’ambito della revisione del regolamento che istituisce l’Agenzia europea per la sicurezza marittima, rafforzarne il ruolo nella conduzione di ispezioni preventive e nello svolgimento di compiti di pulizia a seguito dello spandimento di idrocarburi. La mia personale opinione, signora Commissario, è che tale riforma sia necessaria e bisognia dare all’Agenzia il mandato necessario per portare a termine questi compiti.</p>
    </intervention>
    <intervention id="4-078" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, signora Commissario, onorevoli colleghi, vorrei iniziare ringraziando l’onorevole Meissner per l’eccellente lavoro svolto e per il modo in cui è riuscita a ottenere un ampio consenso alla sua relazione. In qualità di coordinatore del mio gruppo, vorrei cogliere quest’occasione anche per riconoscere l’operato del nostro ex-collega, l’onorevole Piecyk, che ci ha tristemente lasciati due anni fa e che ha svolto parte del lavoro di apripista in seno al Parlamento per giungere a una politica marittima integrata, una realtà su cui oggi possiamo lavorare attivamente.</p>
      <p sl="nl">Si tratta, chiaramente, di un settore complesso, che presenta molteplici aspetti e avremo quindi molto lavoro da fare per raggiungere il nostro obiettivo. Per cominciare, dobbiamo portare in questo settore un nuovo dinamismo, creando strutture concrete e misure adeguate. In fin dei conti, questo settore assicura, sia direttamente che indirettamente, molti posti di lavoro in tutta Europa ed è fondamentale per lo sviluppo delle nostre zone costiere e portuali.</p>
      <p sl="nl">Si è già parlato della sua struttura, che include anche enti europei. L’Agenzia europea per la sicurezza marittima deve essere rafforzata e deve avere un ruolo più importante, unitamente a competenze e risorse adeguate. È stata sollevata la questione dei disastri petroliferi e delle trivellazioni di petrolio. Per quanto mi riguarda, credo che sia evidente che qualunque variazione delle competenze dell’Agenzia mira al rafforzamento della sua posizione. L’Agenzia deve svolgere un ruolo più prominente nella promozione della cooperazione tra i servizi nazionali di ispezione, monitoraggio costiero eccetera in seno agli Stati membri.</p>
      <p sl="nl">Vi sono poi alcune grosse sfide ambientali. La navigazione produce più inquinamento del necessario e vi è quindi parecchio margine di miglioramento. Stiamo parlando degli standard per l’emissione di zolfo, che dovrebbero essere uguali ovunque, e di un sistema di scambio per le quote di emissione, questione per la quale invito caldamente la Commissione a esercitare le dovute pressioni sull’Organizzazione marittima internazionale. Abbiamo infine bisogno di una reale pianificazione dello spazio.</p>
      <p sl="nl">Per concludere, è importante operare anche a livello sociale al fine di promuovere questa immagine professionale presso i giovani.</p>
    </intervention>
    <intervention id="4-079" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, la politica marittima integrata è un settore che guarda al futuro. Gli oceani sono sfruttati in modo sempre più intensivo per il trasporto, le attività economiche marittime, la produzione energetica offshore e la pesca, e quindi lo sviluppo di queste attività deve essere coordinato. Lo spazio a disposizione è limitato e i vari settori marittimi devono adottare un approccio responsabile ed attento per lavorare di comune accordo. Dobbiamo evitare contrasti tra lo sfruttamento e la protezione dei mari poiché si tratta di due attività che dipendono l’una dall’altra, in quanto gli oceani sono in grado di fornirci sostentamento solo se godono di buona salute. Vorrei sottolineare la positiva cooperazione tra i paesi che si affacciano sul Mar Baltico, i quali operano fianco a fianco per promuovere lo sviluppo dinamico di pesca, ambiente, infrastrutture e turismo delle regioni costiere. Dobbiamo continuare a prestare attenzione all’industria della pesca, che si trova in una posizione debole ed è spesso considerata una priorità secondaria, ma che, in quanto fonte di cibo, rappresenta invece un elemento vitale dell’economia costiera.</p>
      <p sl="de">Vorrei congratularmi con l’onorevole Meissner per il valido documento prodotto.</p>
    </intervention>
    <intervention id="4-080" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, credo che la relazione illustri bene le sfide che pone l’ambiente marino in termini di pesca, acquacoltura, trasporto, turismo, energia, risorse minerarie e biologiche e ricerche sul cambiamento climatico. Si tratta di un notevole potenziale di sviluppo, che è bene salvaguardare, proteggere e valorizzare in modo sostenibile, perché da esso dipende il futuro dell’umanità. La relazione segnala, a giusto titolo, che l’Unione europea è la prima potenza marittima mondiale e che le sue regioni ultraperiferiche le offrono la più vasta zona economica esclusiva del mondo.</p>
      <p sl="fr">Alla luce di questo, spetta all’Unione europea adottare una politica ambiziosa, una grande politica marittima. Se non lo fa la principale potenza marittima mondiale, chi altri lo farà al suo posto? Bisogna però constatare che la risoluzione non va molto lontano in questa direzione: non possiamo pretendere di occupare un posto di primato nella politica mondiale con soli 50 milioni di euro.</p>
      <p sl="fr">Le regioni ultraperiferiche ricoprono una posizione strategica riconosciuta, in quanto sono presenti in tutti gli oceani, e sarebbe dunque stato opportuno assegnare a queste regioni un ruolo più attivo in una grande strategia degli oceani. Purtroppo, la relazione non ne ha fatto menzione e me ne dispiaccio.</p>
    </intervention>
    <intervention id="4-081" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signora Commissario, mari ed oceani rappresentano il 70 per cento della superficie mondiale, sono stati culla della vita di questo pianeta e, nel corso della storia dell’umanità, sono stati fonte di sostentamento grazie alla pesca nonché via di comunicazione tra popoli e culture grazie al commercio marittimo. Ci troviamo qui di fronte alla genesi del concetto delle attività marittime tradizionali, ovvero pesca e trasporto.</p>
      <p sl="pt">Attualmente, il mare sta acquisendo un nuovo ruolo nel contesto del mondo globalizzato, come palco geostrategico e geopolitico che pone al proprio centro l’Europa. Inoltre, oggi viviamo quella che viene definita l’era dei nuovi utilizzi degli oceani, con lo sfruttamento delle loro risorse energetiche, minerali e genetiche, che, alla pari della pesca e dei trasporti marittimi, richiede una prospettiva olistica e un’azione concertata di cui l’onorevole Meissner è riuscita a fornire un’idea; per questo mi congratulo vivamente con lei.</p>
      <p sl="pt">La pianificazione dello spazio marittimo europeo e del suo utilizzo è fondamentale per l’Unione europea, soprattutto per le regioni costiere e, ancor più, per quelle ultraperiferiche. Affinché la politica marittima integrata superi la somma delle sue parti – e mi riferisco in particolar modo al settore della pesca – è fondamentale che la pesca sia rappresentata nei cluster delle attività marittime affinché gli auspici delle parti possano unirsi in modo coordinato e si possano superare le difficoltà che derivano dalla sovrapposizione di interessi nello sfruttamento dello spazio marittimo.</p>
      <p sl="pt">In questo contesto, per adempiere alle decisioni adottate nel corso del vertice di Johannesburg del 2002, sono fondamentali la protezione delle regioni biogeografiche marine più sensibili dal punto di vista biologico e la promozione di una pesca sostenibile, che ricorra a tecniche più selettive. È dunque importante garantire la creazione di strumenti politici transsettoriali che inquadrino i diversi settori delle attività marittime, difendendone le rispettive esigenze e specificità in materia di utilizzo della sfera marittima.</p>
      <p sl="pt">La protezione degli oceani è un dovere morale che abbiamo verso noi stessi e verso le generazioni future.</p>
    </intervention>
    <intervention id="4-082" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Commissario, quasi tutte le civiltà della storia europea si sono fondate sul mare. Oggi, il trattato di Lisbona ci impone nuove politiche e nuovi strumenti per ridurre i conflitti, promuovere sinergie dinamiche ed eliminare ingiuste concorrenze, al fine di proteggere l’ambiente e creare posti di lavoro. La politica marittima integrata richiede una strategia globale e transsettoriale per lo sviluppo sostenibile delle zone costiere e insulari e dei mari.</p>
      <p sl="el">Uno strumento basilare per delimitare razionalmente lo sfruttamento dei mari è una pianificazione transfrontaliera dello spazio marittimo. Dobbiamo incoraggiare l’adozione di strutture di governance marittima uniche e integrate a livello regionale, nonché lo sviluppo di strategie per le macroregioni marittime dell’Unione europea. Dobbiamo guardare alla prospettiva di creare un servizio europeo di guardia costiera per assicurare un’efficiente sorveglianza marittima integrata.</p>
      <p sl="el">In conclusione, è innegabile che l’industria della navigazione necessiti di aiuti per ridurre le emissioni di diossido di carbonio. Dobbiamo esercitare pressioni coordinate per ottenere disposizioni globali da parte dell’Organizzazione marittima internazionale, dato che una decisione unilaterale dell’Unione europea per la creazione di un sistema di scambio di quote di emissione per la navigazione avrebbe, temo, conseguenze disastrose per la navigazione europea, in quanto sospenderebbe l’adozione di una soluzione corretta, ovvero di norme internazionali, senza dimenticare che la navigazione è un’attività internazionale per eccellenza.</p>
    </intervention>
    <intervention id="4-083" speaker_id="96865" name="Debora SERRACCHIANI" is_mep="True" mode="spoken" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, ringrazio l’onorevole Meissner per la relazione sulla politica marittima integrata, concordando con la relatrice sulla necessità di rafforzare i trasporti marittimi e la cantieristica e di tutelare le regioni costiere, nonché di favorire le attività di innovazione e di ricerca.</p>
      <p sl="it">Oggi il trasporto marittimo gioca un ruolo fondamentale in ambito commerciale. Per questo, va incoraggiata la cooperazione tra porti piccoli e grandi che si affacciano sullo stesso bacino di mare e che possono favorire un più fluido scambio commerciale. Inoltre, per assicurare l’intermodalità, occorre investire nelle infrastrutture portuali e retroportuali, specie dei porti che possono essere connessi con i corridoi europei.</p>
      <p sl="it">Infine, credo sia importante non trascurare un altro tema, ovvero quello della sicurezza portuale. È necessario che ci sia un’omogeneizzazione di tutte le misure di sicurezza all’interno di tutti i porti europei al fine di tutelare meglio il trasporto marittimo e di evitare che ci sia concorrenza sleale a scapito di quei porti che invece, per garantire una maggiore sicurezza, devono affrontare maggiori spese.</p>
    </intervention>
    <intervention id="4-084" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Lo sviluppo di una politica marittima integrata è una necessità assoluta, visto il frammentario approccio adottato in passato, che ha portato a inefficienza e conflitti nel settore. La relazione dell’onorevole Meissner ripropone l’opinione del Parlamento europeo sulla creazione di un processo decisionale integrato, coerente e comune in materia di oceani, mari, zone costiere e settori marittimi. La politica marittima integrata favorisce un approccio transsettoriale alla governance marittima, contribuendo a identificare e utilizzare aree sinergiche tra le diverse politiche comunitarie che interessano il settore.</p>
      <p sl="ro">La proposta di risoluzione prevede un programma che fornirà un quadro stabile per garantire l’assistenza alle iniziative del settore e porterà a un utilizzo più coerente dei fondi per lo sviluppo dei mari e delle zone costiere. Purtroppo, l’unica soluzione di finanziamento attuabile e sostenibile nell’attuale situazione economica è stato il modesto contributo finanziario dell’Unione europea. Nondimeno, spero che questo metodo di finanziamento permetterà di raggiungere gli obiettivi della politica marittima integrata sia a breve che a medio termine.</p>
    </intervention>
    <intervention id="4-085" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, possiamo raggiungere la crescita intelligente cui aspira la strategia Europa 2020 solo mobilitando in modo intelligente le diverse potenzialità inerenti alla diversità europea.</p>
      <p sl="pt">L’Unione europea consiste della più vasta zona economica esclusiva del mondo: 25 milioni di chilometri quadrati. Abbiamo 32 000 chilometri di costa, lungo la quale vive un terzo della nostra popolazione e le regioni costiere producono il 40 per cento del nostro prodotto interno lordo e il 95 per cento del nostro commercio esterno. Si tratta di cifre che dovrebbero allertare Commissione e Consiglio ed invitarli ad agire, ammettendo di non poter fare a meno di una politica marittima integrata dell’Unione per ottenere la crescita intelligente fondamentale per il successo della strategia Europa 2020.</p>
      <p sl="pt">Vorrei attirare l’attenzione, soprattutto, al potenziale della ricchezza biogenetica e minerale racchiuso nelle profondità e nei fondali marini – che oggi ancora poco conosciamo – e alla necessità di aumentare gli sforzi di ricerca e sviluppo in questo settore.</p>
    </intervention>
    <intervention id="4-086" speaker_id="96871" name="Michael THEURER" is_mep="True" mode="spoken" nationality="Germany" birth_date="12-01-1967" birth_place="Tübingen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, Commissario Geoghegan-Quinn, onorevoli colleghi, dobbiamo preservare l’ecosistema degli oceani mondiali, benché questi ultimi e il concetto di globalizzazione non si escludono a vicenda. Le rotte di navigazione sono essenziali per la nostra prosperità, perché sono le arterie del commercio mondiale, ma resta ancora molto da fare per garantire la protezione dell’ambiente e rendere sicure le nostre tratte commerciali.</p>
      <p sl="de">In futuro, dovremo rendere sicuri anche i nostri approvvigionamenti di materie prime. Gli scienziati prevedono che sui fondali marini e negli stessi mari si possano trovare preziose materie prime, ma il problema rimarrà come estrarli in modo ecologico.</p>
      <p sl="de">Il terzo aspetto che vorrei considerare è il legame tra gli oceani e le vie navigabili interne ed è importante stabilire questa connessione. A questo scopo svolge un ruolo primario lo sviluppo del Danubio, il fiume più lungo dell’Unione europea, assieme al canale Reno-Meno-Danubio, in grado di collegare il Mar Nero con il Mare del Nord. Dobbiamo infine collegare la politica marittima integrata alle vie navigabili interne.</p>
    </intervention>
    <intervention id="4-087" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, non dovrebbe sorprendere nessuno che l’Unione europea voglia integrare la politica marittima, esattamente come desidera integrare anche tutto il resto in Europa, relativamente a qualunque aspetto della vita e della politica pubblica.</p>
      <p sl="en">Nel 2007 ho chiesto alla UK Marine and Fisheries Agency (l’agenzia britannica del mare e della pesca) quanti pesci venivano catturati in acque britanniche. Mi è stato risposto che non erano in grado di identificare le acque britanniche, in quanto facevano oramai parte delle acque comunitarie. Il Regno Unito, quindi, non ha più acque territoriali proprie.</p>
      <p sl="en">Forse è corretto parlarne proprio oggi, perché, come di certo saprete, oggi ricorre il 205° anniversario della battaglia di Trafalgar del 21 ottobre 1805, in cui l’ammiraglio Nelson e molti altri uomini coraggiosi hanno sacrificato le proprie vite per permettere alla Britannia di restare un paese libero e indipendente. Le ultime parole dell’ammiraglio sono state: “Grazie a Dio, ho compiuto il mio dovere”. Gli onorevoli deputati del Regno Unito compieranno il proprio dovere, questo pomeriggio, votando contro questo documento.</p>
    </intervention>
    <intervention id="4-088" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, sappiamo ancora troppo poco degli ecosistemi marini e molte aree dei mari più profondi sono semplicemente pagine bianche sulle nostre mappe. Mari ed oceani rappresentano una delle maggiori sfide del secolo e non solo perché ci forniscono cibo e proteine; il loro ruolo nel sistema climatico, e quindi il loro contributo al benessere della razza umana, non deve essere sottovalutato.</p>
      <p sl="de">L’esempio della grande barriera corallina dimostra che gli ecosistemi marini possono rigenerarsi se si adottano le misure di protezione ambientale necessarie. Nelle aree protette della barriera, la popolazione ittica è aumentata dal 30 al 75 per cento in soli due anni. Considerando che oltre il 40 per cento della popolazione mondiale vive a meno di 100 chilometri dal mare e potrebbe pertanto essere colpita da uno tsunami, accolgo con vivo favore il progetto di attuare una strategia europea congiunta di prevenzione delle catastrofi per le nostre zone costiere. Stabilire valori limite diversi per l’emissione di anidride carbonica nelle acque europee, tuttavia, va contro la politica marittima integrata, la quale mira a tener conto di tutti i fattori in gioco. Dobbiamo essere coerenti.</p>
    </intervention>
    <intervention id="4-089" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">L’importanza della politica marittima integrata è indiscutibile, dato che l’Unione europea è la prima potenza marittima al mondo e che il 40 per cento del suo PIL proviene dal mare e dalle zone costiere. Nell’attuare gli obiettivi di tali politiche, bisogna prestare particolare attenzione alle specificità regionali dei mari europei; ogni area marittima è unica e richiede attenzioni specifiche per raggiungere un equilibrio sostenibile con chi ne fa utilizzo.</p>
      <p sl="ro">Al contempo, dobbiamo garantire che questa politica goda di finanziamenti adeguati nel prossimo periodo di programmazione finanziaria, creando un nuovo approccio volto a incoraggiare uno sviluppo ottimale e sostenibile di tutte le attività marittime, in grado di coprire tutti i bacini marittimi. Questo ci permetterà di godere di benefici ben maggiori, pur riducendo l’impatto ambientale.</p>
    </intervention>
    <intervention id="4-090" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signora Commissario, i relatori e gli onorevoli colleghi hanno affrontato approfonditamente il contenuto della politica marittima integrata. Personalmente, vorrei incentrarmi sulla questione delle emissioni delle imbarcazioni. Non sarà certo un compito facile, ma dobbiamo inserire questo elemento nei nostri piani per la riduzione globale delle emissioni di anidride carbonica. Deve diventare un aspetto prioritario in vista di un accordo dell’Organizzazione marittima internazionale al fine di garantire l’efficacia dei nostri sforzi; se non si raggiunge un accordo, allora dovremo considerare seriamente l’opportunità di adottare misure regionali a livello comunitario. Come ha ricordato l’onorevole Danellis, non sarà un compito semplice, ma, se vogliamo avere qualche speranza di riuscita, dobbiamo seguire l’esempio dell’industria dell’aviazione.</p>
      <p sl="el">Queste misure devono basarsi sul porto di scalo delle navi mercantili e dobbiamo decidere come tassare le loro emissioni. Il sistema di scambio delle quote di emissione si è dimostrato alquanto complesso e inefficace; dobbiamo trovare una soluzione semplice ma efficace, magari una tassa sulle emissioni di carbonio o qualche altro metodo.</p>
    </intervention>
    <intervention id="4-091" speaker_id="96767" name="Werner KUHN" is_mep="True" mode="spoken" nationality="Germany" birth_date="19-05-1955" birth_place="Zingst" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei portare ancora una volta l’attenzione sulla strategia dei trasporti dell’Unione europea. Il nostro scopo è di spostare le merci dalle strade al mare e mettere a disposizione mezzi di trasporto efficaci ed ecologici;in alcune aree di navigazione, però, non dobbiamo fissare obiettivi ambientali elevati come quelli delle zone di controllo per le emissioni di zolfo del Mar Baltico e del Mare del Nord, altrimenti il costo dei trasporti salirebbe drasticamente. Come gli onorevoli Itälä e Fleckenstein, vorrei anch’io invitare il Commissario Geoghegan-Quinn a considerare con grande attenzione lo studio condotto. Non vogliamo riportare i trasporti dal mare sulle strade e chiediamo che la concorrenza sia leale nell’Europa settentrionale, nell’Unione europea e nell’area mediterranea. È una delle condizioni di base.</p>
      <p sl="de">La materia di sicurezza marittima deve svolgere un ruolo maggiore in seno alla politica marittima integrata per quanto attiene alle tratte marittime e agli stretti particolarmente trafficati. Nel Mar Baltico e nel Bosforo, ad esempio, come ha citato uno dei miei onorevoli colleghi, in futuro vi dovrebbe essere l’obbligo di pilotaggio, che aumenta i livelli di sicurezza dove passano le grandi petroliere e vengono trasportati complessi carichi di merce.</p>
    </intervention>
    <intervention id="4-092" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La navigazione e la cantieristica navale contribuiscono in modo significativo alla prosperità economica dei paesi dell’Unione e forniscono un prezioso servizio all’industria europea e mondiale, nonché ai consumatori.</p>
      <p sl="ro">Mi congratulo con l’onorevole Meissner per la sua relazione. Desidero sottolineare l’importanza di uno spazio marittimo senza frontiere. Al contempo, invitiamo la Commissione e gli Stati membri a valutare e preservare i piccoli porti marittimi e a espandere la rete delle tratte navali brevi, in modo da ridurre le distanze dei trasporti terrestri, sostenere la ricerca e l’innovazione nelle modalità di trasporto e di gestione delle merci, nonché delle relative soluzioni logistiche al fine di trovare metodi di riduzione dei tempi di trasporto e dei costi di gestione e sostenere lo sviluppo delle infrastrutture portuali e garantire l’intermodalità.</p>
      <p sl="ro">Con un occhio di riguardo all’importanza geostrategica del Mar Nero, il Consiglio europeo dovrebbe invitare la Commissione a redigere una strategia dell’Unione per questa regione. Purtroppo, finora è stata prestata scarsa attenzione a questo mare di geostrategica rilevanza per l’Unione europea.</p>
    </intervention>
    <intervention id="4-093" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, lo sviluppo di una politica marittima integrata è di importanza vitale per l’economia irlandese, europea e persino mondiale. Essendo un’economia di tipo insulare, il trasporto marittimo è un pilastro dell’industria irlandese.</p>
      <p sl="en">Oltre il 99 per cento – ripeto, 99 per cento – della totalità degli scambi commerciali dell’isola avviene via mare. Si stima che il tessuto industriale marino irlandese garantisca l’occupazione di circa 8 000 persone, generando nell’economia nazionale un indotto di oltre un miliardo e mezzo di euro l’anno.</p>
      <p sl="en">Questo settore lega l’economa irlandese al resto dell’Europa e del mondo ed è strategicamente vitale per il mio paese e per la ripresa della sua economia. La natura del settore marittimo, in rapida evoluzione, richiede un approccio unificato a livello europeo e l’aumento delle attività marittime, quali il trasporto, lo sviluppo, l’acquacoltura e il turismo del mare (congiuntamente a nuovi utilizzi dello stesso, come le tecnologie subacquee, la produzione di energia rinnovabile offshore e le biotecnologie blu), esercita una sempre crescente pressione su uno spazio marittimo già limitato.</p>
    </intervention>
    <intervention id="4-094" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, la politica marittima integrata è una politica trasversale, regionale e settoriale e la politica della pesca e l’acquacoltura devono farne parte, senza essere subordinate ad altre politiche. Tutti dobbiamo far fronte ai problemi ambientali ed economici che interessano la società in generale e il settore della pesca in particolare: nuove tecnologie, attrezzature di pesca, sviluppo delle specie, un piano economico marittimo mirato a creare maggiori e migliori posti di lavoro, qualità degli approvvigionamenti, rapporti internazionali volti a prevenire la pirateria e favorire la governance del mare, che è privo di barriere, e non avere problemi di sostenibilità, come nel caso dell’Islanda.</p>
      <p sl="es">Questo è quanto dobbiamo fare se vogliamo andare verso una politica marittima integrata e se vogliamo operare a favore dell’ambiente e della sostenibilità.</p>
    </intervention>
    <intervention id="4-095" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, signora Commissario, onorevoli colleghi, la politica marittima integrata ha un ruolo trasversale: prende in considerazione vari aspetti dall’ambiente, alla ricerca marina.</p>
      <p sl="it">La politica marittima integrata non considera il controllo delle linee di confine delle acque territoriali internazionali per la pesca illegale e sugli sconfinamenti. Mi auguro che il finanziamento previsto per l’attuazione di questa politica prenda in seria considerazione questo aspetto e contribuisca a potenziare i controlli grazie ai moderni sistemi di sorveglianza, tra cui i servizi GMES.</p>
      <p sl="it">L’aspetto trasversale che caratterizza la politica marittima integrata, mi auguro con il prossimo finanziamento sia garantito dal bilancio comunitario e non con le risorse della pesca, che sono impiegate per azioni specifiche. Ringrazio molto il relatore per questo importante dossier, auspicando che la Commissione e il Consiglio aderiscano integralmente alle richieste da noi avanzate.</p>
    </intervention>
    <intervention id="4-096" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La ringrazio di cuore, onorevole Pirillo. Non ho inserito le sue considerazioni iniziali nel suo tempo di parola, perché è stato un intervento importante. Le posso assicurare, ad ogni modo, che tutti Vicepresidenti si adoperano in questo senso. Desidero invitarla a prender parte ad una gara assieme a me: estrarremo i nomi dei membri di quest’Assemblea da un cappello e vedremo chi è il più bravo a pronunciarli. Nondimeno, a volte capita di sbagliare, nella foga del momento, e le chiedo di perdonarmi di questo.</p>
    </intervention>
    <intervention id="4-097" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, la ringrazio della sua generosità. Volevo congratularmi con l’onorevole Meissner per il magnifico lavoro svolto e per la sua capacità di integrare le richieste e gli emendamenti presentati dai colleghi.</p>
      <p sl="es">Le sono particolarmente grata per due emendamenti specifici: il primo invita la Commissione a migliorare le condizioni di lavoro di chi opera in mare e a trasporre, finalmente, la Convenzione sul lavoro marittimo dell’Organizzazione internazionale del lavoro nel diritto comunitario. Questo emendamento comprende inoltre la proposta di un programma di qualificazione e formazione per i marinai, nel quale si prevede specificamente l’assunzione di giovani e l’inclusione di paesi terzi.</p>
      <p sl="es">La ringrazio altresì per l’inclusione dell’emendamento con cui invitiamo la Commissione ad aiutare gli Stati membri nell’attuazione di un piano di localizzazione e mappatura di scafi e resti archeologici sommersi, che già fanno parte del patrimonio storico-culturale dell’Europa; io, infatti, vengo dalla Spagna, lungo le cui coste vi sono ingenti quantità di resti. Questo programma favorirà la comprensione e lo studio di questi elementi e contribuirà alla prevenzione dei saccheggi, permettendone la giusta conservazione.</p>
      <p sl="es">Credo che tali aspetti, unitamente a tutte le ottime proposte dell’onorevole Meissner, contribuiranno a creare la nuova consapevolezza marina di cui l’Europa necessita.</p>
    </intervention>
    <intervention id="4-098" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signor Presidente, so che all’inizio della discussione, l’onorevole Meissner ha espresso il proprio disappunto per la presenza di così pochi parlamentari in Aula. Credo che debba essere molto compiaciuta del fatto che ben 37 oratori abbiano contribuito alla discussione.</p>
      <p sl="en">Si è trattato indubbiamente di una discussione vivace, che ha prodotto nuove idee per incoraggiarci a mirare ancora più in alto nelle nostre politiche marittime. Dobbiamo riuscire a far sì che i finanziamenti dell’Unione europea per il settore marittimo nel quadro della proposta di regolamento della Commissione europea possano sostenere la politica marittima integrata per il triennio 2011-2013. La finalità del finanziamento, pari a 50 milioni di euro, è di continuare il lavoro svolto fin dal 2007 per eliminare le barriere politiche e permettere la creazione di sinergie, unendo tutte le politiche che interessano il mare, come quelle relative a trasporti, pesca, dogane e protezione dell’ambiente marino.</p>
      <p sl="en">La Commissione è ansiosa di lavorare a fianco del Parlamento per la tempestiva entrata in vigore di questo regolamento, in modo da poter attuare le future azioni della politica marittima integrata. La sorveglianza marittima, inoltre, è una nuova iniziativa di rilievo, destinata ad apportare enormi cambiamenti in tutte le azioni future delle autorità marittime e che mira a instaurare un ambiente comune di condivisione delle informazioni nel settore marittimo dell’Unione europea.</p>
      <p sl="en">La comunicazione della Commissione su questa iniziativa è stata pubblicata solo ieri. È il frutto di un intenso lavoro, che ha portato ad una tabella di marcia divisa in sei fasi per raggiungere in breve tempo l’integrazione in materia di sorveglianza marittima, risultato che sembrava estremamente difficile da raggiungere solo pochi mesi fa.</p>
      <p sl="en">Passo ora a una serie di domande che mi sono state poste. Per quanto attiene alle emissioni di zolfo, la Commissione è pienamente consapevole delle preoccupazioni espresse dai gruppi industriali circa l’impatto che potrebbero causare i nuovi standard sulla qualità dei carburanti che l’Organizzazione marittima internazionale (IMO) ha adottato nel 2008. È per questa ragione che la Commissione ha richiesto – e quindi segnalato – l’accordo IMO che ora si stima porterà a una riduzione delle emissioni di diossido di zolfo del 90 per cento e – fattore ancor più importante – a una riduzione delle emissioni di particelle secondarie dell’80 per cento.</p>
      <p sl="en">La Commissione presenterà nei prossimi mesi una proposta per allineare la legislazione comunitaria con la decisione dell’Organizzazione marittima internazionale. Tale proposta sarà accompagnata da una relazione dettagliata che comprenderà altresì i risultati di una valutazione d’impatto ex post sulla decisione dell’IMO e le possibili misure che la Commissione potrebbe adottare per mitigare eventuali effetti indesiderati sul settore.</p>
      <p sl="en">L’onorevole de Grandes Pascual ha sollevato la questione dei bacini marittimi. L’Unione europea è consapevole delle diverse situazioni relative ai bacini marittimi e sta sviluppando strategie adeguate per ciascun bacino, adattandole alle sue necessità specifiche.</p>
      <p sl="en">L’onorevole Rosbach e altri, poi, hanno parlato di uno schema di prevenzione delle catastrofi. L’Agenzia europea per la sicurezza marittima (EMSA) è incaricata di monitorare la sicurezza della navigazione, ma al momento non ha la competenza giuridica per regolamentare il settore delle catastrofi ambientali; nell’ambito dell’attuale discussione sull’estensione o sul rinnovo del mandato dell’EMSA, si sta valutando se nei prossimi anni bisognerà attribuire all’Agenzia maggiori poteri. Naturalmente, il Parlamento sarà assolutamente coinvolto nella questione.</p>
      <p sl="en">Infine, in qualità di Commissario europeo per la ricerca, l’innovazione e la scienza, sono stata particolarmente lieta di sentire diversi parlamentari sollevare qui in Aula la questione della relazione tra la politica marittima integrata in generale – e più specificamente la ricerca – e le politiche marittime e del mare. La scorsa settimana, la Presidenza belga ha organizzato a Ostenda un’importantissima conferenza proprio su quest’argomento che ha riunito gli studiosi del settore. Si tratta di un pilastro fondamentale delle nostre politiche marittime integrate.</p>
      <p sl="en">Vorrei ringraziare ancora l’onorevole Meissner per la sua relazione completa ed approfondita. Ritengo che ora potremo proseguire nell’attuazione dei tutte le future iniziative marittime con rinnovato vigore e fiducia.</p>
      <p sl="en">La ringrazio e mi scuso con gli interpreti se ho parlato troppo velocemente.</p>
    </intervention>
    <intervention id="4-099" speaker_id="96870" name="Gesine MEISSNER" is_mep="True" mode="spoken" role="relatore" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, credo che sia positivo che lei abbia tenuto il conteggio degli oratori, Commissario Geoghegan-Quinn; non sapevo quanti interventi ci fossero stati, ma 37 sono davvero tanti. Voglio ringraziare quanti hanno preso parte alla discussione, quest’oggi. All’inizio mi sono scordata di ringraziare anche tutti i relatori ombra per il lavoro svolto; abbiamo lavorato assieme in modo davvero costruttivo e la cosa mi ha fatto molto piacere. Nella mia relazione ho toccato numerosi argomenti, perché per me è molto importante ottenere una maggioranza convincente in questo settore così cruciale.</p>
      <p sl="de">Molti interventi sui diversi temi hanno sottolineato la necessità di un’azione congiunta in materia di ricerca, pianificazione, attuazione e controllo delle attività marittime per mezzo di una governance, una pianificazione dello spazio e una sorveglianza congiunte. A questo mirava la relazione, ma si tratta di un argomento davvero complesso.</p>
      <p sl="de">Vorrei ora rispondere ad alcuni interventi. L’onorevole Fleckenstein ha sollevato il problema delle emissioni di zolfo. Abbiamo incluso l’argomento nella relazione perché per noi era importante che non vi fosse una distorsione della concorrenza, ma dobbiamo assicurarci che la navigazione sia più rispettosa dell’ambiente. Nondimeno, le sue osservazioni sulla costruzione delle navi, onorevole Fleckenstein, non sono proprio vere. Non è vero che liberali e conservatori non volevano inserire la questione, il punto era semplicemente come attuarle: se creando un nuovo fondo a livello europeo per restaurare le vecchie imbarcazioni o se stendere una nuova strategia. È così che stanno le cose.</p>
      <p sl="de">È stata sollevata la questione del mio emendamento volto a inserire lo scambio di quote di emissione nella relazione. La proposta era stata respinta in seno alla commissione per un margine davvero ristretto, ma a mio avviso siamo tutti convinti che dobbiamo continuare a percorrere questa strada. Per questo spero di ottenere il vostro sostegno.</p>
      <p sl="de">Onorevole Kohlíček, lei ha detto che era difficile collegare tutti i settori, ma io so che questo è possibile. Un gruppo di portatori di interesse e di uomini d’affari provenienti da tutti i settori marittimi si riuniscono due volte l’anno per condividere le proprie idee. Si tratta di operatori di rilievo a livello europeo e tutti quanti loro attribuiscono grande valore all’opportunità di trovare un punto d’incontro.</p>
      <p sl="de">L’ultimo punto che desidero affrontare riguarda il riferimento all’esistenza di regioni tanto diverse. Ho incluso nella relazione la posizione delle isole, quindi non è vero che è stata omessa. L’unica area non coperta dalle diverse strategie è il Mare del Nord; è il mare più vicino alla zona in cui vivo, perciò volevo segnalare che quando parliamo di Mar Nero, Mediterraneo e Danubio, non dobbiamo scordarci del Mare del Nord.</p>
      <p sl="de">Per concludere, desidero esprimervi il mio ringraziamento soprattutto per aver sottolineato che dobbiamo addossarci una responsabilità morale per il mare e per le generazioni future. È per questa ragione che ho scelto il titolo “Abbiamo bisogno di una nuova coscienza marina”. Se continuiamo a lavorare su questo punto, riusciremo a fare molto.</p>
    </intervention>
    <intervention id="4-100" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, vorrei sollevare una mozione d’ordine. Desidero ringraziare la Presidenza per aver chiuso la discussione un quarto d’ora prima della votazione, oggi, perché è un modo davvero degno di concludere una discussione, permettendo a tutti di finire di parlare con calma e concedendo il tempo ai colleghi di intervenire. Ieri le cose non sono andate affatto bene e la pianificazione non è stata come avremmo voluto. Oggi tutto è come dovrebbe essere e spero che la Presidenza ne terrà conto in futuro, prevedendo abbastanza tempo extra tra la fine della discussione e l’inizio delle votazioni.</p>
    </intervention>
    <intervention id="4-101" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-102" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">È importante che l’Unione europea assicuri la protezione delle proprie coste e che la legislazione in vigore rafforzi la sicurezza in materia di prospezione ed estrazione del petrolio.</p>
      <p sl="pt">L’Agenzia europea per la sicurezza marittima, con sede a Lisbona, fornisce sostegno e assistenza tecnica per lo sviluppo e l’attuazione della legislazione europea in materia di sicurezza e tutela marittima, nonché in materia di inquinamento causato dalle imbarcazioni.</p>
      <p sl="pt">A giugno di quest’anno ho presentato per iscritto ai Commissari Oettinger, Kallas e Georgieva un suggerimento per estendere il mandato dell’Agenzia europea per la sicurezza marittima per creare meccanismi di supervisione della sicurezza delle piattaforme petrolifere europee situate nel Mare del Nord, nel Mar Nero e nel Mediterraneo e per rendere l’Agenzia responsabile della prevenzione delle catastrofi ambientali legate alla prospezione petrolifera. Questo suggerimento permette un’economia di scala in termini di risorse finanziarie, umane e tecniche.</p>
      <p sl="pt">Mi congratulo per la risposta dei Commissari, che hanno dimostrato di essere disponibili a rivedere il regolamento dell’EMSA, ampliandone il mandato in materia di intervento in caso di incidenti di inquinamento marittimo. Invito nuovamente la Commissione europea ad ampliare le competenze dell’Agenzia europea per la sicurezza marittima, in modo da garantire la protezione delle nostre coste.</p>
    </intervention>
    <intervention id="4-103" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="it">Signor Presidente, onorevoli colleghi, com’è noto, l’Organizzazione marittima internazionale ha imposto, ai sensi dell’allegato VI della convenzione internazionale sulla prevenzione dell’inquinamento causato da navi, alcune limitazioni sul quantitativo di zolfo che è possibile emettere nelle varie regioni. Il Mar Baltico, il Mare del Nord e la Manica sono state dichiarate zone di controllo per le emissioni di anidride solforosa e per esse sono stati stabiliti valori limite più rigidi, al fine di ridurre l’inquinamento in modo significativo. In queste aree, a partire dal 2015, il contenuto di zolfo dei carburanti marittimi non potrà superare lo 0,1 per cento, mentre nelle altre regioni il limite sarà dello 0,5 per cento a partire dal 2020. L’argomento è stato affrontato nel corso della conferenza marittima internazionale, che si è tenuta a Tallinn, nel mio paese, il 24 settembre. Non credo che sarebbe una buona soluzione se l’Unione europea introducesse disposizioni proprie, che non si applichino ai paesi terzi, poiché ci sottoporremmo a una concorrenza sleale nel settore marittimo. La situazione deve essere risolta a livello internazionale, in modo che i limiti imposti siano reali e si applichino a tutti coloro che operano nel Mar Baltico e non solo alle imbarcazioni degli Stati membri dell’Unione europea. Inoltre, l’imposizione di standard irrazionali spinge verso un ritorno al trasporto merci su gomma, modalità più pericolosa e meno rispettosa dell’ambiente. Per questi motivi, sostengo la posizione dei governi estone e finlandese, nonché dell’associazione degli armatori della Comunità europea, che sostiene una revisione della decisione dell’Organizzazione marittima internazionale al fine di stabilire regole uguali per tutte le regioni dell’Unione e per tutte le imbarcazioni che vi operano.</p>
    </intervention>
    <intervention id="4-104" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">In qualità di relatore per la strategia dell’Unione europea per la regione del Mar Nero, ho riscontrato con rammarico che le questioni relative al Mar Nero sono state praticamente ignorate nel quadro della politica marittima integrata dell’Unione. Quantunque il Mar Nero fosse stato inserito nella versione del 2007, sembrano mancare azioni concrete da parte dell’Unione in quest’area. Invito quindi la Commissione europea a raddoppiare gli sforzi per sviluppare un approccio che tenga conto del Mar Nero nel quadro di questa politica. La politica marittima integrata è un importante strumento per far fronte alle opportunità e alle sfide dei bacini marittimi dell’Unione europea in modo coerente, mirando a uno sviluppo globale delle zone costiere. Sono profondamente convinto che il Mar Nero – mare parzialmente rientrante nel territorio dell’Unione – e gli Stati membri che ne sono bagnati abbiano estremo bisogno di una corretta applicazione di questo strumento. La dimensione internazionale della politica marittima integrata è un aspetto fondamentale affinché possa essere attuata con successo nella regione del Mar Nero, che interessa anche sette paesi non comunitari. Il Parlamento europeo, al momento, sta redigendo una relazione sulla strategia dell’Unione per il Mar Nero. Spero che la Commissione seguirà quest’iniziativa e guarderà alla futura strategia come a una base importante per rafforzare l’attuazione della politica marittima integrata nella regione del Mar Nero.</p>
    </intervention>
  </section>
  <section id="creitem6" title="6. Premio Sakharov 2010 (annuncio del vincitore)">
    <intervention id="4-108" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli deputati, sono appena tornato dalla Conferenza dei Presidenti. È per me un grandissimo onore e un privilegio annunciarvi i risultati, tanto importanti per noi tutti, poiché questo Parlamento porta avanti la lotta per i diritti umani nel nome di 500 milioni di cittadini.</p>
      <p sl="unknown">Oggi, a seguito di un avvincente dibattito, animato da discussioni approfondite e di ampio respiro, la Conferenza dei Presidenti ha deciso di assegnare il Premio Sacharov 2010 per la libertà di pensiero a Guillermo Fariñas.</p>
      <a text="(Applausi)"/>
      <p sl="unknown">Guillermo Fariñas è un giornalista indipendente e dissidente politico, che non ha esitato a sacrificare e a mettere a repentaglio la propria salute e la propria vita, facendone uno strumento per esercitare pressioni e spingere Cuba verso un reale cambiamento. È più volte ricorso allo sciopero della fame per protestare e denunciare l'assenza di libertà di espressione a Cuba, facendosi portavoce delle speranze di quanti credono nella libertà, nei diritti umani e nella democrazia.</p>
      <p sl="unknown">Spero di potergli consegnare di persona il premio qui a Strasburgo, il prossimo dicembre, e celebrare così un momento altissimo per il Parlamento europeo e per tutti i prigionieri di coscienza detenuti a Cuba.</p>
      <p sl="unknown">Mi auguro sinceramente che, oltre a Guillermo Fariñas, potrà essere presente a ritirare il premio anche il gruppo delle Damas de Blanco, a cui era stato attribuito il Premio Sacharov nel 2005.</p>
      <p sl="unknown">Desidero far notare che tutti i candidati contavano su credenziali eccellenti, per l'impegno profuso verso la tutela dei diritti umani in tutto il mondo. A tutti vanno le nostre congratulazioni, ma dovevamo necessariamente operare una scelta. Sono tanti i vincitori morali in tutto il mondo e ciascuno di loro gode del nostro sostegno. Desidero ribadirlo ancora una volta.</p>
      <a text="(Applausi)"/>
    </intervention>
    <intervention id="4-110" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, vorrei avanzare una mozione d'ordine. Ritengo che le condizioni in cui quest'anno è stata decisa l'attribuzione del Premio Sacharov siano scandalose. Ho l'impressione che le scelte politiche abbiano la precedenza sull'effettiva tutela dei diritti umani.</p>
      <a text="(Applausi)"/>
      <p sl="fr">Per la terza volta nella sua storia, il Premio Sacharov è stato assegnato a un candidato cubano. Sono la prima a denunciare, senza esitazioni, le difficile situazione dei diritti umani a Cuba. Ho sempre lottato per la tutela dei diritti umani, senza distinzione, ma ritengo eccessivo assegnare il Premio Sacharov a un cubano per la terza volta in oltre vent'anni dalla sua istituzione: in questo modo si lancia un segnale politico sbagliato, che ne sminuisce l'importanza. Chiedo pertanto che l'attribuzione del Premio Sacharov venga decisa non dalla Conferenza dei Presidenti, bensì da tutto il Parlamento.</p>
      <a text="(Applausi)"/>
    </intervention>
    <intervention id="4-111" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L'ordine del giorno reca la votazione.</p>
      <a text="(Per i risultati dettagliati della votazione vedasi processo verbale)"/>
    </intervention>
  </section>
  <section id="creitem7" title="7. Turno di votazioni"/>
  <section id="creitem8" title="7.1. Strumento per la stabilità (A7-0066/2009, Franziska Katharina Brantner) (votazione)"/>
  <section id="creitem9" title="7.2. Strumento per il finanziamento della cooperazione allo sviluppo (A7-0078/2009, Gay Mitchell) (votazione)"/>
  <section id="creitem10" title="7.3. Strumento finanziario per la promozione della democrazia e dei diritti umani nel mondo (A7-0188/2010, Kinga Gál) (votazione)"/>
  <section id="creitem11" title="7.4. Strumento finanziario per la cooperazione con i paesi industrializzati (A7-0052/2010, Helmut Scholz) (votazione)"/>
  <section id="creitem12" title="7.5. Strumento per il finanziamento della cooperazione allo sviluppo (A7-0285/2010, Charles Goerens) (votazione)"/>
  <section id="creitem13" title="7.6. Indicazione del paese di origine di taluni prodotti importati da paesi terzi (A7-0273/2010, Cristiana Muscardini) (votazione)">
    <intervention id="4-119" speaker_id="1073" name="Cristiana MUSCARDINI" is_mep="True" mode="spoken" role="relatore" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signora Presidente, sulle finalità del regolamento il Parlamento si è già più volte espresso favorevolmente.</p>
      <p sl="it">Con il voto favorevole di oggi, i cittadini europei avranno il diritto di conoscere la provenienza di ciò che acquistano. Rigettare invece il regolamento, come richiesto con l'emendamento 45, significherebbe negare agli europei i diritti che hanno già i cinesi, gli indiani e gli americani.</p>
      <p sl="it">Ringrazio i relatori ombra, onorevoli Susta e Rinaldi, e tutti coloro che hanno lavorato per il compromesso, sperando che finalmente sia cancellato il deficit democratico che fino ad oggi hanno subito i consumatori europei.</p>
    </intervention>
    <intervention id="4-120" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Il regolamento è stato evidentemente respinto. È perfettamente chiaro, onorevoli deputati.</p>
      <p sl="unknown">Prima della votazione sull'emendamento n. 19:</p>
    </intervention>
    <intervention id="4-121" speaker_id="1073" name="Cristiana MUSCARDINI" is_mep="True" mode="spoken" role="relatore" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signora Presidente, chiediamo che al secondo comma dell'articolo 19 siano soppressi i termini "o commerciali" per rendere più chiaro e applicabile il testo.</p>
    </intervention>
    <intervention id="4-123" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signora Presidente, chiedo che si possa rivotare con il check la parti 2 e 3 del paragrafo 43.</p>
    </intervention>
    <intervention id="4-124" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">No, era stato detto chiaramente e ora non intendo tornare indietro.</p>
    </intervention>
  </section>
  <section id="creitem14" title="7.7. Il futuro della normazione europea (A7-0276/2010, Edvard Kožušník) (votazione)"/>
  <section id="creitem15" title="7.8. Ucraina (B7-0571/2010&#10;) (votazione)">
    <intervention id="4-127" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Signora Presidente, se non è possibile raggiungere una maggioranza, chiedo all'Aula di rinviare la votazione sulla risoluzione alla prossima tornata di Strasburgo.</p>
      <p sl="en">Ieri si è tenuta una discussione decisamente franca e molti tra noi hanno espresso preoccupazione per alcuni sviluppi in Ucraina.</p>
      <p sl="en">La prossima settimana si terrà la discussione con il ministro degli Esteri, si svolgerà una missione di osservazione elettorale e all'inizio del mese prossimo si terrà l'incontro del PCC a Kiev e Odessa: sarebbe pertanto opportuno tenere la votazione sulla risoluzione immediatamente dopo tale visita, nella tornata di Bruxelles.</p>
      <p sl="en">Spero che gli onorevoli colleghi siano della mia stessa opinione.</p>
    </intervention>
    <intervention id="4-128" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Grazie, onorevole Swoboda. Lascerò la parola a un altro oratore favorevole, se ce ne sarà uno.</p>
    </intervention>
    <intervention id="4-129" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">Signora Presidente, condivido la proposta dell'onorevole Swoboda. Credo che sarebbe sensato da parte del Parlamento europeo posticipare alla prossima tornata la valutazione della situazione in Ucraina, di cui abbiamo discusso ieri, in modo da tenere conto di importanti avvenimenti che si verificheranno nel paese, contando così su una prospettiva ben più ampia. Avremo a disposizione la relazione dei colleghi che saranno presenti alle elezioni in Ucraina e trovo che posticipare la votazione sia una decisione saggia da parte del Parlamento.</p>
    </intervention>
    <intervention id="4-130" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Grazie, onorevole Kamiński. Credo che l'onorevole Gahler sia contrario. È corretto?</p>
    </intervention>
    <intervention id="4-131" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="en">Signora Presidente, chiedo agli onorevoli colleghi di votare contro il rinvio. Dobbiamo far sentire la nostra voce prima delle elezioni, quindi necessariamente ora.</p>
      <p sl="en">Si tratta del regolare svolgimento delle elezioni in un paese europeo e non possiamo farne una questione di parte. La volta scorsa, nel 2004, abbiamo avuto modo di parlare soltanto dopo i brogli elettorali e allora eravamo tutti uniti.</p>
      <p sl="en">Questa volta è ampiamente dimostrato che vi sono interferenze da parte dei servizi di sicurezza ed sono pratiche diffuse la non-ammissione e le false liste di partito locali per confondere gli elettori.</p>
      <p sl="en">Vi invito quindi a ritrovare quell'unità d'intenti, nell'interesse della democrazia. Ritengo che le massicce pressioni esercitate dalle ambasciate ucraine in tutta Europa per accantonare questa risoluzione dimostrino come sia giusto far sentire la nostra voce senza indugio.</p>
    </intervention>
    <intervention id="4-132" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Metto ora ai voti la proposta dell'onorevole Swoboda di rinviare la votazione.</p>
    </intervention>
    <intervention id="4-133" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signora Presidente, chiedo solo di chiarire se la richiesta è di rinvio a Bruxelles o a Strasburgo, perché ho sentito due versioni.</p>
    </intervention>
    <intervention id="4-134" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Pare si tratti di Bruxelles: è chiaro a tutti che la proposta è di rinviare la votazione a Bruxelles? In questi termini, metto la proposta ai voti.</p>
      <a text="(Il Parlamento approva la richiesta di rinviare la votazione)"/>
    </intervention>
  </section>
  <section id="creitem16" title="7.9. Riforme attuate e sviluppi nella Repubblica di Moldova (B7-0572/2010&#10;) (votazione)">
    <intervention id="4-136" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signora Presidente, l'emendamento orale riguarda l'emendamento n. 1 al paragrafo 3 e propone di sostituire il termine "tabella di marcia" con la definizione corretta "piano d'azione". Il testo emendato reciterà pertanto: "invita il Consiglio a chiedere alla Commissione che proceda all’elaborazione rapida di un piano d'azione" eccetera.</p>
    </intervention>
    <intervention id="4-138" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signora Presidente, intendo presentare un emendamento orale per una semplice correzione stilistica al paragrafo 11, a difesa della dignità di quest'Aula che non dovrebbe "invitare" o "chiedere" a un 'autorità di fatto illegittima di osservare un comportamento migliore.</p>
      <p sl="en">Nel ricordare il diritto al voto dei cittadini moldovi, "invita" dovrebbe essere sostituito con "afferma", e dopo "Transnistria" bisognerebbe inserire "non alcun hanno il diritto di impedire".</p>
      <p sl="en">Vi chiedo di votare a favore di questo emendamento orale. Non dovremmo avanzare richieste alle autorità, ma insistere presso di esse.</p>
    </intervention>
  </section>
  <section id="creitem17" title="7.10. Politica marittima integrata (A7-0266/2010, Gesine Meissner) (votazione)">
    <intervention id="4-141" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signora Presidente, onorevoli colleghi, concordo con la relatrice e i relatori ombra sul fatto che, al fine di sottolineare la necessità di un accordo mondiale su misure ambientali nell'ambito dell'Organizzazione marittima internazionale (IMO), è necessario modificare leggermente il testo. Nella fattispecie, si fa riferimento all'esito della 61a sessione del Comitato per la protezione dell'ambiente marino dell'IMO di qualche settimana fa. Subito dopo questo riferimento, andrebbe inserita la frase seguente, che cito in inglese: "and maintaining its call for further substantial progress within the IMO", ovvero “e mantenendo la sua richiesta di ulteriori sostanziali progressi in seno all'IMO”.</p>
    </intervention>
    <intervention id="4-142" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Ci sono obiezioni? Pare di no, pertanto procediamo con la votazione per appello nominale sull'emendamento n. 1.</p>
    </intervention>
  </section>
  <section id="creitem18" title="7.11. Relazioni commerciali dell'UE con l'America latina (A7-0277/2010, Helmut Scholz) (votazione)"/>
  <section id="creitem19" title="8. Dichiarazioni di voto">
    <intervention id="4-147" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La ringrazio, signora Presidente, in questo caso, ricomincerò da capo. Negli ultimi anni, l'economia dell'Unione europea ha spesso risentito di crisi e instabilità finanziaria sia a livello locale che globale. Al fine di prevenire questo genere di situazioni rischiose, occorre predisporre piani di sostegno e dispiegare un'azione commisurata sia prima che il problema si presenti, sia a posteriori. Lo strumento per la stabilità svolge egregiamente questo ruolo.</p>
      <p sl="pl">Il sostegno tecnico e finanziario deve prevedere anche la promozione dello sviluppo umano ed economico, nonché consultazioni in caso di violazione dei diritti umani, della democrazia e delle libertà fondamentali. Sostengo la posizione della relatrice in merito al miglioramento della programmazione strategica, elemento che riveste particolare importanza nella prevenzione dei conflitti sociali e nella realizzazione del servizio europeo per l'azione esterna.</p>
    </intervention>
    <intervention id="4-149" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, ho votato a favore della relazione Brantner, e vorrei cogliere questa occasione per attirare l'attenzione della Commissione e del Consiglio sulla necessità di raggiungere quanto prima un accordo tripartito sulla modifica dello strumento per la stabilità.</p>
      <p sl="en">La questione controversa si riferisce ai poteri delegati e alla possibilità per il Parlamento di esercitare il legittimo diritto a esaminare l'impiego degli strumenti finanziari comunitari. Occorre pervenire rapidamente a una soluzione politica che trovi un equilibrio tra le tre istituzioni dell'Unione europea.</p>
      <p sl="en">Incoraggio la Commissione a migliorare le relazioni presentate al Parlamento europeo inerenti questioni quali redazione, attuazione e riesame dei progetti.</p>
      <p sl="en">Se da un lato il Parlamento riceve dalla Commissione informazioni sulle misure di assistenza straordinaria, dall'altro non è sufficientemente informato da un punto di vista strategico e analitico più ampio.</p>
    </intervention>
    <intervention id="4-151" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Lo strumento per il finanziamento della cooperazione allo sviluppo contribuisce in maniera diretta alla diffusione della democrazia, dello stato di diritto e del rispetto per i diritti umani nei paesi e nelle regioni partner dell'UE, in quanto sostiene non soltanto un duraturo sviluppo sociale, economico e politico, ma anche la graduale integrazione di questi paesi nell'economia mondiale. Come membro della commissione per l'agricoltura e lo sviluppo rurale e della commissione per l'ambiente, la sanità pubblica e la sicurezza alimentare, vorrei porre in evidenza un ulteriore vantaggio offerto da questa collaborazione, ossia la collaborazione internazionale nella gestione delle risorse naturali, della tutela dell'ambiente e della biodiversità. Sono favorevole, in particolare, all'emendamento n. 5, che pone l'accento sulla rilevanza economica del settore dello zucchero. Non dobbiamo dimenticare che la sicurezza alimentare è estremamente importante per i paesi in via di sviluppo.</p>
    </intervention>
    <intervention id="4-152" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, con piacere, ho espresso voto favorevole a questa relazione. Il relatore, l'onorevole Mitchell, non è potuto essere presente oggi, perché ieri sera era in Irlanda per il lancio del suo libro. Ovviamente è stato nominato europarlamentare dell'anno per il lavoro svolto in tutto l'ambito dello sviluppo.</p>
      <p sl="en">Ritengo necessario sottolineare con maggiore vigore la questione dell'istruzione. Un pedagogista irlandese una volta esortò a "educare alla possibilità di essere liberi" e credo che dovremmo puntare maggiormente a questo obiettivo, nell'ambito dello sviluppo e dei paesi terzi.</p>
      <p sl="en">In conclusione, una battuta. Ieri sera qualcuno mi ha rubato il completo dallo studio: ho quindi diritto agli aiuti allo sviluppo?</p>
    </intervention>
    <intervention id="4-154" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Accolgo con favore la proposta della Commissione per una revisione del sistema europeo di normazione volta a colmarne le lacune e a trovare il giusto equilibrio tra dimensione europea, nazionale e internazionale. Occorre un sistema in grado di contribuire all'innovazione e allo sviluppo sostenibile dell'Europa, rafforzare la competitività dell'Unione e consolidare il suo ruolo nel commercio internazionale. Vorrei sottolineare che le PMI, pur essendo una parte essenziale del mercato europeo, non sono adeguatamente coinvolte nel sistema di normazione e non possono quindi sfruttarne interamente i vantaggi. In futuro potrebbe essere fondamentale migliorare la loro rappresentazione e partecipazione al sistema. L'intento unificatore del sistema europeo di normazione aumenta l'efficienza del mercato interno, esaltando al contempo il ruolo di partner economico e politico dell'Unione europea sul mercato mondiale.</p>
    </intervention>
    <intervention id="4-156" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Vorrei commentare la relazione Muscardini. Dopo aver attentamente esaminato tutte le questioni in essa contenute, ho espresso voto contrario. Perché? Perché in questo momento, il resto del mondo leggerebbe l'imposizione di una simile misura da parte dell'Unione europea come un intento protezionista. I controlli relativi a tale misura richiederebbero più tempo, probabilmente più personale, nonché il disimballo delle merci e altre procedure.</p>
      <p sl="et">La marchiatura obbligatoria incentiverà la contraffazione di parti di oggetti anonimi. Invece dell'etichetta specifica per un determinato paese, potremmo trovare invece false etichette "fabbricato in Italia " o "fabbricato in Francia" e non vogliamo che questo accada.</p>
    </intervention>
    <intervention id="4-158" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho espresso voto favorevole alla proposta di risoluzione sulla Moldova. Questo paese ha fatto molta strada da quando il patto Molotov-Ribbentrop suddivise l'Europa in sfere d'influenza, includendolo nell'orbita sovietica. Oggi la Moldova è uno Stato indipendente, seppure gravato da numerosi problemi, avviato sulla strada dell'integrazione in Europa. Ancora una volta, invito tutta la classe politica di questo paese, la sua elite politica, tutte le forze politiche democratiche e le minoranze nazionali ad evitare tensioni superflue e a sviluppare invece la cultura del consenso e del compromesso politico. Credo che si debba proporre alla società una visione ampia della Repubblica di Moldova, che aspira a diventare membro dell'Unione europea. La risoluzione tocca anche la questione irrisolta della Transnistria, che deve rappresentare una priorità per l'Unione europea e tutti i paesi, Russia inclusa, devono rispettare l'integrità territoriale della Moldova. La Transnistria deve far parte della Repubblica di Moldova.</p>
    </intervention>
    <intervention id="4-160" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della risoluzione sulla politica marittima integrata (PMI), perché il settore marittimo riveste un ruolo fondamentale e affinché alle generazioni future sia possibile lasciare mari puliti e sicuri. La rilevanza geostrategica dei mari è notevolmente aumentata. Serve un adattamento dei mari e delle relative risorse e un coordinamento delle azioni e la politica marittima integrata è importante nell'ottica di collegare tutti gli ambiti che la compongono: trasporto marittimo, pesca, acquacoltura, energia, sicurezza marittima, protezione dell'ambiente marino, ricerca scientifica e turismo. Vorrei sottolineare, in particolare, la rilevanza economica e sociale perché l'Unione europea possiede 320 000 km di coste marine, un terzo dei nostri cittadini vive sulle coste e la tendenza è in aumento. I nostri mari devono continuare a essere un motore di crescita economica.</p>
    </intervention>
    <intervention id="4-162" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">L’Unione europea rappresenta la principale fonte di investimenti diretti in America latina. Sebbene i rapporti commerciali tra queste due regioni si siano intensificati, gli scambi tra l’UE e l’America latina sono meno dinamici di quelli con altre regioni del mondo.</p>
      <p sl="sk">L’accordo concluso recentemente sulla zona di libero scambio con la Corea rivela una certa buona volontà mentre, nel caso del gruppo di lavoro Mercosur per l’America latina, i negoziati vanno avanti dal 1999 e hanno persino subito un’interruzione di cinque anni. Personalmente sono a favore del potenziamento e della diversificazione degli scambi commerciali con l’America latina, inclusa la creazione di un quadro giuridico più stabile. In questo modo si aprirebbe agli imprenditori dell’Unione europea un mercato di quasi 600 milioni di consumatori . Per gli attori commerciali comunitari è importante anche il fatto che l’America latina abbracci gli stessi valori, lingua, storia e cultura dell’Europa.</p>
    </intervention>
    <intervention id="4-163" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, vorrei complimentarmi con il relatore sul commercio con l’America latina per questa relazione tempestiva e molto equilibrata.</p>
      <p sl="en">L’approfondimento delle relazioni commerciali con i paesi dell’America latina è già in corso, dal momento che l’Unione europea recentemente ha concluso un accordo di libero scambio con due paesi andini, la Colombia ed il Perù.</p>
      <p sl="en">Recentemente abbiamo posto fine alla più vecchia disputa in seno all’OMC con i paesi dell’America latina, relativa al commercio delle banane. Cominceremo presto a negoziare un accordo di libero scambio fondamentale con tutti i paesi Mercosur, con i quali effettuiamo scambi di beni per un valore di più di 62 miliardi di euro. Gli investimenti UE nella regione Mercosur raggiungono i 167 miliardi di euro all’anno.</p>
      <p sl="en">Questi dati non potranno che crescere nei prossimi anni. La conclusione di un tale accordo e i futuri negoziati di libero scambio con il Giappone e l’India saranno indubbiamente tra i passi più importanti per portare a compimento la strategia che prevede che l’UE diventi l’attore commerciale più importante al mondo.</p>
    </intervention>
    <intervention id="4-166" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, forse ieri pomeriggio qualcuno dei nostri elettori ha avvertito uno strano presentimento data la straordinaria coincidenza in virtù della quale, esattamente mentre il Ministro delle finanze britannico annunciava in parlamento il più rigido taglio alle spese dagli anni venti, noi, in quest’Aula, votavamo per un aumento del bilancio europeo che costerà ai contribuenti britannici 880 milioni di sterline. E questo dato non si riferisce alla nostra porzione del bilancio, ma soltanto all’aumento. Dal momento che ieri si è parlato della perdita di 490 000 posti di lavoro nel settore pubblico, è forse opportuno commutare questa cifra in posti di lavoro: avrebbe coperto lo stipendio di 15 000 dottori del servizio sanitario nazionale, 30 000 infermieri, 35 000 ufficiali di polizia e 50 000 soldati semplici.</p>
      <p sl="en">Non si tratta solo del Regno Unito. Tutti gli Stati membri stanno considerando dei tagli ai loro bilanci nazionali, eppure il bilancio dell’Unione europea continua a gonfiarsi, assorbendo tutti i loro risparmi. Se solo la sete di quest’Aula di ottenere nuovi poteri venisse accompagnata dall’interesse nell’esercitare correttamente i poteri di cui già gode, soprattutto il potere di pretendere dall’esecutivo un’assunzione di responsabilità e il contenimento delle spese. I nostri elettori si meritano di più da noi.</p>
    </intervention>
    <intervention id="4-167" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei replicare brevemente alle dichiarazioni dell’onorevole Hannan. È sicuramente fondamentale che questo Parlamento abbia una sede, ma la sede viene stabilita dai trattati e si trova qui, a Strasburgo. Ha ragione nel dichiarare che è necessario essere parsimoniosi col denaro dei contribuenti e mirare ad avere un'unica sede. Tuttavia il rifugio del parlamentarismo, onorevole Hannan, è qui, a Strasburgo. È Èqui che noi deputati e rappresentanti dei cittadini possiamo lavorare insieme.</p>
    </intervention>
    <intervention id="4-168" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">Scusate, ma non possiamo continuare in questo modo. Non si tratta di dichiarazioni di voto. Passiamo ora agli interventi sulla prossima relazione, la relazione Estrela.</p>
    </intervention>
    <intervention id="4-170" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Durante la votazione che si è svolta ieri relativamente alla relazione Estrela ho sostenuto il congedo di maternità della durata di 20 settimane, poiché in Europa è necessario uno standard minimo equo e adeguato. Mi sono astenuta nel caso della votazione sul congedo di paternità e sul congedo di adozione poiché la Commissione europea ha annunciato che vi sarà una direttiva specifica su questo tema e, a tutela della trasparenza del diritto comunitario, non voglio che la direttiva sulla tutela delle lavoratrici in stato interessante comprenda questioni relative al congedo di paternità.</p>
      <p sl="pl">Mi auguro che la Commissione europea concluda quanto prima le consultazioni con le parti sociali e che avanzi delle proposte soddisfacenti in merito al congedo di paternità e del congedo di adozione nonché sui lavoratori autonomi, cosicché tutte le giovani madri in Europa possano godere degli stessi diritti.</p>
    </intervention>
    <intervention id="4-171" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Dubito che qualcuno potrebbe sostenere che il legame tra un bambino ed i suoi genitori nei suoi primi mesi di vita non sia particolarmente importante. Adesso la nuova direttiva comunitaria garantirà alle madri i loro diritti e darà loro l’opportunità di prendersi cura dei figli più a lungo, senza temere di perdere lo stipendio o il posto di lavoro. La situazione è diversa nei vari Stati membri. Ad esempio nel mio paese, la Lituania, il congedo di maternità e quello di paternità durano fino ad un massimo di due anni, ma altri Stati membri prevedono un congedo di maternità con una durata minima. Pertanto ritengo che la soglia fissata ieri rappresenti una conquista importante. Accolgo con favore anche l’inclusione sia del congedo di paternità che di quello di adozione. Come ho già detto, gli Stati membri hanno la competenza in materia di politiche familiari, ma in questo caso si tratta più che altro di tutela dei lavoratori e di incentivi specifici che permettano ai genitori di conciliare vita familiare e professionale.</p>
    </intervention>
    <intervention id="4-172" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, ieri abbiamo effettivamente votato l’importante relazione Estrela sul congedo di maternità, la sua durata e la retribuzione da percepire in questo periodo. In seguito alla votazione sono stata contattata da alcuni rappresentanti dei media che mi hanno chiesto se avessi espresso un voto favorevole o contrario. Ho dichiarato di avere votato in favore delle donne. Ho votato affinché il congedo di maternità duri 18 settimane e le donne ricevano il 75 per cento del proprio stipendio.</p>
      <p sl="fi">Ritengo che il sistema in vigore nel mio paese, la Finlandia, sia efficace. Se lì venisse adottato il sistema che abbiamo approvato ieri, la posizione delle donne sul mercato del lavoro si indebolirebbe notevolmente poiché i datori di lavoro continuerebbero a preoccuparsi se impiegare o meno giovani donne, dato che i costi del congedo di maternità aumenterebbero sostanzialmente. Le opportunità di trovare un lavoro per una donna finirebbero dunque con il diminuire. Questo il motivo della presente dichiarazione.</p>
    </intervention>
    <intervention id="4-173" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, anche io vengo dalla Finlandia e sono consapevole che il nostro sistema di congedo di maternità è eccellente. Ciononostante ho votato in favore di una durata del congedo pari a 20 settimane. Ho al considerato la questione dal punto di vista degli altri Stati membri dell’Unione europea. Ritengo che periodi di congedo più lunghi per le madri siano importanti per lo sviluppo dei bambini.</p>
      <p sl="fi">I bambini sono il vero capitale dell’Europa. Le madri, i bambini e le famiglie sono i tre punti saldi su cui basare il futuro. Naturalmente le madri non dovrebbero subire conseguenze finanziarie in seguito alla scelta di avere un figlio, né dovrebbero risentirne i settori a forte prevalenza femminile. Le donne devono potere godere di diritti anche in termini economici. Dobbiamo comunque essere idealisti ed avere fiducia. Si è trattato di una decisione di stampo morale in favore delle donne, in favore delle nuove vite e in favore di una nuova Europa.</p>
    </intervention>
    <intervention id="4-174" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Signor Presidente, con la relazione Estrela abbiamo affrontato ieri un tema molto importante. Devo ammettere, a questo punto, che è stato abbastanza difficile per me esprimere un voto positivo. Sono un giovane padre e ho assistito alla nascita di entrambi i miei figli e devo riconoscere che non comprendo perché avrei dovuto avere bisogno in quell’occasione di un congedo, considerando che non sono stato io a partorire, bensì mia moglie. Si tratta del congedo di maternità e abbiamo incluso i padri. È un punto delicato. Ciononostante è importante che le giovani donne possano avere la possibilità di avere un figlio e ritornare in seguito alla propria vita professionale. Ritengo che questo sarà possibile grazie al nuovo sistema. Anche se avrei personalmente preferito 18 settimane, durante la votazione finale ho votato in favore delle 20 settimane.</p>
      <p sl="de">Dobbiamo chiederci adesso se in questo modo, in Europa, avremo più giustizia e più bambini. Le politiche familiari in Europa sono uno dei temi del futuro. Mi auguro che questo dimostri che siamo intervenuti in quest’area. Adesso dobbiamo solo auspicare che gli Stati membri intraprendano le misure necessarie.</p>
    </intervention>
    <intervention id="4-999" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore di questa relazione recante modifica del regolamento che istituisce uno strumento per la stabilità, poiché ritengo sia necessaria una revisione più ampia dell’assistenza finanziaria esterna dell’UE. L'attuazione dello strumento per la stabilità ha consentito di potenziare la capacità dell'Unione europea di rispondere a situazioni di crisi o al delinearsi di crisi. Detto questo ritengo che – sebbene apprezzi gli impegni assunti, segnatamente la garanzia di condizioni di stabilità per lo sviluppo umano ed economico, e la promozione dei diritti dell'uomo, della democrazia e delle libertà fondamentali quali obiettivi primari dell'azione esterna dell'Unione europea – la Commissione dovrebbe da un lato migliorare la sua pianificazione strategica e aumentare i fondi a disposizione del partenariato per il consolidamento della pace e, inoltre, presentare un piano per la mobilizzazione di risorse finanziarie a favore di ogni strumento o meccanismo di assistenza esterna d'urgenza creato al di fuori dello strumento per la stabilità, onde evitare di ricorrere ai fondi destinati a quest'ultimo. A questo scopo ritengo che la Commissione dovrebbe aumentare in futuro i bassi livelli di erogazione di stanziamenti a titolo del bilancio, basandosi su una visione strategica dell'utilizzo dei fondi.</p>
    </intervention>
    <intervention id="4-998" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Voto a favore di questa relazione della collega Brantner, trattandosi di un testo che innanzitutto propone l’adeguamento della normativa europea ad un’importante sentenza della Corte di Giustizia sulle armi leggere. Un testo che chiede all’UE una maggiore attenzione nei confronti della società civile nel quadro del finanziamento alla stabilità nei contesti di crisi extra-europei, sebbene a mio avviso la vigilanza delle istituzioni europee, in primis la Commissione, dovrebbe garantire ciò che non sempre è accaduto, ossia che i soggetti beneficiati diano garanzia di “affidabilità” politica. Inoltre, con questa relazione il Parlamento chiede alla Commissione di essere coinvolta maggiormente che in passato rispetto all’utilizzo degli strumenti finanziari per la stabilità. La nostra assemblea, in cui i popoli e i cittadini europei sono rappresentati, deve assumere un ruolo più partecipativo in queste materie, e le altre istituzioni comunitarie devono abituarsi all’idea che un Parlamento debba essere informato sulle spese decise da un esecutivo; ne va non soltanto della bontà dell’azione singola, ma della democraticità del sistema politico europeo nel suo complesso.</p>
    </intervention>
    <intervention id="4-177" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Il continente europeo è stato plasmato da conflitti lunghi e sanguinosi, che finalmente hanno trovato un argine anche grazie alle Istituzioni all'interno delle quali agiamo. È dunque da noi che deve partire, in prima battuta, il massimo senso di responsabilità nell'uso della forza per i conflitti internazionali. E anche quando questa si renda necessaria, lo stato attuale della nostra Civiltà impone metodi chirurgici anziché ad ampio raggio. Credendo in questo modello culturale, non possiamo che ergerci ad esempio per tutti gli altri nel mostrare che non deve essere la diversa capacità economica a fare la differenza nella risoluzione delle controversie, ma una serie di strumenti che mettano sempre e comunque al primo posto la vita umana, e che permettano di giungere alla violenza solo in casi estremi e principalmente per tutelare la vita e gli interessi strategici della popolazione europea. Non si tratta di prendere posizione a priori, ma di attenersi ad una linea di condotta coerente e rigorosa, in cui la capacità militare sia solo un deterrente ma non diventi mai un mezzo per stravolgere la natura dell'Unione Europea e per dimostrare un sistema di valori diverso da quello che si proclama.</p>
    </intervention>
    <intervention id="4-178" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’Unione europea è il principale donatore di aiuti esteri al mondo, facendosi carico di più della metà degli aiuti pubblici allo sviluppo. Gli Stati membri, insieme, hanno destinato 49 miliardi di euro a sostegno dei paesi più poveri al mondo, ovvero quasi lo 0,4 per cento del loro reddito lordo. Questi dati sono un’ottima dimostrazione dell’importanza degli aiuti europei allo sviluppo e, naturalmente, dell’efficacia dello strumento per la stabilità.</p>
      <p sl="pt">Questi i motivi per cui ritengo che il rafforzamento di suddetto strumento ed il maggiore impegno dell’Unione in termini di cooperazione allo sviluppo siano così importanti. Cionondimeno mi preme sottolineare che, sebbene reputi essenziale che l’Unione europea rimanga impegnata in termini di cooperazione allo sviluppo e di missioni umanitarie, non comprendo come sia possibile che gli aiuti per i paesi terzi vengano erogati più rapidamente di quelli per gli Stati membri che sono vittime di disastri, come è sfortunatamente accaduto nel caso di Madeira: molti mesi dopo la tragedia non aveva ancora ricevuto alcuna assistenza dal Fondo di solidarietà.</p>
    </intervention>
    <intervention id="4-997" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento per la stabilità è estremamente importante per potenziare la capacità dell'Unione europea di rispondere a situazioni di crisi o al delinearsi di crisi. Dal momento che l’UE è il principale donatore di aiuti allo sviluppo al mondo e che è responsabile per più della metà degli aiuti pubblici allo sviluppo, ha bisogno di strumenti che le permettano di gestire le crisi, tenendo conto delle priorità e degli obiettivi orizzontali e geografici dell'Unione europea, garantendo, al tempo stesso, la complementarità delle misure adottate rispetto alle politiche geografiche comunitarie, nonché agli strumenti e agli obiettivi connessi. Nel caso dello sviluppo, tali obiettivi comunitari devono essere la lotta alla povertà e alle sue cause.</p>
    </intervention>
    <intervention id="4-996" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Il mio voto negativo rispetto alla presente risoluzione si basa sulla mia assoluta contrarietà allo strumento per la stabilità, istituito qualche anno fa senza il sostegno del mio gruppo parlamentare. Dal mio punto di vista si tratta dell’ennesimo meccanismo ideato dalla Commissione al fine di interferire liberamente negli affari interni dei paesi terzi, con la scusa di perseguire la stabilità politica dei paesi in questione, considerati instabili e discrezione della Commissione. Lo strumento prevede che siano le Istituzioni europee a stabilire come, quando e perché utilizzarlo, in piena libertà e senza alcuna necessità di coordinamento con le autorità del paese che deve essere stabilizzato, rendendolo di fatto uno strumento progettato per difendere di nascosto gli interessi europei. Questo il motivo per cui ho espresso un voto negativo.</p>
    </intervention>
    <intervention id="4-179" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="it">I conflitti ad Haiti, in Kosovo, in Iraq e più recentemente in Afghanistan hanno portato in evidenza il ruolo cruciale ricoperto dalle armi leggere e di piccolo calibro nel caso del terrorismo e del crimine organizzato e nell’alimentare nuove ondate di violenza in seguito a cessate il fuoco formali. È importante che la Comunità adotti un approccio realmente ampio rispetto al problema della proliferazione delle armi leggere e di piccolo calibro (SALW) puntando a tutti i livelli del commercio illegale. Considerando che il 70 per cento dei depositi di SALW sono in mano a civili, l’UE dovrebbe riconoscere e sostenere l’impegno prezioso della società civile in termini di monitoraggio del commercio e della produzione di suddette armi a livello locale e di sensibilizzazione dell’opinione pubblica. Oltretutto, la questione delle armi leggere e di piccolo calibro rivela la natura multidimensionale dei conflitti del XXI secolo in generale e dunque l’esigenza di concentrarsi maggiormente sullo sviluppo di capacità pre-crisi e post-crisi. Ho votato in favore di questa relazione poiché ritengo che l’UE dovrebbe impegnarsi per potenziare la propria capacità di gestire le crisi in modo innovativo ed efficiente e contenendo i costi. Solo allora l’UE sarà in grado di guidare il mondo, assumendo innanzitutto il ruolo di potenza civile mondiale.</p>
    </intervention>
    <intervention id="4-180" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Con questa votazione il Parlamento ha seguito la posizione della commissione per gli affari esteri (AFET) e accoglie favorevolmente la proposta di regolamento del Parlamento europeo e del Consiglio recante modifica del regolamento (CE) n. 1717/2006 che istituisce uno strumento per la stabilità [http://ec.europa.eu/prelex/liste_resultats.cfm?CL=it&amp;ReqId=0&amp;DocType=COM&amp;DocYear=2009&amp;DocNum=0195" ], presentata dalla Commissione come parte di una revisione più ampia dell'assistenza finanziaria esterna dell'UE. In primo luogo AFET – e ora anche il Parlamento – riconosce la necessità di una revisione dell'articolo 3, paragrafo 2, lettera i), e dell'articolo 4, paragrafo 1, lettera a) del regolamento originario, al fine di allineare quest'ultimo alla sentenza della Corte di giustizia delle Comunità europee del 20 maggio 2008, in cui si stabilisce che le misure di lotta contro la proliferazione delle armi leggere e di piccolo calibro possono essere attuate dalla Comunità nell'ambito della sua politica di cooperazione allo sviluppo.</p>
      <p sl="it">La Presidenza del Consiglio, a nome del Consiglio, insieme a Commissione e Parlamento, dovrebbe mettere a punto una "Dichiarazione su un consenso europeo a sostegno dell'azione dell'Unione europea in materia di armi leggere e di piccolo calibro (SALW)", che tenga conto delle competenze rispettive di tutte le istituzioni.</p>
    </intervention>
    <intervention id="4-995" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione sullo strumento per il finanziamento della cooperazione allo sviluppo (DCI) poiché ritengo che il Parlamento abbia esaminato attentamente le modalità di attuazione delle disposizioni del DCI dalla sua entrata in vigore nel 2007. Nella sua proposta legislativa di revisione intermedia dello strumento di cooperazione allo sviluppo, la Commissione propone unicamente una modifica di ordine tecnico per consentire che i costi relativi alle tasse, ai dazi e ad altri oneri legati al finanziamento di azioni nel quadro del DCI nei paesi beneficiari siano finanziati attraverso il bilancio del DCI. Ritengo che la suddetta modifica consentirà il finanziamento di questi costi in circostanze eccezionali, garantendo così maggiore flessibilità all'attuazione dei programmi e dei progetti.</p>
    </intervention>
    <intervention id="4-182" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mi sono astenuto dalla votazione sulla presente relazione, sebbene approvi e sostenga gli emendamenti proposti, specialmente quelli che ripristinano il ruolo di controllore del Parlamento europeo. Ho optato per l’astensione nel corso dell’ultima votazione sullo strumento per il finanziamento della cooperazione allo sviluppo poiché il denaro è stato utilizzato, direttamente o meno, per armare e addestrare le forze dell’ordine e gli eserciti in diverse regioni dell’Africa. A mio avviso gli aiuti allo sviluppo non dovrebbero in alcun caso essere utilizzati per scopi militari o politico-militari.</p>
    </intervention>
    <intervention id="4-183" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Siamo tutti consapevoli che lo strumento di cooperazione allo sviluppo (DCI) non prevede alcuna eccezione al principio di non ammissibilità ai finanziamenti comunitari. Di conseguenza è possibile un certo livello di flessibilità nei singoli casi. L’ordinatore può, laddove opportuno, optare per il finanziamento al fine di garantire la corretta gestione dei programmi e dei progetti. Tuttavia tale flessibilità è essenziale per alcune situazioni ricorrenti nelle quali si raggiunge sempre un punto morto, poiché i meccanismi di esenzione fiscali non esistono o sono comunque difficilmente utilizzabili. In tali circostanze, la formulazione rigida degli strumenti DCI potrebbe ostacolare sensibilmente le azioni finanziate tramite gli aiuti esterni. Questo il motivo per cui di concordo nel richiedere alla Commissione di presentare delle proposte legislative per un allineamento alla procedura di regolamentazione con controllo (RPS) e nel garantire che lo strumento sia conforme ai nuovi requisiti in materia di comitatologia.</p>
    </intervention>
    <intervention id="4-994" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">In generale ho votato in favore di tutte le proposte presentate in questa relazione. Lo strumento per il finanziamento della cooperazione allo sviluppo (DCI) migliora il precedente quadro comunitario di cooperazione allo sviluppo, raggruppando i vari strumenti geografici e tematici in un unico strumento. La revisione intermedia di questo strumento, insieme alle modifiche di ordine tecnico relative al finanziamento delle azioni coperte dal DCI, che mirano ad aumentare la flessibilità nell’attuazione dei diversi progetti e programmi, rappresenta l’opportunità ideale per adattare la procedura di comitatologia per il DCI ai nuovi requisiti in materia di comitatologia.</p>
    </intervention>
    <intervention id="4-184" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’emendamento in questione è di natura puramente tecnica e mira a far sì che i costi legati alle tasse, ai dazi e ad oneri di altro tipo vengano finanziati tramite gli aiuti erogati dall’Unione in circostanze eccezionali che potrebbero essere giustificate in casi singoli. In tal modo si otterrebbe maggiore flessibilità nell’attuazione dei vari progetti e programmi. Il sostegno unanime garantitogli nella commissione competente dimostra il consenso a sostegno della proposta.</p>
    </intervention>
    <intervention id="4-185" speaker_id="96854" name="Sabine LÖSING" is_mep="True" mode="written" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="it">Approvo e appoggio pienamente gli emendamenti presentati, specialmente quelli relativi agli atti delegati e al ripristino del diritto di controllo del Parlamento europeo. Tuttavia mi sono astenuto dalla votazione finale riservata allo strumento di cooperazione allo sviluppo (DCI) dal momento che, direttamente o meno, questo stesso strumento è stato alla base della costituzione del Fondo per la pace in Africa e i finanziamenti sono stati utilizzati, inter alia, per le missioni di addestramento delle forze di polizia e dell’esercito. Sono del parere che gli aiuti allo sviluppo non debbano essere utilizzati per perseguire scopi militari o civili-militari.</p>
    </intervention>
    <intervention id="4-993" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento per il finanziamento della cooperazione allo sviluppo costituisce l’ennesima buona argomentazione a sostegno del potenziamento della capacità dell’UE di rispondere a situazioni di crisi o al delinearsi di crisi. Dal momento che l’UE è il principale donatore di aiuti allo sviluppo al mondo e che è responsabile di più della metà degli aiuti pubblici allo sviluppo, ha bisogno di strumenti che le permettano di gestire le crisi, tenendo conto delle priorità e degli obiettivi orizzontali e geografici dell'Unione europea, garantendo, al contempo, la complementarità delle misure adottate rispetto alle politiche geografiche comunitarie, nonché agli strumenti e agli obiettivi connessi. Nel caso dello sviluppo, tali obiettivi comunitari devono essere la lotta alla povertà e alle sue cause.</p>
    </intervention>
    <intervention id="4-186" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Sussisteva l’esigenza di garantire che i costi relative alle tasse, ai dazi e ad oneri relativi al finanziamento di operazioni effettuate nell’ambito dello strumento per la cooperazione allo sviluppo (DCI) venissero coperti tramite il bilancio del DCI stesso in circostanze eccezionali.</p>
      <p sl="fr">L’obiettivo generale del DCI è la lotta alla povertà nel contesto di uno sviluppo sostenibile, impegnandosi al contempo per raggiungere gli obiettivi di sviluppo del Millennio (MDG). Il presente emendamento garantirà una maggiore flessibilità nell’attuazione dei programmi geografici e tematici, assisterà i paesi partner nel perseguimento degli obiettivi di sviluppo del Millennio e li aiuterà ad integrarsi meglio nell’economia globale.</p>
    </intervention>
    <intervention id="4-992" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">In linea generale, le cinque relazioni del Parlamento europeo sugli strumenti finanziari evidenziano l’esigenza di un maggiore controllo sugli strumenti di finanziamento per la cooperazione allo sviluppo, per la promozione della democrazia e dei diritti umani e per la cooperazione con i paesi industrializzati. In considerazione della burocrazia eccessiva e dell’uso non sempre razionale delle opportunità a disposizione dell’UE, una risoluzione di questo tipo potrebbe fungere da catalizzatore e accelerare i processi descritti all’interno delle relazioni. Nella situazione che si profila, gli europarlamentari diventano attori nel processo di stabilizzazione e di potenziamento, avendo la possibilità di osservare e controllare i processi di assegnazione dei fondi.</p>
    </intervention>
    <intervention id="4-187" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Il Parlamento ha esaminato attentamente le modalità di attuazione delle disposizioni del DCI dalla sua entrata in vigore nel 2007. Esercitando il suo diritto di controllo nel quadro della procedura di comitatologia, il Parlamento ha sollevato un certo numero di problemi ed obiezioni quanto alle modalità di attuazione dello strumento da parte della Commissione e quanto all'interpretazione data da quest'ultima a talune delle sue disposizioni chiave. Tuttavia, il Parlamento non ha rilevato alcun problema di rilievo nelle disposizioni dello strumento propriamente detto.</p>
      <p sl="it">Una delle principali preoccupazioni del Parlamento, ossia la propensione della Commissione a finanziare, nel quadro dei programmi geografici, misure non ammissibili all'aiuto pubblico allo sviluppo (APS), secondo i criteri definiti dal Comitato di aiuto allo sviluppo (CAD) dell'OCSE e accettati dalla comunità internazionale, è stata recentemente risolta dalla Commissione che ha proposto, su richiesta del Parlamento, di creare una nuova base giuridica per queste misure a titolo dello strumento di cooperazione con i paesi industrializzati.</p>
    </intervention>
    <intervention id="4-188" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho espresso un voto favorevole alla relazione del collega Gay Mitchell riguardante l'istituzione di uno strumento per il finanziamento della cooperazione allo sviluppo. Infatti, l'approvazione della relazione Mitchell darà la possibilità alle organizzazioni non governative che operano nei paesi in via di sviluppo di usufruire di vantaggi fiscali.</p>
      <p sl="it">Con l'adozione di queste procedure il Parlamento europeo assumerà un ruolo più rilevante nelle decisioni strategiche di finanziamento che la Commissione europea dovrà elaborare e saranno meglio definite le norme di attuazione per la politica di sviluppo dell'Unione europea.</p>
    </intervention>
    <intervention id="4-991" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione sullo strumento finanziario per la cooperazione con paesi e territori industrializzati e con altri ad alto reddito (regolamento ICI) che mira a sostenere la cooperazione economica, finanziaria e tecnica nonché gli scambi nel settore accademico e della ricerca che rientrano nelle sfere di competenza della Comunità. Ritengo che le modifiche proposte dalla Commissione siano sostanziali, dal momento che tutti i riferimenti attuali ai paesi partner (che, fino ad ora includevano solo i territori ed i paesi industrializzati e ad alto reddito), compresa la valutazione qualitativa, devono adesso cominciare ad includere i paesi in via di sviluppo elencati. Questa copertura più ampia dal punto di vista geografico costituisce un’opportunità, dal momento che i programmi recentemente istituiti ai sensi dei regolamenti ICI potranno ora essere aperti anche ad altri paesi. Tuttavia si profila anche una grande sfida ed è quindi importante spiegare con chiarezza a chi, per quali motivi e a quali condizioni possono essere erogati gli aiuti.</p>
    </intervention>
    <intervention id="4-990" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ho votato in favore delle proposte presentate in questa relazione. LEIDHR, in quanto strumento finanziario che mira a promuovere lo sviluppo e il consolidamento della democrazia e dello stato di diritto, nonché a contribuire a garantire che i diritti umani e le libertà fondamentali vengano rispettati nei paesi terzi, rappresenta un canale importante per gli aiuti erogati dall’Unione in termini di diritti, libertà e garanzie. La proposta legislativa della Commissione, concernente una revisione intermedia dello strumento finanziario per la promozione della democrazia e dei diritti umani nel mondo (EIDHR), rappresenta un’ottima opportunità di ripensare la base giuridica dello strumento in questione, garantendo che d’ora innanzi rispetti i nuovi requisiti sanciti dal trattato sul funzionamento dell’Unione europea (TFUE). Mi riferisco in particolar modo alla procedura relativa agli atti delegati (articolo 290 del TFUE), che rafforza notevolmente i poteri del Parlamento e gli garantisce il diritto di veto, prevedendo che la Commissione presenti una proposta emendata per gli atti adottati secondo la procedura di codecisione.</p>
    </intervention>
    <intervention id="4-190" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Come nel caso della risoluzione derivante dalla relazione dell’onorevole Mitchell, recante modifica del regolamento (CE) No 1905/2006 che stabilisce uno strumento finanziario per la cooperazione allo sviluppo e del regolamento (CE) No 1889/2006 che stabilisce uno strumento finanziario per la promozione della democrazia e dei diritti umani nel mondo, anche questa risoluzione riconosce l’esigenza di apportare una modifica di natura sostanzialmente tecnica alla legislazione seguendo lo stesso principio.</p>
      <p sl="pt">Ritengo che l’Unione europea dovrebbe continuare a rivestire un ruolo centrale nella difesa e nella promozione della democrazia e dei diritti umani, non solo a parole ma soprattutto nella pratica e nelle sue politiche; è assolutamente necessario nonché urgente farlo in modo coordinato con gli Stati Uniti.</p>
    </intervention>
    <intervention id="4-191" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio presidente, cari colleghi, con il voto odierno si é provveduto all'allineamento di due importanti strumenti legislativi al Trattato di Lisbona. Si tratta, nello specifico, della proposta di regolamento del Parlamento europeo e del Consiglio recante modifica del regolamento che istituisce uno strumento per il finanziamento della cooperazione allo sviluppo (DCI) e del regolamento che istituisce uno strumento finanziario per la promozione della democrazia e dei diritti umani nel mondo (EIDHR). Sono state proposte delle modifiche di ordine tecnico, al fine di consentire che il pagamento dei costi delle tasse e degli oneri relativi al finanziamento di azioni comuni in tali settori possa essere effettuato attraverso il bilancio dei due strumenti. Sino ad oggi, infatti, non era prevista alcuna deroga al principio di non ammissibilità di tali costi. Concludo sottolineando che tali modifiche hanno un forte impatto pratico, in quanto permetteranno di attuare i progetti EIDHR e DCI con una maggiore flessibilità di quella attuale.</p>
    </intervention>
    <intervention id="4-989" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento finanziario per la promozione della democrazia e dei diritti umani nel mondo costituisce l’ennesima buona argomentazione a sostegno del potenziamento della capacità dell’UE di rispondere a situazioni di crisi o al delinearsi di crisi. Dal momento che l’UE è il principale donatore di aiuti allo sviluppo al mondo e che è responsabile per più della metà degli aiuti pubblici allo sviluppo, ha bisogno di strumenti che le permettano di gestire le crisi, tenendo conto delle priorità e degli obiettivi orizzontali e geografici dell'Unione europea, garantendo, al contempo, la complementarità delle misure adottate rispetto alle politiche geografiche comunitarie, nonché agli strumenti e agli obiettivi connessi. Nel caso dello sviluppo, tali obiettivi comunitari devono essere la lotta alla povertà e alle sue cause. In questo caso specifico, la presente proposta legislativa mira unicamente ad apportare una modifica di natura tecnica che renda il presente strumento più flessibile per agevolare l’attuazione di programmi e progetti.</p>
    </intervention>
    <intervention id="4-988" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato contro questa relazione poiché, benché si proponga di assegnare al Parlamento un maggiore controllo democratico dello “strumento per la promozione della democrazia e dei diritti umani nel mondo”, lo strumento stesso, che venga controllato o meno dal Parlamento, permette all’UE di interferire nelle questioni interne dei paesi terzi. La Commissione, utilizzando questo strumento e applicando dei criteri propri, stabilisce cosa significhi promuovere la democrazia ed i diritti umani e quando si possa parlare di rischi, violazione o repressione di questi diritti, ha facoltà di decidere, a propria discrezione, se finanziare e sostenere associazioni, partiti politici, fondazioni e addirittura singoli individui provenienti da paesi terzi senza darne comunicazione o coordinarsi con il governo del paese in questione. Il mio voto contrario dipende dalla mia assoluta opposizione a questo strumento che, a quattro anni dalla sua introduzione e come era stato previsto allora, è diventato un’arma per la difesa nascosta degli interessi dell’UE nei paesi terzi, mascherata in modo arbitrario con il mantello dei diritti umani e della democrazia.</p>
    </intervention>
    <intervention id="4-192" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Nella sua proposta legislativa concernente la revisione intermedia dello strumento per il finanziamento della cooperazione allo sviluppo (DCI) e dello strumento finanziario per la promozione della democrazia e dei diritti umani nel mondo (EIDHR), la Commissione propone unicamente una modifica di ordine tecnico volta a consentire che i costi relativi alle tasse, ai dazi e ad altri oneri connessi con il finanziamento di azioni nel quadro del DCI e dell'EIDHR nei paesi beneficiari siano finanziati attraverso il bilancio degli strumenti.</p>
      <p sl="it">Finora il DCI e l'EIDHR sono stati gli unici strumenti finanziari a non prevedere una deroga al principio della non ammissibilità di tali costi. La modifica consentirà il finanziamento di questi costi in circostanze eccezionali, accordando così maggiore flessibilità all'attuazione dei programmi e dei progetti. Ciò riveste particolare importanza per i progetti EIDHR, date le circostanze specifiche in cui sono attuati. I governi potrebbero effettivamente essere riluttanti a concedere deroghe per progetti che non godono del loro sostegno. La modifica proposta dalla Commissione andrebbe pertanto accolta con favore.</p>
    </intervention>
    <intervention id="4-987" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione sullo strumento finanziario per la cooperazione con paesi e territori industrializzati e con altri ad alto reddito (regolamento ICI) che mira a sostenere la cooperazione economica, finanziaria e tecnica, nonché gli scambi nel settore accademico e della ricerca che rientrano nelle sfere di competenza della Comunità poiché ritengo che le modifiche proposte dalla Commissione siano sostanziali. Tutti i riferimenti attuali ai paesi partner (che, fino ad ora includevano solo i territori ed i paesi industrializzati e ad alto reddito), compresa la valutazione qualitativa, devono infatti cominciare ad includere adesso i paesi in via di sviluppo elencati. Questa copertura più ampia dal punto di vista geografico costituisce un’opportunità, dal momento che i programmi recentemente istituiti ai sensi dei regolamenti ICI potranno ora essere aperti anche ad altri paesi. Tuttavia si profila anche una grande sfida ed è quindi importante spiegare con chiarezza a chi, per quali motivi e a quali condizioni possono essere erogati gli aiuti.</p>
    </intervention>
    <intervention id="4-194" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato in favore della relazione dell’onorevole Scholz poiché ritengo che le politiche commerciali ricoprano un ruolo fondamentale per la creazione di posti di lavoro ed il consolidamento dei legami politici. Lo strumento per la cooperazione con paesi e territori industrializzati e con altri ad alto reddito promuove i legami politici ed economici a lungo termine, al fine di potenziare il profilo dell’UE e di incrementarne l’influenza a livello internazionale.</p>
      <p sl="ro">Desidero complimentarmi con l’onorevole Scholz per l’eccellente collaborazione con gli altri gruppi politici nel corso dei negoziati sul contenuto della relazione. A questo proposito, sostengo gli emendamenti che sono stati presentati, poiché illustrano i fini per i quali può essere utilizzato questo strumento. Le formulazioni al riguardo sono state semplificate e sono state fissate alcune restrizioni nell’ambito del quadro di azioni che è possibile finanziare. Vi sono inoltre alcuni emendamenti che mirano a creare dei legami più stretti tra i temi inclusi nella programmazione e la fase esecutiva.</p>
      <p sl="ro">Infine desidero sottolineare quanto sia importante potenziare il ruolo del Parlamento relativamente al suo coinvolgimento nelle attività di pianificazione, valutazione e rendicontazione. Il Parlamento deve essere coinvolto maggiormente nella stesura e nella revisione dei programmi di cooperazione pluriennali e deve inoltre potere sollevare delle obiezioni sulle relative proposte in materia.</p>
    </intervention>
    <intervention id="4-986" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato in favore della risoluzione del Parlamento europeo poiché ritengo che sia nell’interesse dell’Unione approfondire ulteriormente il suo rapporto con i paesi in via di sviluppo in settori particolari quali gli scambi economici, commerciali, accademici, imprenditoriali e scientifici. L’Unione ha dunque bisogno di uno strumento che le permetta di finanziare misure di questo tipo. D’altro canto, in conseguenza dell'estensione del campo d'applicazione geografico del regolamento (CE) n. 1934/2006, i paesi in via di sviluppo interessati rientrano in due strumenti di finanziamento diversi a titolo della politica estera. Sarà necessario garantire che questi due strumenti finanziari rimangano debitamente distinti.</p>
    </intervention>
    <intervention id="4-985" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Il Parlamento ha caldeggiato l’estensione del campo di applicazione geografico dello strumento finanziario per la cooperazione con paesi e territori industrializzati e con altri ad alto reddito. Questo strumento ci permette di stabilire delle relazioni economiche, commerciali, accademiche, scientifiche e diplomatiche con partner di rilievo nell’economia mondiale come l’India, la Cina ed il Brasile. Abbiamo deciso di assegnare a questo strumento un campo di applicazione più ampio al fine di permettere ad altri paesi di trarne beneficio, paesi – ad esempio in Asia, Asia centrale, America latina nonché il Sudafrica – che si stanno sviluppando sempre più rapidamente e che saranno presto dei partner commerciali rilevanti per l’economia europea.</p>
    </intervention>
    <intervention id="4-195" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ritengo fondamentale che l’Europa stabilisca delle relazioni solide con alcuni attori regionali e globali, sostenendoli e stabilendo dei forti legami politici ed economici. Vorrei fare riferimento soprattutto a due paesi, con i quali il Portogallo ha da sempre dei forti legami storici ed emotivi. Il Brasile e l’Angola, due importanti attori globali, rispettivamente in America latina e in Africa, che l’UE dovrebbe considerare sempre più come due partner.</p>
      <p sl="pt">Considerando che l’obiettivo principale del regolamento (CE) No 1905/2006 è debellare la povertà raggiungendo gli obiettivi di sviluppo del Millennio, la cooperazione si limita sostanzialmente al finanziamento di misure pensate per soddisfare i criteri applicabili in materia di aiuti pubblici allo sviluppo (PDA). In questo modo vengono spesso escluse azioni di altro tipo che non rientrano nell’ambito dei PDA ma che sono, cionondimeno, fondamentali per la politica estera dell’UE.</p>
      <p sl="pt">L’adozione di questo regolamento viene proposta proprio al fine di regolare queste pratiche – che includono accordi e scambi economici, commerciali, accademici, imprenditoriali e scientifici con paesi in via di sviluppo.</p>
    </intervention>
    <intervention id="4-984" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento finanziario per la cooperazione con paesi e territori industrializzati è uno strumento finanziario per la cooperazione con paesi e territori industrializzati e con altri ad alto reddito che si prefigge di promuovere la cooperazione economica, finanziaria e tecnica nonché gli scambi in campo accademico e nel settore della ricerca. L’obiettivo del presente regolamento è ampliare il campo di applicazione dello strumento in modo significativo, al fine di includere la cooperazione con i paesi in via di sviluppo, per i quali sarebbe necessario ampliare il quadro finanziario generale. L’espansione geografica proposta in questa sede costituisce un’opportunità per introdurre i programmi in nuovi paesi e al contempo una sfida notevole. È quindi importante spiegare con chiarezza a chi, per quali motivi e a quali condizioni possono essere erogati gli aiuti.</p>
    </intervention>
    <intervention id="4-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione europea ha sviluppato negli ultimi anni le relazioni bilaterali tra i paesi industrializzati e altri paesi e territori ad alto reddito, in particolar modo l’America del Nord, l’Asia orientale, l’Asia sudorientale e la regione del Golfo. Il suo obiettivo primario è il potenziamento ed il rafforzamento del ruolo dell’intera Unione europea nel mondo. Adesso l’elenco dei paesi che rientrano nell’ambito di applicazione del regolamento ICI, che introduce uno strumento finanziario per la cooperazione con i paesi ed i territori industrializzati e ad alto reddito, verrà sensibilmente ampliato. In questo modo i costi a carico degli Stati membri UE aumenteranno considerevolmente. Ho votato contro questa relazione poiché è probabile che i costi aumenteranno in modo esponenziale.</p>
    </intervention>
    <intervention id="4-983" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato in favore della risoluzione del Parlamento europeo poiché ritengo che sia nell’interesse dell’Unione approfondire ulteriormente il suo rapporto con i paesi in via di sviluppo, specialmente nel caso degli scambi economici, commerciali, accademici, imprenditoriali e scientifici. L’Unione ha dunque bisogno di uno strumento finanziario che le permetta di finanziare misure di questo tipo. D’altro canto, in conseguenza dell'estensione del campo d'applicazione geografico del regolamento (CE) n. 1934/2006, i paesi in via di sviluppo interessati rientrano in due strumenti di finanziamento diversi a titolo della politica estera. Sarà necessario garantire che questi due strumenti finanziari rimangano debitamente distinti.</p>
    </intervention>
    <intervention id="4-197" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">L'obiettivo del finanziamento comunitario a titolo del regolamento (CE) n. 1934/2006 del Consiglio che istituisce uno strumento finanziario per la cooperazione con paesi e territori industrializzati e con altri ad alto reddito (di seguito "regolamento ICI") è di sostenere la cooperazione economica, finanziaria e tecnica, nonché la ricerca e gli scambi accademici che rientrano negli ambiti di competenza della Comunità. In quanto commissione competente per le "relazioni economiche esterne dell'Unione …", comprese le "relazioni finanziarie, economiche e commerciali con paesi terzi" (vale a dire con paesi in via di sviluppo e non), la commissione per il commercio internazionale (INTA) è stata competente per il merito anche all'atto dell'adozione del regolamento ICI originale, il che le ha consentito non solo di analizzare in dettaglio la presente proposta della Commissione, ma anche di spaziare ad un più ampio contesto storico e istituzionale.</p>
      <p sl="it">La proposta di modifica del regolamento ICI della Commissione [COM(2009)0197 /2] mira ad estendere sostanzialmente l'ambito geografico del regolamento ICI onde includere anche la cooperazione con paesi in via di sviluppo (elencati nell'allegato alla proposta) e il relativo quadro finanziario globale ne uscirebbe sostanzialmente rafforzato. Anche se potrebbero sembrare scarse in termini formali, le modifiche proposte dalla Commissione sono sostanziali in quanto tutti gli attuali riferimenti ai paesi partner (nei quali rientravano finora solo paesi e territori industrializzati ad alto reddito), compresa la loro valutazione qualitativa, includerebbero altresì i paesi in via di sviluppo elencati.</p>
    </intervention>
    <intervention id="4-982" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato in favore della risoluzione del Parlamento europeo. Tuttavia ritengo che, riducendo in maniera drastica il margine al di sotto del massimale della rubrica 4 del quadro finanziario pluriennale (QFP) 2007-2013, la proposta di regolamento del Parlamento europeo e del Consiglio non lasci un margine di manovra sufficiente per far fronte e reagire adeguatamente a un'eventuale crisi futura.</p>
    </intervention>
    <intervention id="4-981" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Esercitando il suo diritto di controllo nel rispetto della procedura di comitatologia, il Parlamento ha evidenziato una serie di problemi e ha sollevato alcune obiezioni che, in linea generale, riguardano il modo in cui la Commissione ha utilizzato lo strumento e interpretato alcune delle sue disposizioni principali. Queste obiezioni sono alla base degli emendamenti proposti dalle commissioni specializzate del Parlamento europeo, di cui la Commissione ha preso nota. In questo modo sono stati risolti i problemi evidenziati dalla proposta della Commissione, volta a introdurre un emendamento identico sia per il regolamento (CE) N 1905/2006 (DCI), che per il regolamento (CE) No 1889/2006 (EIDHR), che rientrano nel mandato di due diverse commissioni del Parlamento europeo – la commissione per lo sviluppo nel caso del DCI e la commissione per gli affari esteri nel caso del EIDHR – separando le proposte in due proposte legislative distinte che dobbiamo approvare oggi.</p>
    </intervention>
    <intervention id="4-199" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Concordo con le misure proposte, che possono essere integrate ancor prima nel quadro finanziario pluriennale, dal momento che il problema relativo al commercio delle banane non è ancora stato risolto.</p>
    </intervention>
    <intervention id="4-980" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">In linea generale ho votato in favore delle proposte contenute nella relazione. Ritengo che, in riferimento alla proposta della Commissione di creare un programma di misure di accompagnamento per i paesi ACP (paesi dell'Africa, dei Caraibi e del Pacifico) produttori di banane, il ruolo del Parlamento europeo sia essenzialmente politico. Credo, oltretutto, che questo programma possa venire legittimato unicamente tramite il passaggio da una prospettiva puramente commerciale ad un approccio più ampio e più integrato di sviluppo e di lotta alla povertà (primo obiettivo tra gli obiettivi di sviluppo del Millennio). Dal momento che gli accordi preferenziali UE-ACP sono incompatibili con gli accordi siglati tra l’Unione europea e l’Organizzazione mondiale del commercio e dal momento che si sono registrati dei risultati positivi nel rapporto con i paesi ACP produttori di banane nel quadro dei precedenti accordi, dovremmo contribuire affinché il settore dell’esportazione delle banane in questi paesi venga soggetto ad una riorganizzazione e sia competitivo. In generale, queste misure di accompagnamento per il settore bananiero dovrebbero sortire un effetto positivo non solo per i produttori, che sono il primo anello della catena di produzione, ma per l’intero comparto, in termini di condizioni di vita accettabili e dignitose e di un accesso più facile ai mercati.</p>
    </intervention>
    <intervention id="4-200" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La cooperazione economica, finanziaria e tecnica, nonché gli scambi nel campo accademico e in quello della ricerca, tra l’Unione ed i paesi terzi costituisce una delle priorità della politica estera europea. È quindi opportuno profondere impegno in questo settore.</p>
      <p sl="pt">L’emendamento del regolamento proposto dalla Commissione ne amplia il campo di applicazione ad un numero elevato di paesi in via di sviluppo. Come chiarito esplicitamente dal relatore nella motivazione, questa modifica rappresenta un’opportunità e al contempo una grande sfida rispetto all’utilizzo di questo strumento, che potrebbe perdere in coerenza quello che guadagna in portata. Questo ampliamento richiede ulteriori finanziamenti e, parallelamente, che le risorse vengano erogate in modo quanto più giudizioso e rigoroso, onde evitare il rischio che vengano dispersi fondi che potrebbero essere utilizzati per progetti di cooperazione efficaci e fruttuosi.</p>
    </intervention>
    <intervention id="4-201" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I motivi per i quali abbiamo optato per l’astensione in questa votazione sono gli stessi che ci hanno spinti a prendere la stessa posizione in occasione della votazione sulla relazione relativa alla revisione del bilancio per stabilire un’assistenza finanziaria per i paesi ACP (paesi dell'Africa, dei Caraibi e del Pacifico), che verranno coinvolti dalla liberalizzazione del commercio delle banane tra l’Unione europea e 11 paesi dell’America latina. Questo processo di liberalizzazione porterà benefici principalmente alle multinazionali statunitensi che dominano il mercato mondiale in questo settore. Per quanto riguarda i paesi ACP, come già dichiarato da molti dei loro rappresentanti, inclusi alcuni produttori locali, non vi è alcuna possibilità che la somma di 200 milioni di euro, che l’UE ha proposto di destinare loro, li compenserà per le conseguenze di queste misure.</p>
      <p sl="pt">Dobbiamo dunque chiedere quale sia stata la base della valutazione d’impatto condotta dalla Commissione in seguito alla firma dell’accordo di Ginevra. Ancora una volta, gli obiettivi proclamati dall’Unione europea in materia di sviluppo, specialmente per quanto riguarda la riduzione della povertà, sono soggetti agli interessi commerciali dei suoi gruppi economici. Pertanto, dichiarare che l’obiettivo è migliorare “il livello e le condizioni di vita delle popolazioni che vivono nelle zone della coltura bananiera e ricavano un reddito dalle catene di valore del settore bananiero, più specificamente i piccoli coltivatori e le piccole imprese” vale poco.</p>
    </intervention>
    <intervention id="4-202" speaker_id="96881" name="Elie HOARAU" is_mep="True" mode="written" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Ho optato per l’astensione nel caso della votazione sulla relazione che introduce uno strumento finanziario per la ristrutturazione del settore bananiero nei paesi dell’Africa, dei Caraibi e del Pacifico (ACP). Innanzi tutto lamento il fatto che questo strumento finanziario sia dotato di un bilancio di 190 milioni di euro, sebbene i paesi ACP abbiano stimato di avere bisogno di almeno 500 milioni di euro per poter ristrutturare il settore e renderlo competitivo. In secondo luogo, mi rammarico che questa relazione tenti, in nome della diversificazione nel settore dell’agricoltura (obiettivo che riceve comunque poco sostegno dall’Unione europea negli accordi di partenariato economico in corso di negoziazione con il paesi ACP), di ricorrere ad uno strumento finanziario per gestire la rapida scomparsa (nell’arco di tre anni) del settore bananiero nei paesi ACP, a vantaggio dei produttori dell’America latina, che sono già leader sul mercato mondiale, con una fetta del mercato delle esportazioni superiore al 70 per cento.</p>
      <p sl="fr">Non desidero neppure esprimere un voto contrario a questa relazione, poiché i paesi ACP e le regioni produttrici di banane hanno urgentemente bisogno di assistenza per gestire le conseguenze che si sono già avvertite in seguito agli accordi di Ginevra ed altri accordi bilaterali che hanno fatto abbassare i dazi doganali sulle banane coltivate in America latina da 185 euro a 74 euro per tonnellata.</p>
    </intervention>
    <intervention id="4-979" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Lo strumento finanziario per la cooperazione allo sviluppo è un ulteriore elemento estremamente importante per potenziare la capacità dell'Unione europea di rispondere a situazioni di crisi o al delinearsi di crisi. Dal momento che l’UE è il principale donatore di aiuti allo sviluppo al mondo e che è responsabile per più della metà degli aiuti pubblici allo sviluppo, ha bisogno di strumenti che le permettano di gestire le crisi, tenendo conto delle priorità e degli obiettivi orizzontali e geografici dell'Unione europea, garantendo, al tempo stesso, la complementarità delle misure adottate rispetto alle politiche geografiche comunitarie, nonché agli strumenti e agli obiettivi connessi. Nel caso dello sviluppo, tali obiettivi comunitari devono essere la lotta alla povertà e alle sue cause. .</p>
    </intervention>
    <intervention id="4-978" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">È importante e opportuno sostenere i paesi più poveri fornendo loro aiuti allo sviluppo mirati e sostenibili. Dobbiamo aiutare gli abitanti di questi paesi a essere indipendenti al fine di ridurre il flusso di immigrati che dai paesi in via di sviluppo arrivano in Unione europea. Questi i motivi per i quali ho votato in favore di questa relazione.</p>
    </intervention>
    <intervention id="4-977" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato in favore della risoluzione del Parlamento europeo. Tuttavia ritengo che, riducendo in maniera drastica il margine al di sotto del massimale della rubrica 4 del quadro finanziario pluriennale (QFP) 2007-2013, la proposta di regolamento del Parlamento europeo e del Consiglio non lasci un margine di manovra sufficiente per far fronte e reagire adeguatamente a un'eventuale crisi futura.</p>
    </intervention>
    <intervention id="4-203" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">La proposta della Commissione è intesa a sostenere i principali paesi esportatori di banane dell'Africa, dei Caraibi e del Pacifico (paesi ACP) mediante misure di accompagnamento nel settore bananiero (MAB), per un periodo di 4 anni (2010–2013). Benché le misure finanziate in passato (regime speciale di assistenza, RSA) avessero l'obiettivo di aiutare i paesi ACP ad adattarsi all'evoluzione della concorrenza internazionale, oggi sussistono ancora problemi analoghi e si parla di "sostenibilità ancora fragile delle esportazioni delle banane dagli ACP”.</p>
      <p sl="it">Siamo dunque chiamati ad affrontare la questione con lo strumento variegato degli aiuti allo sviluppo e della lotta alla povertà. La missione della commissione per lo sviluppo è verificare che le misure proposte perseguano l'obiettivo principale della politica dell'Unione europea nel settore dello sviluppo, ossia la riduzione e, a termine, l'eliminazione della povertà.</p>
    </intervention>
    <intervention id="4-205" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato in favore di questa relazione poiché i consumatori europei hanno il diritto di conoscere l’origine dei prodotti che acquistano. In altre parole, godono degli stessi diritti dei cittadini e dei consumatori di altri grandi paesi. Questo regolamento garantisce, finalmente, che i consumatori all’interno dell’Unione europea godano degli stessi diritti di milioni di altri consumatori al mondo, sia pure per un numero di categorie merceologiche limitato. Nella contrapposizione di diversi interessi, noi abbiamo il dovere di tutelare i nostri consumatori a prescindere dei benefici della grande distribuzione o di particolari lobby.</p>
    </intervention>
    <intervention id="4-206" speaker_id="96732" name="Malika BENARAB-ATTOU" is_mep="True" mode="written" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">I cittadini europei devono ricevere maggiori informazioni in merito al marchio di origine e devono essere nelle condizioni di compiere degli acquisti disponendo di tutte le informazioni necessarie. Gli europei ancora non sanno, di fatto, se acquistano beni che vengono effettivamente prodotti in Israele o se invece provengono dai territori occupati palestinesi. La standardizzazione delle prassi sul marchio d’origine all’interno dell’Unione, specialmente per i prodotti agricoli provenienti da Israele e dai territori palestinesi, è tesa a raggiungere questo obiettivo.</p>
    </intervention>
    <intervention id="4-207" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Sostengo questa relazione perchè ritengo con fermezza che l'indicazione di origine basata su un criterio chiaro ed effettivo sia una informazione necessaria per i consumatori europei che debbono poter scegliere di acquistare un prodotto conoscendo la sua provenienza. L'indicazione della provenienza, infatti, è indicativa di tanti altri fattori altrettanto fondamentali relativi allo o agli Stati nei quali vengono svolte le fasi di lavorazione. Credo che l'Unione europea debba fare un passo in avanti nel garantire una protezione più forte per i consumatori europei.</p>
    </intervention>
    <intervention id="4-976" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Votando in favore della relazione sul marchio relativo al paese di origine per determinati beni prodotti al di fuori dell’UE, il Parlamento risponde al desiderio di maggiore trasparenza dei consumatori europei che, d’ora innanzi, godranno, al pari dei consumatori cinesi e americani, del diritto di conoscere la provenienza dei prodotti. Questa proposta di regolamento permetterà alle imprese europee di promuovere le proprie competenze tecniche, i metodi di produzione tradizionali e l’alta qualità del proprio lavoro. Infine garantirà una concorrenza leale tra le imprese europee e i partner commerciali dell’Unione europea che, nel loro caso, possono già usufruire di norme di questo tipo. Le imprese europee che producono beni di grande qualità e di eccellenza potranno godere di uno strumento che li tuteli, li assista e li sostenga a fronte di una concorrenza accesa da parte dei paesi al di fuori dell’Unione europea.</p>
    </intervention>
    <intervention id="4-208" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sull’indicazione del paese di origine per certi prodotti importati da paesi terzi poiché ritengo importante fornire ai consumatori informazioni accurate per permettere loro di esercitare la propria libertà di scelta. I consumatori europei hanno il diritto di sapere da dove provengono i prodotti che acquistano, in modo da prendere decisioni informate.</p>
    </intervention>
    <intervention id="4-209" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Se esiste un ambito in cui il coinvolgimento dell’UE si è rivelato utile è proprio quello della tutela dei consumatori, tramite l’imposizione di regole volte a difendere i loro diritti e a garantire ai consumatori delle informazioni sufficienti per poter esercitare una piena libertà di scelta. Si tratta di uno degli standard a cui i consumatori europei si sono abituati e a cui i produttori europei si sono adeguati.</p>
      <p sl="pt">Pertanto, per amor di trasparenza e per tutelare i consumatori, ma anche per tutelare i produttori europei, è essenziale che i beni importati dai paesi terzi vengano identificati correttamente come tali, dando conto della loro origine.</p>
      <p sl="pt">Vorrei approfondire la questione ulteriormente: se l’Europa è così rigida nelle norme che impone ai produttori, allora dovrebbe ammettere che vengano importati solo prodotti che rispettano le stesse norme; le norme sull’allevamento ne sono un esempio fulgente. L’alternativa è permettere che beni a basto costo, che sono stati prodotti senza rispettare le norme comunitarie, penetrino sul mercato e quindi entrino in una concorrenza sleale con i prodotti europei, la cui produzione è molto più costosa.</p>
    </intervention>
    <intervention id="4-210" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il nostro voto in favore dell’indicazione del paese di origine per alcuni prodotti importati da paesi terzi è legato all’esigenza di chiarire il cammino percorso dai prodotti prima di raggiungere i paesi UE. Dobbiamo fare di più, considerando che questa indicazione da sola avrà un impatto minimo a meno che non venga accompagnata da altre misure. È necessaria una rottura con le linee guida vigenti dell’Organizzazione mondiale per il commercio, al fine di permettere ai paesi di dare priorità allo sviluppo dei propri prodotti e dei propri mercati, monitorando i beni importati, imponendo gli stessi criteri minimi che ci si attende dalle imprese che operano all’interno dell’UE relativamente alla qualità e alle caratteristiche tecniche, combattendo le pratiche di dumping, regolando in modo efficace i mercati dei capitali, penalizzando la delocalizzazione delle imprese, tassando le operazioni finanziarie e ponendo fine ai paradisi fiscali.</p>
      <p sl="pt">È necessario creare dei rapporti economici più equi, che vadano a vantaggio dei cittadini e dei diversi paesi, che sostengano lo sviluppo e la cooperazione sulla base dell’eguaglianza tra i diversi Stati e l’introduzione di alleanza e accordi con paesi su tutti i continenti e che contrastino le profonde ingiustizie sociali e le diseguaglianze determinate dalla fame, dalle malattie e dalla povertà.</p>
    </intervention>
    <intervention id="4-975" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Sono lieto che il Parlamento abbia approvato, a larga maggioranza, l’introduzione di un sistema di marchi europei per i beni importati dai paesi terzi. Fino ad ora è stata una scelta volontaria, mentre da oggi diventerà obbligatorio all’interno dell’Unione. È bene ricordare al riguardo che l’Unione non sta facendo nulla di nuovo in questo ambito. Gli Stati Uniti, ad esempio, hanno introdotto un requisito di questo tipo nel 1930. Al giorno d’oggi è fondamentale che tutti i consumatori in Europa siano informati meglio sull’origine dei prodotti che intendono acquistare. Solo un sistema che disponga di norme chiare è in grado di fornire informazioni in merito alle condizioni sociali ed ambientali relative alla produzione, tutelare i consumatori sui rischi per la salute e, infine, aiutarli a compiere decisioni informate. Si tratta di una vittoria non solo per i consumatori, ma anche per le imprese europee che esportano prodotti e che sono soggette a norme molto rigide. Con questa votazione, il Parlamento europeo ha siglato la sconfitta di un sistema di concorrenza sleale, e ha garantito in tal modo che le imprese europee che hanno optato per l’alta qualità e l’occupazione non vengano ingiustamente penalizzate, sottoponendo i loro concorrenti in tutto il mondo a norme meno rigide.</p>
    </intervention>
    <intervention id="4-974" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Indubbiamente i consumatori europei hanno il diritto di essere informati circa i prodotti importati nell’UE da paesi terzi. Sono necessari il più alto livello di trasparenza possibile e i massimi diritti al fine di compiere delle decisioni d’acquisto obiettive. In linea generale sono in favore di un progetto che mira a informare i cittadini UE sull’origine delle materie prime utilizzate, le fasi di produzione, ma anche la produzione stessa, le condizioni sociali e di lavoro in vigore nel paese in questione. Sfortunatamente, la proposta della Commissione non fa nulla del genere. La disposizione obbligatoria in merito all’indicazione di origine contenuta nella versione attuale non fa alcun riferimento all’origine effettiva di un bene o alle condizioni alle quali è stato prodotto o elaborato. Persino importanti imprese tessili europee, nonostante l’autoregolamentazione volontaria, non sono in grado di garantire che le materie prime acquisite da aziende operanti in paesi terzi e utilizzate nella loro produzione non siano state ottenute tramite lavoro minorile. Io interpreto il concetto di trasparenza per i consumatori in modo diverso. Questa proposta non si spinge abbastanza oltre e non risponde alle esigenze degli utenti finali interessati. Questi i motivi per cui ho scelto di non sostenere la proposta della Commissione.</p>
    </intervention>
    <intervention id="4-211" speaker_id="photo_generic" name="Toine Manders and Jan Mulder" is_mep="True" mode="written">
      <p sl="nl">Il partito del popolo per la libertà e la democrazia olandese (VVD) al Parlamento europeo oggi ha sostenuto la linea del gruppo dell'Alleanza dei Liberali e dei Democratici per l'Europa sul marchio di origine, fatta eccezione per l’emendamento 37 sui prodotti farmaceutici. Abbiamo votato in favore dell’etichettatura obbligatoria dei prodotti farmaceutici poiché riteniamo che i consumatori abbiano il diritto di sapere da dove provengono le medicine che acquistano. Oltretutto, l’etichettatura è importante poiché permette una tracciabilità più efficace dei medicinali contraffatti. I medicinali falsi sono tra i prodotti contraffatti più comuni all’interno dell’UE.</p>
    </intervention>
    <intervention id="4-212" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il Parlamento europeo, che da sempre si è espresso a difesa delle differenze, della cultura e delle tradizioni dei singoli paesi, ritiene che il regolamento per l'obbligatorietà dell'indicazione di origine dei prodotti sia un necessario strumento di chiarezza, capace di mettere i consumatori europei allo stesso livello dei consumatori dei nostri partner commerciali. Esso rappresenta, inoltre, uno strumento per migliorare lo sviluppo delle relazioni commerciali e delle economie tradizionali.</p>
      <p sl="it">Sono convinto che questa proposta risponda allo scopo di dare ai consumatori una corretta informazione, attraverso la quale gli stessi possono esercitare la loro libertà di scelta nell'acquisto. Da molti anni abbiamo manifestato, in modo chiaro, la nostra volontà di mettere il consumatore, con i suoi diritti, al centro della proposta politica e commerciale, ritenendo che sono le regole che possono dare al mercato globale maggiore rispondenza alla sua funzione, e cioè quella di rendere più forte e omogeneo lo sviluppo nel mondo.</p>
      <p sl="it">Ci rammarichiamo del fatto che il Consiglio non abbia trovato ancora una posizione comune. Al contrario, noi ci siamo espressi sulla necessità di avere una normativa chiara, con regole certe, che possano finalmente tutelare i nostri produttori ed i nostri consumatori, così come avviene nel resto del mondo.</p>
    </intervention>
    <intervention id="4-213" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Grazie alle pressioni che da anni il Governo italiano giustamente porta avanti, finalmente arriva in Parlamento una proposta importantissima che sarà di grande aiuto soprattutto per i consumatori: essi saranno informati meglio sull'origine geografica di alcune categorie di prodotti. Allo stesso tempo l’Europa allinea la propria legislazione a quella dei partner commerciali più influenti. L’obiettivo perseguito e’ quello di assicurare la parità di condizioni tra i produttori europei e quelli di Paesi terzi (Stati Uniti, Giappone, Canada) che peraltro, come detto pocanzi, sono all’avanguardia per quanto riguarda misure di questo tipo. Sarà ora molto più difficile che le merci importate contengano indicazioni di origine fuorvianti o addirittura false. Ho espresso un voto favorevole alla relazione.</p>
    </intervention>
    <intervention id="4-973" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La votazione indica che l’indicazione di origine è fondamentale per la trasparenza sul mercato e per fornire ai consumatori delle corrette informazioni circa l’origine dei prodotti che consumano. È necessario potenziare l’economia dell’Unione, migliorando la competitività dell’industria UE nell’economia globale. Otterremo una competizione equa se le norme per i produttori, gli esportatori e gli importatori saranno chiari, prendendo in considerazione al contempo i parametri sociali e ambientali comuni. Questo regolamento costituisce dunque un passo importante per i consumatori UE che godranno finalmente degli stessi diritti di milioni di consumatori in tutto il mondo. Benché questa legge non sia ancora applicabile a tutti i prodotti importati nell’UE, dobbiamo comunque continuare su questa strada, in modo che tutti i beni importati riportino l’indicazione di origine.</p>
    </intervention>
    <intervention id="4-214" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">L’introduzione di un sistema per l’indicazione del paese di origine per i beni importati dai paesi terzi deve mettere i consumatori nelle condizioni di sapere con esattezza da quale paese provengono i beni che acquistano. Saranno così in grado di rapportare i prodotti alle norme sociali, ambientali e di sicurezza generalmente associate al paese in questione. I consumatori europei hanno effettivamente il diritto di conoscere l’origine dei prodotti che acquistano e dunque di godere degli stessi diritti dei cittadini di altri paesi. Questo regolamento contribuirà altresì a creare condizioni analoghe a quelle di molti partner commerciali che impongono già da tempo in via obbligatoria l’indicazione dell’origine sui beni importati. È effettivamente essenziale garantire pari condizioni di concorrenza con i principali partner dei produttori europei. Ritengo che queste norme potrebbero contribuire ad aumentare il volume delle esportazioni dai paesi in via di sviluppo, dal momento che molti consumatori europei sono desiderosi di tutelare gli artigiani e le piccole imprese di questi paesi dalle multinazionali. Infine, a causa della natura dei prodotti farmaceutici, sono d’accordo nel ritenere che non dovrebbero essere inclusi nell’elenco.</p>
    </intervention>
    <intervention id="4-215" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’indicazione di origine mira a fornire ai consumatori le informazioni di cui hanno bisogno per poter prendere delle decisioni informate. Molti paesi applicano ai loro prodotti delle etichette molto accurate. Tuttavia, in passato, molte volte è emerso che prodotti per i quali veniva indicata una determinata origine, provenivano in realtà da altri paesi. È facile ingannare il consumatore ricorrendo alle etichette. In linea di principio delle indicazioni più accurate utile rappresentano uno sviluppo positivo, ma pare che questa relazione non sia nelle condizioni di garantire che le frodi possano essere evitate del tutto. Le prassi non sono sufficientemente precise e lasciano ampio spazio alle interpretazioni, per cui non posso votare in favore di questa relazione.</p>
    </intervention>
    <intervention id="4-972" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Approvo questo documento poiché ritengo che i consumatori debbano sapere chi ha prodotto i beni che hanno acquistato. Come si legge nel documento adottato, le informazioni sono una garanzia di sicurezza e tutelare e informare il consumatore devono essere due principi basilari. Molto spesso gli Stati membri dell’Unione europea sono solo un anello nella catena – un bene potrebbe essere prodotto qui con materie prime provenienti da un paese terzo, per cui è difficile stabilire chi sia il reale produttore. L’indicazione del paese di origine è altresì necessaria per poter tutelare i piccoli produttori, che sono spesso soffocati dalle grandi imprese che imitano gli articoli originali. È inoltre necessario garantire l’introduzione di norme di etichettature comuni per quanto riguarda gli standard di protezione ambientale che vengono rispettati nella produzione dei beni.</p>
    </intervention>
    <intervention id="4-216" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, esprimo il mio voto favorevole con convinzione ed entusiasmo. Quella della collega Muscardini é una relazione fondamentale per l'economia e i consumatori europei e una misura da lungo, troppo tempo attesa dall'intera filiera produttiva e manifatturiera. Non si tratta di misure protezionistiche, ma, anzi, di disposizioni in grado di salvaguardare la salute e la libertà dei nostri consumatori, nonché dei settori produttivi strategici dell'UE. Il regolamento pone in linea la nostra legislazione con quella dei nostri partner commerciali importanti come Stati Uniti, Canada, Cina e Australia. I cittadini europei hanno il diritto di sapere da dove provengono i prodotti che acquistano nello stesso modo come altri consumatori in tutto il mondo. Attraverso il presente regolamento, abbiamo la possibilità di concedere ai consumatori tale diritto, anche se il campo di applicazione del regolamento è limitato ad alcune categorie di beni.</p>
    </intervention>
    <intervention id="4-971" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato in favore del progetto di risoluzione legislativa del Parlamento europeo sulla proposta di regolamento del Parlamento europeo e del Consiglio sull'indicazione del paese di origine di taluni prodotti importati da paesi terzi poiché ritengo che i consumatori abbiano il diritto di sapere da dove provengono i prodotti che acquistano, in modo da avere le informazioni necessarie per scegliere. Questa esigenza è particolarmente evidente oggi, in un mondo globalizzato in cui il commercio estero varca sempre nuovi confini. Pertanto è essenziale garantire che la provenienza dei prodotti possa essere chiaramente identificata e non solo per quei beni che circolano entro i confini dell’UE. Questo potrebbe rappresentare un primo passo per poter pervenire ad un sistema di etichettatura più dettagliato per diversi prodotti, per garantire ancor meglio i diritti dei consumatori e al contempo garantire la reciprocità nei requisiti di produzione imposti ai produttori UE e non UE.</p>
    </intervention>
    <intervention id="4-217" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La proposta legislativa è stata approvata con una maggioranza sorprendente: 525 voti in favore, 49 contrari e 44 astensioni. Questo è dipeso essenzialmente dall’introduzione all’ultimo minuto da parte del relatore di un emendamento volto a ridurre la durata del regolamento a 5 anni, previa ulteriore approvazione. Questo risultato rappresenta la risposta alla pressione esercitata in seno al Consiglio rispetto all’intero esercizio. Dal momento che suddetto emendamento è stato approvato con 393 voti a favore contro 216, il gruppo Verde/Alleanza libera europea ha optato per l’astensione sulla versione emendata finale della risoluzione.</p>
      <p sl="en">Ciononostante, il gruppo Verde/Alleanza libera europea ha votato in favore della risoluzione legislativa. Sorprendentemente, un emendamento presentato dal gruppo Europa della Libertà e della Democrazia, volto a sottoporre i prodotti semilavorati al requisito dell’indicazione di origine è stato approvato con 328 voti favorevoli e 219 contrari. Sfortunatamente però alcune tipologie merceologiche sono state esentate da suddetto requisito, specialmente i prodotti farmaceutici, gli occhiali e le lenti.</p>
    </intervention>
    <intervention id="4-218" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Questa relazione ci vede favorevoli in quanto non possiamo pensare di non tutelare gli imprenditori europei che scelgono di continuare a produrre nell'Unione, garantendo occupazione e benessere. Le norme che prevedono di indicare l'origine del prodotto sono assolutamente in linea con quanto già fanno gli Stati Uniti, il Canada, il Giappone e l'India e con la piena attuazione delle regole sulla trasparenza e la tutela dei consumatori alle quali ci si richiama in molte direttive già approvate.</p>
      <p sl="it">Ad esempio, riporto il caso differente ma interessante, ai fini della scelta che andiamo ad effettuare, della concorrenza sleale dei prodotti orafi che arrivano dal Giappone, ai quali viene applicato un dazio del 3,5% e che, una volta arrivati in Europa e semplicemente rifiniti, vengono commercializzati con marchio europeo.</p>
      <p sl="it">Viceversa, i prodotti orafi esportati dall'UE verso la Cina sono gravati da un dazio del 30%. Il problema relativo a questo testo è che sono poche le categorie di manufatti contemplate dall'attuale proposta di regolamento. Il nostro gruppo ha presentato una serie di emendamenti al fine di inserire altre categorie fin da subito. A livello italiano si sta lavorando ad un testo che spingerebbe molto nella direzione dell'obbligatorietà del marchio di origine.</p>
    </intervention>
    <intervention id="4-219" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Ho dato un voto favorevole sull'indicazione del Paese di origine di certi prodotti importati da Paesi terzi. Con questo voto ho voluto sottolineare l'impegno del Parlamento europeo nel promuovere l’industria europea di cui, oggi, occorre tutelare e favorire la competitività.</p>
      <p sl="it">Inoltre, sarà garantito il diritto per i cittadini europei di conoscere l'origine di provenienza dei prodotti acquistati. Tuttavia, non credo che escludere settori di produzione qualificati e riconosciuti, di lunga tradizione e insediamento, come avvenuto con l'occhialistica, rientri nella politica dell'Unione europea.</p>
    </intervention>
    <intervention id="4-220" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Abbiamo delle norme dettagliate sull’etichettatura dei beni prodotti all’interno dell’Unione europea. Forniamo ai consumatori, all’interno e all’esterno dell’UE, le informazioni sul luogo di origine dei prodotti. Ritengo che sia necessario introdurre quanto prima delle norme che prevedano un requisito senza riserve, in virtù del quale i paesi terzi che commercializzano i propri prodotti in UE debbano fornire le stesse informazioni. Questa prassi è già in vigore in molti dei principali paesi terzi che commerciano con l’UE, quali gli Stati Uniti, il Giappone e l’Arabia Saudita, dove i consumatori sono tutelati da una norma relativa al marchio per i beni importati È importante che i consumatori e i produttori dei nostri principali partner commerciali siano soggetti alle stesse norme dei nostri consumatori e produttori. Solo allora si potrà parlare di concorrenza leale.</p>
      <p sl="pl">Le politiche commerciali possono armonizzarsi al meglio con le politiche per lo sviluppo. L’indicazione di origine sui prodotti può contribuire a una crescita delle esportazioni dai paesi in via di sviluppo. I consumatori europei sono sensibili al bisogno di assistere i paesi meno industrializzati ed essere a conoscenza dell’origine di un particolare prodotto può permettere loro di contribuire allo sviluppo dei paesi più poveri. L’indicazione di origine agevola i consumatori nelle loro scelte, dal momento che questi associano spesso un particolare prodotto al suo valore di mercato. Gli standard europei sono una garanzia del rispetto dell’ambiente, della salute e della sicurezza dei consumatori, il che ha un impatto sulla competitività dei nostri prodotti.</p>
    </intervention>
    <intervention id="4-222" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato in favore di questa relazione perché, sebbene gli organismi di normazione nazionali costituiscano la colonna portante del sistema di normazione europeo, esistono differenze notevoli tra di loro in termini di risorse, competenza tecnica e coinvolgimento delle parti interessate. Tali diseguaglianze creano uno squilibrio notevole relativamente alla loro partecipazione al sistema di normazione europeo. Questa relazione avanza una serie di proposte volte a migliorare il sistema nel rispetto delle restrizioni vigenti e facendo leva sui suoi punti di forza.</p>
    </intervention>
    <intervention id="4-223" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">iscritto . − La Relazione di iniziativa che abbiamo votato oggi rappresenta una buona sintesi dei diversi punti di vista politici e contiene molte proposte per il miglioramento del sistema di standardizzazione. Si tratta di una materia molto tecnica e complessa, ma gli standard riguardano la nostra vita quotidiana. La maggior parte degli oggetti che utilizziamo ogni giorno rispetta degli standard ben precisi. Da un punto di vista economico politico, l’alleanza tra legislazione comunitaria e normazione si è rivelata decisiva per la libera circolazione delle merci e ha contribuito all’eliminazione delle barriere per il libero commercio, all’interno del mercato unico europeo, armonizzando le norme tecniche. Il sistema attuale funziona piuttosto bene, ma ha bisogno di alcuni miglioramenti, soprattutto relativi alla governance. In particolare, la mia attenzione è rivolta alle PMI che devono poter partecipare attivamente alla formazione degli standard senza subire costi eccessivi e difetti di rappresentanza. Nella prima metà dell'anno prossimo, la Commissione Europea presenterà la proposta di revisione del sistema. Il nostro lavoro continuerà per migliorare il processo di normazione tecnica europea, per il bene dei nostri mercati, delle nostre imprese e dei consumatori europei.</p>
    </intervention>
    <intervention id="4-225" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo sia necessario sviluppare un approccio strategico nell’ambito della normazione europea e condurre una revisione del sistema vigente in modo da garantire che rimanga efficace e che risponda alle esigenze che caratterizzeranno il prossimo decennio, permettendo così all’Europa di mantenere un ruolo da leader nel sistema di normazione internazionale.</p>
    </intervention>
    <intervention id="4-970" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Non è possibile sfruttare appieno il potenziale del mercato unico senza il sostegno di un moderno processo di normazione. Per questo motivo il completamento del sistema di normazione europeo, che deve essere rafforzato, ha rappresentato un passaggio fondamentale per l’introduzione del mercato unico, nello specifico in virtù della sua capacità di rispondere alla crescente esigenza di avere degli standard che permettano di garantire al consumatore la sicurezza del prodotto, un facile accesso, la tutela dell’ambiente o l’innovazione. Ritengo che la normazione europea contribuisca alla creazione di condizioni uniformi per tutti gli attori di mercato, specialmente per le piccole e medie imprese e per le microimprese, che sono particolarmente importanti per il dinamismo dell’economia europea. Ritengo inoltre che l’Unione e gli Stati membri debbano prendere in maggiore considerazione gli interessi delle piccole e medie imprese nella definizione degli standard, dal momento che la loro partecipazione al processo di normazione spesso non corrisponde al loro peso e al loro rilievo nell’economia europea. Pertanto ho votato in linea generale in favore delle proposte contenute in questa relazione.</p>
    </intervention>
    <intervention id="4-226" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In considerazione del desiderio espresso dalla Commissione di rivedere il sistema di normazione europeo, è opportuno ricordare il ruolo che quest’ultimo ha svolto nel tutelare i consumatori europei ed il mercato interno.</p>
      <p sl="pt">Al pari del relatore, ritengo che “la discussione in corso vertente sulla revisione del sistema europeo di normazione dovrebbe fondarsi sui punti di forza del sistema esistente, solida base per il miglioramento futuro, evitando di introdurre cambiamenti radicali che ne indebolirebbero i valori essenziali. In questo spirito, il relatore presenta una serie di proposte intese a migliorare il sistema all'interno dei suoi confini attuali, e attende con ansia eventuali suggerimenti”.</p>
      <p sl="pt">Avrà luogo una discussione che seguiremo con grande interesse.</p>
    </intervention>
    <intervention id="4-227" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio presidente, Cari colleghi, ho dato il mio pieno sostegno alla relazione sul futuro della normazione europea, consapevole dell'importanza della stessa, capace di contribuire alla creazione di parità di condizioni per tutti gli operatori del mercato. La relazione del collega Kožušník mira, infatti, a contribuire in maniera decisiva al dibattito in corso sulla prossima revisione del sistema europeo di normazione. Siamo oggi consapevoli dell'impossibilità di sfruttare pienamente il potenziale del mercato unico senza il sostegno di un moderno processo di normazione. E proprio per tale ragione oggi mandiamo alla Commissione un messaggio che non mira alla completa revisione del sistema - che non necessita di radicali cambiamenti - ma che dimostra l'intenzione di volerne mantenere i molteplici elementi positivi, ai quali affiancarne di nuovi, al fine di trovare il giusto punto di equilibrio tra la dimensione europea, la dimensione nazionale e quella internazionale. La relazione incoraggia, inoltre, la promozione di un'effettiva partecipazione al processo di normazione di tutte le parti interessate, ed in particolare dei rappresentanti delle PMI e di tutti i soggetti che rappresentano il pubblico interesse, tra cui i consumatori. Ritengo, in conclusione, che oggi sia stato effettuato un primo importante passo, utile a sottolineare la necessità di un'azione concreta, rivolta a rendere la standardizzazione europea all'altezza dei bisogni economici dei cittadini dell'UE.</p>
    </intervention>
    <intervention id="4-228" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Accolgo con favore sia questa relazione sia l’intenzione della Commissione di riesaminare il sistema di normazione europea; mi auguro che sia un primo passo nel cammino verso una politica di normazione moderna e integrata. Il sistema esistente contiene degli elementi apprezzabili ma presenta anche dei difetti: non è sicuramente accettabile che lo standard europeo EN1384 (elmetti per attività equestri), risalente a ben 13 anni fa, venga utilizzato ancora oggi, nonostante fossero state espresse delle perplessità prima della sua pubblicazione e a dispetto di due successive richieste di aggiornamento da parte della Commissione. Forse, con l’adozione di questa relazione, potremo finalmente trovare una risposta alle petizioni presentate da un mio elettore, Peter Downes − il cui figlio è morto in un incidente a cavallo a seguito del quale ha riportato una ferita mortale alla testa − che ha condotto da allora una battaglia senza tregua per il miglioramento degli standard di sicurezza.</p>
    </intervention>
    <intervention id="4-969" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il sistema di normazione europeo ha svolto un ruolo fondamentale nel raggiungimento di un mercato unico. Ha contribuito a rispondere al crescente bisogno di norme e politiche europee che possano garantire la sicurezza dei prodotti, un facile accesso, l’innovazione, l’interoperabilità e la tutela ambientale. Al fine di rispondere alle esigenze future delle aziende e dei consumatori e per sfruttare al massimo tutti i possibili benefici al servizio degli obiettivi pubblici e sociali, la normazione europea deve adeguarsi alle sfide poste dalla globalizzazione e dal cambiamento climatico, dall’affiorare di nuove potenze economiche e dagli sviluppi tecnologici. . È pertanto necessario sviluppare un approccio strategico alla normazione europea e riesaminare il sistema attuale in modo che possa continuare ad essere efficace e rispondere alle esigenze che emergeranno nel prossimo decennio, permettendo all’Europa di mantenere il suo ruolo nel sistema di normazione internazionale.</p>
    </intervention>
    <intervention id="4-229" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">È vero che le organizzazioni di normazione nazionali rappresentano la base del sistema di normazione europeo, ma esistono differenze significative tra di loro in termini di risorse, competenze tecniche e impegno verso le parti interessate, che rispecchiano le differenze tra gli Stati. Pertanto, gli obiettivi sono stati l’armonizzazione e la semplificazione del sistema. Sebbene le piccole e medie imprese vengano spesso citate sui giornali come colonna portante dell’Unione europea, esse sono spesso soggette a carichi e oneri amministrativi eccessivi. I processi descritti in questa sede non prendono in considerazione le diseguaglianze e favoriscono una volta in più le grandi aziende e le multinazionali che possono permettersi delle procedure burocratiche per ottenere le necessarie approvazioni dispendiose in termini di tempo e di denaro. Questo il motivo per cui ho votato contro la relazione.</p>
    </intervention>
    <intervention id="4-968" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La relazione si prefigge la completa armonizzazione del mercato interno. Sebbene sia stato riconosciuto che le piccole e medie imprese costituiscono la colonna portante dell’economia europea, le misure previste nella relazione creano delle condizioni complesse proprio per le PMI. Pertanto ho votato contro la relazione.</p>
    </intervention>
    <intervention id="4-230" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli Colleghi, ho espresso il mio voto favorevole sulla relazione Kožušník. La relazione contiene numerose buone proposte e orientamenti per la Commissione europea e rappresenta una buona sintesi tra i diversi punti di vista. Non è necessario cambiare radicalmente l'attuale sistema che funziona bene, ma possono essere introdotti alcuni miglioramenti, soprattutto in materia di "governance". Ritengo che il sistema di normalizzazione debba rimanere privato e volontario e fondato sul principio della gestione a livello nazionale, ma anche che gli interessi pubblici debbano svolgere un ruolo più attivo nel processo, con una partecipazione concreta ed efficace. Inoltre, è essenziale per garantire la corretta rappresentazione per le PMI, soprattutto a livello nazionale nei comitati tecnici, dove non hanno ostacoli legati alle lingue e ai costi.</p>
    </intervention>
    <intervention id="4-231" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato in favore della relazione sulla normazione europea, poiché aumenta le garanzie di sicurezza ambientale del sistema corrente. Tuttavia condivido le perplessità sulla poca importanza attribuita dalla Commissione all’innovazione, intesa come catalizzatore per il miglioramento degli standard. È un paradosso che la ricerca e l’innovazione, che vengono spesso citate come forza trainante della nostra crescita economica e della competitività, ricoprano un ruolo marginale in questo settore vitale per la promozione del commercio europeo.</p>
    </intervention>
    <intervention id="4-232" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Il processo di normazione svolge un ruolo importante nel garantire la qualità dei prodotti e dei servizi pubblici e privati e nel rispetto per gli standard relativi a sicurezza, ambiente e responsabilità sociale. La presente relazione si propone di coinvolgere nel processo di normazione le piccole e medie imprese e i diversi attori della società.</p>
      <p sl="pt">La relazione promuove la condivisione di informazioni sui nuovi regolamenti e incoraggia altresì la diffusione di questi processi su siti web che siano chiari, semplici, facili da utilizzare e che vengano tradotti in tutte le lingue dell’Unione europea. Ciononostante, nutro ancora delle riserve sul modo in cui tutti gli attori della società potranno essere rappresentati nel processo di normazione, nonché in merito al processo di finanziamento del sistema di normazione europeo.</p>
      <p sl="pt">Ho espresso un voto favorevole.</p>
    </intervention>
    <intervention id="4-233" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La presente relazione mira a contribuire al dibattito in corso sulla revisione del sistema europeo di normazione. Attualmente la Commissione europea sta lavorando a un "pacchetto normazione" che prevede una proposta legislativa volta a rivedere il quadro giuridico vigente sulla normazione europea nonché una comunicazione quadro per la politica di normazione nei prossimi dieci anni. In vista dell'elaborazione di detto pacchetto, la Commissione ha chiesto a esperti di primo piano di formulare raccomandazioni strategiche.</p>
      <p sl="en">Nel febbraio 2010 il Gruppo di esperti per la revisione del sistema europeo di normazione (EXPRESS), formato dagli esperti di cui sopra, ha trasmesso le sue raccomandazioni sotto forma di una relazione intitolata "Normazione per un'Europa competitiva e innovativa: una visione per il 2020" ("Standardisation for a competitive and innovative Europe: a vision for 2020"). La Commissione ha inoltre avviato una consultazione pubblica sulla "revisione del sistema europeo di normalizzazione" (23 marzo - 21 maggio 2010) e ha commissionato uno studio di valutazione d'impatto (9 marzo 2010). Il futuro "pacchetto normazione" si rifarà anche al Libro bianco del 3 luglio 2009 intitolato: "Ammodernamento della normalizzazione delle tecnologie dell'informazione e della comunicazione nell'UE – Prospettive.</p>
    </intervention>
    <intervention id="4-234" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Sono favorevole alla relazione in quanto mira a rivedere il sistema europeo di normazione finalizzato a trovare il giusto equilibrio tra la dimensione europea e quella nazionale. La relazione fissa delle linee guida importanti al fine di seguire una regolamentazione a favore dell'innovazione, stimolando la competitività delle imprese e l'interoperabilità, garantendo la sicurezza dei prodotti e la protezione ambientale ed eliminando gli ostacoli al commercio.</p>
      <p sl="it">Inoltre, è importante riconoscere il ruolo svolto dagli organismi nazionali di normazione all'interno del sistema normativo nel suo complesso, al fine di garantire una maggior armonizzazione in materia di regolamentazione con i partner commerciali dell'UE.</p>
    </intervention>
    <intervention id="4-236" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">L’Unione europea è chiamata a proseguire nel dialogo attivo con l'Ucraina in merito alla sua adesione, anche se accogliamo di buon grado il fatto che non diventerà uno Stato membro nel giro di pochi anni. È nell'interesse di tutti che l'Ucraina diventi uno Stato sviluppato da un punto di vista economico e politicamente stabile e che abbia stretti rapporti di partenariato in occidente: siamo consapevoli delle difficoltà per raggiungere un tale obiettivo, anche perché il paese deve acquisire stabilità economica e attuare numerose riforme. Tuttavia, è necessario portare avanti questo processo e l’Unione europea deve offrire il suo sostegno. Il proficuo lavoro svolto per l'accordo di associazione UE-Ucraina deve essere continuato ed è necessario avviare rapidamente i lavori per un accordo di libero scambio esteso. L’Ucraina gode di una posizione strategica da un punto di vista geografico, fondamentale anche per l'approvvigionamento di gas all'Unione ed è, pertanto, necessario sostenere la modernizzazione della rete di trasporto di gas al fine di ridurre il rischio di interruzione del servizio di approvvigionamento ai paesi dell'Unione, come è accaduto di recente. Non possiamo però ignorare le violazioni della democrazia, aggravatesi da quando Viktor Yanukovych si è insediato come Presidente. È nostro dovere metterle in luce e prendere una posizione ferma in merito al rispetto in Ucraina dei valori occidentali poiché rappresentato il fondamento della nostra Unione.</p>
    </intervention>
    <intervention id="4-238" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore di questo testo perché sono lieto dei passi in avanti compiuti dall’Unione europea nel corso degli ultimi anni nelle relazioni con la Repubblica di Moldova. La Romania, dal suo ingresso nell'Unione, si è sempre battuta per la causa della Repubblica di Moldova presso l'Unione europea e ritengo che l'elevato numero di deputati romeni appartenenti ai vari gruppi politici che hanno sottoscritto la risoluzione dimostri proprio questo impegno. Lo stanziamento di 90 milioni di euro come assistenza macrofinanziaria a favore di questo paese ha rappresentato e rappresenta un'ancora di salvezza necessaria per progredire e, in particolare, per onorare gli impegni presi nell'ambito delle riforme, dello stato di diritto e della lotta alla corruzione.</p>
    </intervention>
    <intervention id="4-967" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">La proposta di risoluzione sulle riforme e i progressi compiuti nella Repubblica di Moldova rappresenta un incoraggiamento puntuale alle istituzioni politiche e agli abitanti dell'altra sponda del fiume Prut, anche in vista delle imminenti elezioni del 28 novembre. Il Parlamento europeo esorta le forze democratiche del paese e le comunità etniche e culturali a evitare inutili scontri e a cooperare al fine di creare un futuro europeo per questo Stato, la cui economia è stata duramente colpita dalla recessione e che si trova ad affrontare una notevole sfida politica e in termini di riforme democratiche. L’Unione ha il dovere di assicurarsi che le elezioni politiche si svolgano in maniera regolare e di prendere azioni incisive per impedire alle autorità separatiste di Tiraspol di negare ai cittadini moldovi della regione della Transnistria il proprio diritto di voto. La questione transnistriana rappresenta un elemento fondamentale per la stabilità della Repubblica di Moldova e per l'intera regione e l’Unione riveste un ruolo cruciale nell’attuazione di una soluzione negoziata e duratura. L’aumento dell’assistenza macrofinanziaria a favore della Repubblica di Moldova, l’incoraggiamento alle riforme strutturali e alla lotta alla corruzione, il miglioramento dell’ambiente di investimento e un rapido avvio della fase operativa del dialogo in merito alla liberalizzazione dei visti per i cittadini moldovi rappresentano gli elementi chiave del sostegno che l'Europa sta fornendo ad uno Stato il cui posto è all'interno dell'Unione europea.</p>
    </intervention>
    <intervention id="4-239" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nel corso dell’ultimo anno la Repubblica di Moldova ha dimostrato un’autentica volontà politica in merito al processo di avvicinamento all’Unione europea. Tuttavia, è necessario proseguire nell’impegno verso la modernizzazione di questo paese e l’Unione europea deve svolgere un ruolo attivo nel sostenere questo sviluppo dinamico. Mi sono quindi espresso a favore del testo in quanto ritengo importante che il Parlamento europeo e l’Unione europea in generale, inviino un messaggio di fiducia alla Repubblica di Moldova nel periodo precedente alle elezioni politiche.</p>
    </intervention>
    <intervention id="4-240" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Moldova sta intraprendendo un positivo processo di avvicinamento agli standard europei di libertà, democrazia e di buona governance, dimostrando il desiderio di continuare in questa direzione e ne sono lieto.</p>
      <p sl="pt">Le prossime elezioni costituiranno un importante banco di prova della solidità delle sue istituzioni e della sua cultura democratica e, nonostante i segnali positivi, è doveroso ricordare che molte questioni che rappresentano una minaccia alla sua stabilità e al suo progresso rimangono tuttora aperte, la più importante delle quali è la Transnistria.</p>
      <p sl="pt">Auspico che l’Unione si impegni a contribuire attivamente a trovare una soluzione duratura a questa problematica.</p>
    </intervention>
    <intervention id="4-966" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dei risultati della politica europea di vicinato e del Partenariato orientale avviato nel maggio del 2009, che riconoscono le aspirazioni europee della Repubblica di Moldova e la sua importanza come paese dai profondi legami storici, culturali ed economici con gli Stati membri dell’Unione europea, mi compiaccio dei progressi compiuti lo scorso anno da questo paese e ho fiducia che il processo elettorale possa ulteriormente consolidare le istituzioni democratiche e il rispetto per lo stato di diritto e dei diritti umani in Moldova. Mi auguro che le autorità del paese mettano in atto le necessarie riforme e onorino i loro impegni, affinché la Moldova possa continuare nel percorso verso una solida integrazione europea. Vorrei inoltre sottolineare l'avvio, il 12 gennaio 2010, dei negoziati sull'accordo di associazione tra l'Unione europea e la Repubblica di Moldova e mettere in risalto gli ottimi risultati che la Commissione sta ottenendo dalla Repubblica di Moldova nell'ambito di tale processo.</p>
    </intervention>
    <intervention id="4-241" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Ancora una volta, la maggioranza di questa Camera sta cercando di interferire con gli affari interni di un paese, schierandosi apertamente al fianco di quelle forze che in Moldova portano avanti gli interessi dei gruppi economici dell'Unione; si sta in questo modo minando l’indipendenza e sovranità del paese, così come la volontà espressa dai cittadini. Le offese cominciano proprio all'inizio del testo, in cui si legge che il Parlamento "accoglie favorevolmente i progressi compiuti nel corso dell'ultimo anno dalla Repubblica di Moldova”, richiedendo alle autorità del paese di “perseguire le necessarie riforme e onorare i loro impegni per condurre il paese verso un’integrazione europea stabile”.</p>
      <p sl="pt">Non v’è menzione, tuttavia, del fatto che il governo moldovo sia il risultato di una coalizione formata a seguito di un vero e proprio colpo di Stato che ricorse all’uso di operazioni provocatorie e destabilizzanti al fine di sovvertire il governo del partito comunista che aveva vinto le elezioni. Non v’è inoltre menzione del fatto che la stessa coalizione, una volta al potere, ha lanciato allarmanti offensive anticomuniste e antidemocratiche con il palese obiettivo di screditare il partito comunista.</p>
      <p sl="pt">La posizione assunta dalla maggioranza di quest'Assemblea mette chiaramente in evidenza la sua natura anticomunista e la sua ipocrisia nel parlare di tutela della democrazia, dello stato di diritto e dei diritti umani.</p>
    </intervention>
    <intervention id="4-242" speaker_id="photo_generic" name="Marisa Matias e Miguel Portas" is_mep="True" mode="written">
      <p sl="pt">Ho votato a favore di questa risoluzione congiunta perché, in vista delle elezioni programmate per il 28 novembre 2010 e considerando i tentativi settari dei partiti della destra di promuovere il divieto sui dei nomi e simboli dei loro principali rivali di sinistra, ritengo sia fondamentale porre l'accento sull’importanza che le elezioni rispettino fedelmente le norme internazionali, dando a tutti i partiti politici pari opportunità. Inoltre, credo sia importante ribadire il sostegno all’integrità territoriale della Repubblica di Moldova e sottolineare il ruolo che l’Unione europea può e deve svolgere nella ricerca di una soluzione alla questione della Transnistria.</p>
    </intervention>
    <intervention id="4-243" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Il voto favorevole alla proposta di risoluzione presentata dai colleghi del PPE è dovuto principalmente al fatto che si sollecita senza remore ad una risoluzione della questione transnistriana, che rappresenta un elemento fondamentale per promuovere la stabilità politica e la prosperità economica nella Repubblica di Moldova e nella regione. Il Parlamento europeo giustamente sostiene con forza l'integrità territoriale della Repubblica di Moldova e sottolinea la necessità che l'UE svolga un ruolo più incisivo nella ricerca di una soluzione alla questione della Transnistria. In generale la risoluzione analizza in modo corretto i passi che la Repubblica di Moldova deve effettuare per avvicinarsi in maniera più risoluta e credibile a quelli che sono gli obiettivi che l’Unione Europea richiede ad ogni potenziale Stato membro.</p>
    </intervention>
    <intervention id="4-965" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Nel corso degli ultimi anni la Moldova ha portato avanti un impegno costante verso una sempre maggiore conformità agli standard europei di libertà, democrazia e buona governance, manifestando l’intenzione di continuare il suo percorso verso una possibile adesione all’Unione. Le elezioni che si terranno a breve nel paese rappresentano un buon banco di prova per testare il grado di consolidamento della sua cultura democratica e delle istituzioni. Nonostante gli elementi positivi fin qui esposti, vi sono ancora alcune questioni che necessitano sviluppi positivi, in particolar modo la questione della Transnistria che potrebbe provocare instabilità. L’Unione europea è chiamata a continuare a compiere tutti gli sforzi necessari affinché le riforme che la Moldova sta attuando mantengano la giusta rotta.</p>
    </intervention>
    <intervention id="4-964" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Concordo pienamente con questo testo sulla Moldova, ma credo manchi di un'opinione chiara e definita in merito alla questione della Transnistria. La Moldova, infatti, non potrà diventare un membro a pieno titolo dell'Unione europea se non sarà in grado di risolvere in maniera pacifica il conflitto in questa regione: la divisione del paese in due parti è inaccettabile. Se il governo moldovo intende raggiungere l’integrazione con l’Unione, dovrà allora avviare un dialogo con il governo transnistriano, al fine di dimostrare alla comunità internazionale la propria legittimità sull’intero territorio della Moldova.</p>
    </intervention>
    <intervention id="4-244" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La proposta di risoluzione sulle riforme e sui progressi nella Repubblica di Moldova contiene precisi riferimenti all’accordo di associazione, attualmente in fase di negoziazione tra l'Unione europea e la Moldova, che migliorerà notevolmente il quadro istituzionale congiunto dell'Unione e del paese, sviluppando una più stretta relazione in tutti gli ambiti, rafforzando l’associazione politica e l’integrazione economica e introducendo diritti e doveri reciproci. Insieme alle altre riforme menzionate nel testo, si pone particolare attenzione alla liberalizzazione dei visti, per la quale è necessario porre in essere un sistema nel più breve tempo possibile. Alla luce dei problemi che il paese sta ancora cercando di risolvere, è ragionevole pensare che si possa generare un movimento migratorio di massa verso l’Unione europea ed ho quindi espresso voto contrario a questa proposta di risoluzione.</p>
    </intervention>
    <intervention id="4-963" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">L’obiettivo di questa proposta di risoluzione è la liberalizzazione dei visti a favore della Repubblica di Moldova, la cui conseguenza per l’Unione sarebbe un aumento dell’immigrazione e dei crimini transfrontalieri. Tali semplificazioni lascerebbero la porta spalancata a forme di abuso e i visti per il soggiorno di breve durata sono troppo spesso seguiti da residenza permanente. Ho quindi espresso voto contrario a questo testo.</p>
    </intervention>
    <intervention id="4-245" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">La Moldova è uno di quei paesi vicini che sta raggiungendo il successo nel processo di avvicinamento all'Unione europea, attraverso la riforma delle aree della giustizia e dell'amministrazione pubblica e il rafforzamento della lotta contro la corruzione. La liberalizzazione del regime dei visti con l’Unione sta procedendo nella giusta direzione, anche se permangono ancora numerosi problemi irrisolti, tra cui la questione della Transnistria. Il paese ristagna nella crisi economica e i cittadini moldovi si augurano siano presto varate riforme specifiche per migliorare le loro condizioni di vita.</p>
      <p sl="lt">Ho votato a favore di questo testo perché invita la Commissione a proseguire nell’impegno per raggiungere una piena liberalizzazione dei visti con questo paese, al fine di incoraggiare i contatti interpersonali, e nel sostegno alla Moldova, aiutandola fondo nella sfida verso gli obiettivi dell’integrazione europea. Le elezioni politiche del 28 novembre rappresentano un importante banco di prova per il paese e un'opportunità per i suoi cittadini per dimostrare di condividere gli stessi valori con i cittadini europei. Mi appello alle forze politiche all’interno del paese, affinché garantiscano ordine politico e stabilità dopo le elezioni.</p>
    </intervention>
    <intervention id="4-246" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questa risoluzione, il Parlamento europeo accoglie favorevolmente i progressi compiuti nel corso dell’ultimo anno dalla Repubblica di Moldova e auspica che il processo elettorale possa ulteriormente consolidare le istituzioni democratiche e il rispetto per lo stato di diritto e dei diritti umani nel paese; si attende che le autorità della Moldova perseguano le necessarie riforme e onorino i loro impegni affinché il paese possa mantenere la rotta verso una progressiva integrazione europea; si compiace dell'avvio, il 12 gennaio 2010, dei negoziati sull'accordo di associazione tra l'Unione europea e la Repubblica di Moldova e rileva con soddisfazione gli ottimi risultati che la Commissione ottiene dalla Repubblica di Moldova nell'ambito di tale processo. Inoltre, questa Camera invita la Commissione a presentare una valutazione dell'accordo in vigore sulle agevolazioni in materia di visti, ad avanzare in direzione del rapido raggiungimento di un accordo su una tabella di marcia formale per la liberalizzazione dei visti e a offrire un supporto e un'assistenza mirati alle autorità moldove affinché riescano a rispettare i parametri di riferimento necessari ai fini della totale abolizione dei visti. Il Parlamento invita inoltre il Consiglio a chiedere alla Commissione di procedere alla rapida elaborazione di una tabella di marcia in vista della liberalizzazione dei visti, inaugurando così la fase pienamente operativa del dialogo in materia di visti sulla base dei progressi realizzati dalla Repubblica di Moldova a seguito dei colloqui esplorativi sui quattro “blocchi” del dialogo in materia di visti.</p>
    </intervention>
    <intervention id="4-962" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla politica marittima integrata (PMI) – valutazione dei progressi realizzati e nuove sfide, perché ritengo che l’Unione abbia bisogno di misure concrete per mobilitare l'economia marittima, fornendo incentivi e promuovendo il potenziale economico di cluster marittimi, in particolare negli Stati membri e nelle regioni con una zona economica esclusiva di ampia estensione, come il Portogallo e le Azzorre. Ritengo sia possibile raggiungere una crescita intelligente, così come raccomandato dalla strategia Europa 2020, solo attraverso la mobilitazione intelligente delle differenti capacità proprie della diversità europea; il consolidamento della politica marittima integrata è quindi di fondamentale importanza per promuovere la crescita economica e creare nuovi posti di lavoro sostenibili nelle regioni marittime, per proteggere gli ecosistemi marini e incoraggiare lo scambio delle migliori prassi.</p>
    </intervention>
    <intervention id="4-961" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">È importante che l’Unione europea garantisca la protezione delle sue coste ed è necessario che la legislazione in vigore rafforzi la sicurezza in materia di prospezione ed estrazione del petrolio. L’Agenzia europea per la sicurezza marittima, con sede a Lisbona, fornisce sostegno e assistenza tecnica per lo sviluppo e l’attuazione della legislazione europea in materia di sicurezza e tutela marittima, nonché in materia di inquinamento causato dalle imbarcazioni. A giugno di quest’anno ho presentato per iscritto ai Commissari Oettinger, Kallas e Georgieva un suggerimento per estendere il mandato dell'Agenzia europea per la sicurezza marittima per creare meccanismi di supervisione della sicurezza delle piattaforme petrolifere europee situate nel Mare del Nord, nel Mar Nero e nel Mediterraneo e per rendere l’Agenzia responsabile della prevenzione delle catastrofi ambientali correlate alla prospezione petrolifera. Questo suggerimento permette un'economia di scala in termini di risorse finanziare, umane e tecniche. Mi congratulo per la risposta dei Commissari, che hanno dimostrato di essere disponibili a rivedere il regolamento dell'EMSA, ampliandone i poteri di 'intervento in caso di incidenti di inquinamento marittimo. Invito nuovamente la Commissione europea ad ampliare le competenze dell’Agenzia europea per la sicurezza marittima, in modo da garantire la protezione delle nostre coste.</p>
    </intervention>
    <intervention id="4-960" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Attualmente un terzo dei cittadini europei vive sulle coste e la tendenza è in aumento; ritengo quindi che le sfide poste dal cambiamento climatico debbano rappresentare una delle principali aree di attenzione della politica marittima comunitaria. Inoltre, la prevenzione e la lotta contro le conseguenze dei disastri naturali devono essere accompagnate da una particolare attenzione alla protezione dei mari e delle zone adiacenti da ogni possibile incedente industriale, come nel recente caso della catastrofe petrolifera nel Golfo del Messico. Ritengo doveroso affrontare il potenziale della gestione del mare da un punto di vista economicamente sostenibile.</p>
    </intervention>
    <intervention id="4-248" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Se si tiene conto delle sette regioni ultraperiferiche nell'Oceano Indiano e nell’Oceano Atlantico e i territori d'oltremare, l'Unione europea occupa la più estesa area marittima del mondo. Un ulteriore cardine dell'UE risiede nella consolidata tradizione marittima, per cui risulta necessaria la definizione di una strategia di “crescita blu" da attuare in stretta connessione con la strategia Europa 2020. Una strategia economica di tale portata può continuare a sviluppare il potenziale dei differenti settori marittimi e, in tale ambito, le autorità locali e regionali delle comunità delle aree costiere possono e devono svolgere un ruolo di importanza fondamentale.</p>
      <p sl="ro">Alla stregua delle altre politiche comunitarie, la politica marittima integrata può aiutare a raggiungere un obiettivo importante, ovvero instaurare un’Unione competitiva, sociale e duratura, con alti livelli occupazionali e in grado di rendere il settore di maggiore attrattiva per i giovani o per altre persone in cerca di occupazione. Al contempo, l'Europa è chiamata a delineare misure di intervento in caso di catastrofi, quali quella avvenuta nel Golfo del Messico, e a presentare una strategia d'azione europea coordinata in materia di prevenzione delle situazioni di emergenza e di lotta contro gli incidenti provocati dalle piattaforme estrattive, a livello globale, soprattutto nei casi di inquinamento transfrontaliero.</p>
    </intervention>
    <intervention id="4-249" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore della relazione sulla politica marittima integrata perché ritengo necessario promuovere maggiore coerenza tra i vari settori politici, permettendo così di sfruttare il potenziale dei mari e del settore marittimo in modo sostenibile ed efficiente, dal punto di vista ecologico ed economico.</p>
    </intervention>
    <intervention id="4-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L'Unione europea possiede 320 000 km di coste marine, un terzo dei nostri cittadini vive sulle coste e la tendenza è in aumento. Le attività economiche marittime e costiere producono il 40 per cento del PIL dell'Unione europea e, secondo tutte le previsioni, presentano ancora un notevole potenziale di sviluppo. Il 40 per cento degli scambi commerciali interni all'Europa e il 95 per cento delle esportazioni extraeuropee si realizzano via mare.</p>
      <p sl="pt">Il relatore ha racchiuso in una sola frase l’importanza dei mari per l’Europa che, in quanto portoghese, conosco molto bene. I portoghesi hanno da sempre rivolto lo sguardo al mare e ne hanno tratto prosperità e benessere e, essendo parte di questo popolo, ritengo sia fondamentale che l’Europa abbia una politica marittima che permetta di sfruttare l’intero potenziale che il mare possiede in quanto risorsa economica ed energetica, in quanto creatore di occupazione e ricchezza e in quanto elemento trainante per la competitività e l'innovazione.</p>
      <p sl="pt">Accolgo di buon grado il fatto che siano espressi timori in merito ai disastri ambientali nei mari; vorrei ricordare il caso della Prestige, avvenuto in prossimità delle coste settentrionali del Portogallo, e mi compiaccio che sia stata indicata la necessità di norme più incisive per evitare che questi incidenti accadano nei mari europei.</p>
    </intervention>
    <intervention id="4-251" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il mare offre importanti rotte commerciali, contribuisce a regolare il clima, rappresenta una fonte di alimenti, energia e risorse e, nel ventunesimo secolo, sta assumendo una nuova identità e una nuova importanza geostrategica e geopolitica senza pari nella storia dell’umanità. Oggi più che l’Europa ne è al centro e deve trarre il massimo vantaggio da tale centralità. Gli Stati membri come il Portogallo devono beneficiare del loro rapporto con il mare e dell’estensione della propria zona economica esclusiva che, nel caso portoghese, è una delle più ampie al mondo.</p>
      <p sl="pt">Circa il 40 per cento del prodotto interno lordo dell'Unione europea e il 40 per cento della sua popolazione si concentrano nelle regioni costiere. Si stima che nel 2004 il volume d’affari derivante direttamente dal turismo marittimo si attestava a 72 miliardi di euro e che all'incirca il 90 per cento del commercio estero e il 40 per cento degli scambi interni dell’Europa passi proprio dai suoi porti.</p>
      <p sl="pt">Esprimo, quindi, il mio sostegno a favore di un'ambiziosa strategia di "crescita blu" e, a tal fine, la Commissione dovrebbe proporre, entro il 2012, una strategia globale ed intersettoriale per la crescita sostenibile nelle regioni costiere e marittime, sulla base di un’ampia analisi del potenziale e delle opzioni politiche e di una vasta consultazione dei soggetti interessati.</p>
    </intervention>
    <intervention id="4-252" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione presenta la visione d’insieme di una politica marittima integrata correlata agli “obiettivi della politica estera comunitaria”. Siamo in disaccordo con questo approccio e con molte altre parti del testo, quali l’insistenza sull'istituzione di una guardia costiera europea, che rispecchiano una presa di posizione federalista che non rispetta la sovranità e i poteri degli Stati membri in merito alla gestione delle loro acque territoriali e delle zone economiche esclusive.</p>
      <p sl="pt">Ci opponiamo alla proposta di “introdurre strumenti economici fondati sul mercato", come i sistemi di scambio di quote di emissione, nel settore marittimo dato che questi hanno già dimostrato la propria inefficacia per il raggiungimento degli obiettivi ambientali che intendono perseguire, anche senza essere stati applicati nel settore marittimo.</p>
      <p sl="pt">Riconosciamo, tuttavia, gli aspetti positivi di questo testo: la proposta di trattare nelle sedi internazionali e nel quadro di accordi internazionali i “miglioramenti in materia di condizioni lavorative in mare, di sicurezza e di prestazioni ambientali delle imbarcazioni”; la proposta di integrare “la convenzione sul lavoro marittimo dell’OIL nel diritto dell’UE”; il riconoscimento del ruolo svolto dal trasporto marittimo in ambito commerciale e l’importanza conferita ai miglioramenti dei legami con le regioni ultraperiferiche.</p>
      <p sl="pt">La relazione, inoltre, propone di inserire le scienze legate al mare tra le aree tematiche prioritarie dell’ottavo programma quadro per la ricerca.</p>
    </intervention>
    <intervention id="4-959" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">In quanto deputato proveniente da una città portuale della Normandia e membro dell’Intergruppo “Mari e zone costiere”, ho seguito molto da vicino questa relazione sulla politica marittima integrata (PMI). In diverse occasioni ho avuto modo di sottolineare la necessità di garantire un'armoniosa coesistenza tra i differenti utilizzi del mare, uno che promuove le attività tradizionali (come la pesca, ad esempio, che ho chiesto fosse inserita simbolicamente in cima alla lista delle attività marittime contenuta in questo testo) e l’altro che facilita lo sviluppo di nuove attività. Ho pertanto posto l’accento sulla necessità di sostenere in particolare il settore delle energie rinnovabili, compresa l’energia eolica offshore , perché è in linea con gli obiettivi europei per la diversificazione delle fonti di approvvigionamento energetico e può, entro il 2020, portare alla creazione di 410 000 posti di lavoro in Europa, secondo quanto indicato da uno studio della Commissione. Infine, con il relatore, abbiamo modificato il testo allo scopo di informare la Commissione circa la necessità di finanziamento per la politica marittima integrata. I primi scambi all’interno della commissione sulle "sfide politiche e le risorse di bilancio dopo il 2013", di cui sono membro, hanno infatti sollevato dubbi in merito al finanziamento a lungo termine alla politica di coesione regionale, che include anche alcuni programmi correlati alla PMI.</p>
    </intervention>
    <intervention id="4-958" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">La politica marittima integrata rappresenta una grande sfida per l’Unione europea e il suo completamento deve consentire il miglioramento delle attività economiche in mare e lungo le coste, una maggiore considerazione dell’occupazione, un'accresciuta protezione ambientale e lo sviluppo della ricerca e dell’innovazione nel settore marittimo. Ho pertanto votato a favore di questo testo che rappresenta un importante progresso, in quanto pone l’accento su tutti questi elementi attraverso un approccio intersettoriale e non frammentato, come invece si è verificato in passato.</p>
    </intervention>
    <intervention id="4-253" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La politica marittima integrata è di importanza cruciale per l’economia dell’Unione perché ne può accrescere la competitività in maniera significativa e, nel delineare un quadro a tal proposito, è necessario includere il rafforzamento dello sviluppo economico, l’aumento del livello di occupazione nonché la protezione dell’ambiente. Un altro elemento importante della strategia deve essere un approccio consolidato alla questione del rafforzamento del ruolo degli Stati europei nella ricerca in materia di economia marittima, dello sviluppo tecnologico, dell’ingegneria marittima e delle risorse marine.</p>
      <p sl="pl">Dobbiamo batterci per l’eliminazione di pericoli quali la pirateria, la pesca illegale e l’inquinamento e, pertanto, la politica marittima integrata dovrebbe non solo comprendere il consolidamento di diverse aree dell’attività marittima, dell'economia marittima strategica e dello sfruttamento massimo del potenziale marino, ma anche richiamare l'attenzione sul miglioramento delle condizioni lavorative in mare.</p>
    </intervention>
    <intervention id="4-254" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Nel corso della legislatura precedente l'Unione europea ha promosso e adottato il pacchetto marittimo, che interessava tutte le aree di base dell’economia marittima. La commissione per i trasporti e il turismo rileva che circa il 90 per cento delle esportazioni e delle importazioni sono effettuate via mare. È importante che la politica marittima integrata riguardi i trasporti, l’amministrazione, la protezione dell’ambiente e la gestione delle risorse marine nonché il turismo marittimo: sono queste le motivazioni di importanza cruciale che giustificano il mio sostegno a questa relazione.</p>
    </intervention>
    <intervention id="4-255" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Con questa relazione, accogliamo con favore il pacchetto sulla Politica marittima integrata proposto nel 2009 dalla Commissione europea, perché riteniamo che essa rappresenti un'ambiziosa strategia intersettoriale per lo sviluppo economico, per un elevato livello di occupazione e per la tutela dell'ambiente delle regioni costiere e dei settori marini. Invitiamo, dunque, gli Stati membri ad estendere il mandato dell'EMSA per le ispezioni marittime e a regolamentare le attività di estrazione di petrolio offshore in Europa, in seguito alla recente catastrofe naturale registrata nei mari del Golfo del Messico. Condividiamo l'approccio coordinato e cooperativo con i paesi terzi in materia di sorveglianza marittima, allo scopo di creare un sistema comune volto alla condivisione delle informazioni ed all'integrazione dei diversi servizi di guardia costiera nazionali.</p>
      <p sl="it">Il Parlamento europeo, inoltre, intende intensificare gli sforzi di ricerca e di sviluppo nell'utilizzo e nell'applicazione delle fonti energetiche rinnovabili; intende migliorare le condizioni di lavoro dei marittimi (programma Erasmus marittimo) e vuole garantire, infine, un collegamento tra le regioni periferiche marittime. Accogliamo, quindi, con favore la creazione dell'Atlante dei mari e del Forum marittimo e proponiamo la creazione di un Istituto di ricerca marina a livello europeo, rendendo operativa la rete di osservazione dei dati EMODNET.</p>
    </intervention>
    <intervention id="4-957" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La politica marittima integrata è essenziale per poter sfruttare al meglio l’immensa ricchezza che il mare ci offre e il potenziale economico che possiede. Non possiamo dimenticare che le nostre attività economiche correlate al mare e alle coste producono il 40 per cento del prodotto interno lordo dell'Unione e, secondo numerosi studi, v'è ancora un enorme potenziale da sfruttare. Il 40 per cento degli scambi commerciali interni all'Europa e il 95 per cento delle esportazioni extraeuropee si realizza via mare. Nonostante queste cifre e l’enorme potenziale ancora inesplorato, non esiste una politica marittima integrata europea che ci permetta di smettere di trattare separatamente le nostre politiche in materia di trasporto marittimo, economia marittima, nuove tecnologie, regioni costiere, energia offshore , pesca, vigilanza e rispetto delle norme marittime, turismo, protezione dell’ambiente marino e ricerca marina. Questa proposta di risoluzione contribuirà a cambiare la situazione attuale.</p>
    </intervention>
    <intervention id="4-956" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">La politica marittima deve comprendere non solo regolamenti obbligatori in materia di prospezione e trasporto del petrolio, ma deve anche offrire un duplice indennizzo per le perdite derivanti dagli incidenti. Dobbiamo definire ulteriori norme di sicurezza e di reazione efficienti, nonché misure di prevenzione delle catastrofi e, al fine di raggiungere questo obiettivo, è necessario istituire un fondo a cui dovrebbero contribuire tutti gli operatori attivi nell’ambiente marittimo. Prendendo in considerazione tutti gli aspetti, dovremmo essere in grado di vietare l’utilizzo di tecnologie pericolose per la prospezione e l’estrazione del petrolio, fornendo così un incentivo allo sviluppo di nuove tecnologie sicure ed efficienti.</p>
    </intervention>
    <intervention id="4-256" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’eventuale introduzione di differenti valori limite delle emissioni per le acque comunitarie si contrapporrà alla politica marittima integrata che, come preannunciato, si pone l'obiettivo di prendere in considerazione tutti gli ambiti; a tal proposito, è doveroso ricordare anche gli esperimenti nucleari subacquei. Nelle regioni più sensibili dal punto di vista ambientale, oltre ai contingenti di cattura, alle zone con divieto di pesca e ai regolamenti per l’acquacoltura, sarà importante prendere in considerazione soluzioni per un turismo costiero sensibile, le esercitazioni militari, la navigazione marittima, l’estrazione di petrolio, gas, sabbia e ghiaia nonché misure di prevenzione delle catastrofi ambientali, come la recente catastrofe dei fanghi tossici. La possibilità che un’autorità europea per la sicurezza costiera acquisisca priorità rispetto alle autorità costiere e alle marine nazionali risulterebbe incompatibile con i diritti di sovranità e accrescerebbe la tendenza già esistenze verso la centralizzazione. Questa strategia, in linea generale, sembra non essere stata ben elaborata ed ho quindi espresso voto contrario.</p>
    </intervention>
    <intervention id="4-955" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questo testo perché ritengo che la politica marittima integrata sia necessaria per garantire un adeguato livello di protezione ambientale. Uno dei principi più importanti è il coordinamento delle varie politiche e la necessità di garantire l'applicazione dell'approccio ecosistemico, stabilito dalla direttiva quadro dell’Unione europea sulla strategia per l’ambiente marino. Concordo in particolar modo con gli strumenti indicati nel testo per quanto attiene alla vigilanza e al rispetto delle norme marittime, alla protezione dell'ambiente marino e alla ricerca scientifica. In quanto rappresentante della Lituania, un paese della regione del Mar Baltico, sono lieto che questo testo richiami l’attenzione sulla necessità di una ricerca più ampia volta a determinare e verificare le condizioni attuali dei mari. Il Mar Baltico è uno dei bacini più danneggiati dalle attività economiche e uno dei più inquinati al mondo e, come ha dimostrato la catastrofe della marea nera nel Golfo del Messico, gli ecosistemi marini sensibili possono essere danneggiati in un istante. Esprimo dunque il mio sostegno, in particolare, all’invito rivolto nel testo agli Stati membri affinché si impegnino a elaborare una strategia di ampio respiro per proteggere l'ambiente marino.</p>
    </intervention>
    <intervention id="4-257" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La relazione Meissner é un testo equilibrato, che tiene conto di una serie di fattori e istanze importanti. La politica marittima é una delle voci più importanti tra le fonti di reddito comunitarie. Solo per dare alcune cifre: genera il 40% del Prodotto interno lordo e rappresenta allo stesso tempo il 40% degli scambi commerciali intracomunitari inoltre, il 95% delle esportazioni extra Unione europea é effettuato via mare. La relazione si concentra su alcuni punti chiave: costituzione di adeguate strutture di governance marittima a livello nazionale e regionale; pianificazione coordinata e transfrontaliera dello spazio marittimo; sorveglianza marittima a tutela degli Stati membri e dell'UE; salvaguardia dell'ambiente marino; elaborazione di una strategia per un turismo costiero e insulare sostenibile; promozione della cantieristica navale europea, già settore di punta, e del trasporto marittimo per raggiungere l'obiettivo ambizioso di una "navigazione verde". Sulla scorta di quanto detto sopra, non ho potuto che esprimere il mio voto favorevole. La comunicazione e l'integrazione dei vari settori che si racchiudono all'interno della politica marittima devono e vanno fatte "parlare" per tutta una serie di ragioni legate all'efficienza, alla competitività e anche al rispetto e alla salvaguardia dell'ambiente marino.</p>
    </intervention>
    <intervention id="4-258" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il Parlamento europeo concorda con la Commissione che la nostra "forte tradizione marittima" è uno dei cardini dell'Europa e, pertanto, invita la Commissione e gli Stati membri a sviluppare ulteriormente le potenzialità offerte dai vari settori marittimi, definendo una strategia ambiziosa di crescita nel settore marittimo ("crescita blu"). Questa Camera, inoltre, ritiene che la PMI debba contribuire a instaurare un'Unione competitiva, sociale e durevole e che lo sviluppo di tale politica debba integrare in modo armonioso gli impegni volti a conseguire sviluppo economico, alti livelli occupazionali, in particolare rendendo il settore di maggiore attrattiva per i giovani, grazie ad azioni di formazione e al lancio del progetto "Erasmus marittimo", e la protezione dell'ambiente. Questa Assemblea afferma, pertanto, che la PMI dovrebbe essere interconnessa con gli obiettivi e le iniziative della strategia UE 2020 e chiede quindi alla Commissione di proporre, entro il 2013, una strategia globale ed intersettoriale per la crescita sostenibile nelle regioni costiere e marittime, sulla base di un'ampia analisi del potenziale e delle opzioni politiche e di una vasta consultazione dei soggetti interessati.</p>
    </intervention>
    <intervention id="4-259" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Se da una parte è indubbia la necessità di integrare la politica marittima nell'Unione europea – visto che le attività connesse producono il 40% del PIL dell'Unione europea – è anche corretto regolamentare tali attività tenendo conto dei competitor extra-comunitari. Troppo spesso, le norme riguardanti la pesca, il turismo, i trasporti e la protezione dell'ambiente nel settore si sono sviluppate separatamente e senza tener conto dei rischi legati alla concorrenza sleale dei paesi terzi. Ad esempio, estendere a tutte le zone costiere dell'Europa limiti di emissioni troppo severi può creare distorsioni della concorrenza.</p>
      <p sl="it">Altri testi sugli argomenti affrontati sono stati discussi e approvati dal Parlamento e necessitano indubbiamente di un coordinamento integrato, come ad esempio la sorveglianza marittima indispensabile al controllo delle attività illecite che spesso avvengono presso le coste dell'Europa e che vanno dal traffico di merci contraffatte al contrabbando, al trasporto di sostanze vietate e alla pesca abusiva.</p>
    </intervention>
    <intervention id="4-260" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">L’attività economica marittima e costiera dell’Unione attualmente genera il 40 per cento del PIL dell’UE e le previsioni indicano elevate possibilità di crescita futura. L'attività marittima rappresenta quindi indubbiamente un settore molto importante, nonché uno dei punti cardine dell’Europa e ritengo che un ulteriore sviluppo dell’economia marittima sia di fondamentale importanza.</p>
      <p sl="pl">La politica marittima comunitaria esistente è stata sviluppata separatamente per i settori concernenti il trasporto marittimo, l'economia marittima, le nuove tecnologie, le regioni costiere, l'energia marina, la pesca, la vigilanza e il rispetto delle norme marittime, il turismo, la protezione dell'ambiente marino e la ricerca marina. Spesso queste attività separate sono condotte in modo da entrare in conflitto, comportando così conseguenze negative sulla politica marittima in generale. Ovviamente una politica marittima integrata contribuirà ad accrescere lo sviluppo economico sostenibile dell’Unione permettendo, tra l’altro, di garantire maggiore coesione tra le differenti aree politiche, di creare una migliore regolamentazione e strumenti intersettoriali e di sfruttare il potenziale marittimo e del settore marino da un punto di vista economico ed ecologico.</p>
      <p sl="pl">Inoltre, ritengo sia essenziale rendere questo settore di maggiore attrattiva per i giovani grazie ad azioni di formazione e ad attività volte a incoraggiarli a lavorare in questo campo.</p>
    </intervention>
    <intervention id="4-954" speaker_id="1945" name="Salvatore TATARELLA" is_mep="True" mode="written" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la relazione sulla Politica Marittima integrata riguarda un settore importante dell'economia europea. Le attività marittime, infatti, rappresentano un'importante fonte di reddito dell’Unione, sia in termini di PIL, che in termini di scambi commerciali, interni e esterni. Ritengo opportuno porre l’attenzione su alcune tematiche. In primo luogo, la relazione stabilisce che le strategie future in questo settore siano centrate sulla specificità dei bacini marittimi, e credo sia molto importante tenere conto anche delle peculiarità regionali. La nuova politica marittima, inoltre, punta sullo sviluppo di navi sicure e offre grandi opportunità per il futuro dell’industria navale europea. I nostri mari devono continuare a essere un motore di crescita, e per questo motivo penso sia essenziale che lo sviluppo di una politica marittima integrata, assicuri maggiore coerenza tra le normative che regolano i diversi settori marittimi, e, allo stesso tempo, salvaguardi l'ambiente marino.</p>
    </intervention>
    <intervention id="4-261" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Fino ad oggi le politiche nei settori concernenti il trasporto marittimo, l'economia marittima, le nuove tecnologie, le regioni costiere, l'energia offshore , la pesca, la vigilanza marittima, il turismo, la protezione dell'ambiente marino e la ricerca marina sono state sviluppate separatamente. Questa prospettiva individuale fa sì che vengano sistematicamente adottate misure contraddittorie, comportando conflitti e incongruenze ed e, pertanto, auspicabile applicare un approccio integrato che comprenda, in primo luogo, un quadro per la governance a tutti i livelli decisionali e, in secondo luogo, tutti i settori e gli strumenti intersettoriali.</p>
      <p sl="pt">Nell'ambito della pianificazione coordinata delle attività, sostengo l'invito rivolto alla Commissione ad elaborare strategie per i bacini marittimi che prendano in considerazione le peculiarità regionali sfruttandone i punti di forza.</p>
      <p sl="pt">Per le regioni ultraperiferiche come Madeira si tratterebbe di una buona proposta poiché permetterebbe di utilizzare le sue attività legate al mare e di stabilire una cooperazione con le attività delle altre regioni nel bacino marittimo di cui è parte. Le regioni ultraperiferiche, infatti, grazie alle loro acque territoriali assicurano che l'Unione europea disponga della più grande zona economica esclusiva del mondo, rendendo così le attività marittime e legate al mare molto importanti per queste regioni.</p>
    </intervention>
    <intervention id="4-262" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Mi compiaccio del risultato della votazione odierna in quanto ritengo che l'impegno a favore di uno sfruttamento sostenibile e di un approccio integrato alla gestione degli oceani, dei mari e delle aree costiere debba rappresentare una priorità per l'Unione europea. Sono convinto che la politica marittima integrata comporterà vantaggi sia a breve che a lungo termine e che l'eliminazione delle barriere politiche e la creazione di sinergie tra le differenti attività con conseguenze dirette sullo spazio marittimo europeo siano obiettivi che non dobbiamo dimenticare.</p>
      <p sl="pl">Credo che il Parlamento europeo debba richiedere l’introduzione di una serie di misure settoriali, in particolar modo in merito alle dannose conseguenze sociali ed economiche che spesso colpiscono i pescatori in seguito ad azioni di recupero degli stock ittici o di protezione degli ecosistemi.</p>
    </intervention>
    <intervention id="4-264" speaker_id="photo_generic" name="Liam Aylward, Brian Crowley e Pat the Cope Gallagher" is_mep="True" mode="written">
      <p sl="ga">Sostengo quanto contenuto in questo testo che invita la Commissione a sospendere i negoziati con il Mercosur fino a quando non si sia stabilito un nuovo mandato che tenga conto degli interessi di tutti gli Stati membri. Il settore agricolo rappresenta l'industria manifatturiera locale più ampia in Irlanda; ha un'importanza cruciale per la ripresa economica del paese e non deve essere messa a repentaglio. Il settore agricolo è fondamentale per l’economia comunitaria e per questo il Parlamento europeo deve essere pienamente coinvolto nelle negoziazioni pertinenti ad ogni fase del processo. Inoltre esprimo il mio sostegno a favore dell’emendamento alla relazione in merito all’applicazione di misure volte a garantire che tutti i prodotti agricoli importati nell’Unione europea rispettino gli stessi standard di produzione di quelli europei per quanto riguarda la tutela dei consumatori, il benessere degli animali, la protezione ambientale e gli standard sociali. Gli agricoltori irlandesi svolgono un lavoro eccellente nel garantire che i loro prodotti e processi produttivi siano della massima qualità; sono necessari standard equivalenti per assicurare la parità di condizioni, una concorrenza adeguata e la sostenibilità del settore agricolo comunitario.</p>
    </intervention>
    <intervention id="4-265" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della relazione in virtù del fatto che l’Unione europea ha rafforzato le sue relazioni economiche e commerciali con l’America latina, diventando il suo secondo partner commerciale e il principale partner commerciale per il Mercosur e il Cile. L’obiettivo di un'integrazione più profonda delle aree economiche europea e dell'America latina è di creare una situazione vantaggiosa per entrambe le parti. È necessaria una più stretta cooperazione tra l’UE e l’America latina affinché, in linea con gli impegni assunti nella Dichiarazione di Madrid, coordinino i loro sforzi in vista di una conclusione più rapida possibile in ambito OMC di un accordo di Doha ambizioso, equo ed esauriente.</p>
    </intervention>
    <intervention id="4-266" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho espresso voto contrario alla relazione del mio onorevole collega, nonostante faccia parte del suo stesso gruppo e nonostante vi siano diversi punti positivi nel testo. Le forze della destra europea, purtroppo, attraverso gli emendamenti presentati, sono riuscite ad alterare il contenuto e i principi che il mio onorevole collega ha cercato di conferire alla sua relazione. Non ho potuto votare a favore di un testo che, tralasciando il resto, deplora le misure protezionistiche prese dall’Argentina per affrontare la crisi finanziaria e che, sulla scorta di ciò, chiede indirettamente alla Commissione di imporre sanzioni, sollecitandola ad “affrontare con i paesi latinoamericani la questione dell'accesso al mercato”. Non ho potuto ignorare la supremazia delle “regole del mercato” e dell’interventismo europeo nelle questioni interne di altri paesi, in particolar modo contro misure che sostengono la coesione e tutelano i cittadini di tali paesi. Gli scambi commerciali e le relazioni tra l’UE e i paesi dell’America latina devono basarsi sull’uguaglianza, la solidarietà, il rispetto dei diritti dei lavoratori e dell'ambiente e non devono permettere che gli interessi degli Stati e delle società più forti prevalgano.</p>
    </intervention>
    <intervention id="4-267" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">L'Unione Europea si basa su un sistema di valori rispetto ai quali i Paesi latino-americani hanno fatto progressi significativi negli ultimi anni. Tali passi avanti sono sicuramente meritevoli di ulteriori incentivi nell'ambito della Politica Commerciale dell'Unione europea. Se a questo si aggiungono i legami linguistici e culturali che la Storia ci ha lasciato, ne deriva l'opportunità di contribuire, per quanto possibile, allo sviluppo economico e sociale di questi Paesi, per quanto frastagliata la situazione sia. E' inoltre utile per entrambe le parti cogliere le principali determinanti dell'andamento politico di questi Paesi e inserirsi per evitare derive che danneggerebbero gli Stati e noi stessi. Non si può che guardare con favore ad un rafforzamento delle relazioni commerciali, purché vengano monitorate le politiche di sviluppo per continuare a costituire un incentivo al miglioramento.</p>
    </intervention>
    <intervention id="4-953" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Nonostante i significativi progressi economici e sociali compiuti negli ultimi anni, di cui il Brasile è l’esempio più lampante, un abitante su tre dell’America latina è povero e i bambini e gli adolescenti risultano essere i maggiormente colpiti da questo flagello, dato che oltre la metà di essi è privato di adeguate risorse materiali. Questa situazione molto probabilmente inciderà sul loro percorso formativo e professionale, con conseguenze a lungo termine sulle società in cui vivono. In un momento in cui le politiche commerciali comunitarie sono chiamate a svolgere un ruolo fondamentale a favore del raggiungimento degli obiettivi di sviluppo del Millennio, ritengo necessario concentrarsi sul sostegno ai paesi dell’America centrale e del Sud nella lotta alla povertà, nell'aumentare il potere di acquisto e nel perseguire uno sviluppo sostenibile.</p>
    </intervention>
    <intervention id="4-268" speaker_id="97296" name="Michel DANTIN" is_mep="True" mode="written" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">L’emendamento che ho presentato insieme all’onorevole Dess e ad altri 77 eurodeputati richiede che i prodotti agricoli importati rispettino totalmente le norme comunitarie sanitarie, sociali e in materia di tutela del consumatore, dell’ambiente e degli animali. Infatti, è fuori dall’ordinario chiedere agli agricoltori europei di conformarsi ai più elevati standard del mondo e, al contempo, aumentare la quantità di prodotti agricoli che possono accedere al mercato europeo senza rispettarli.</p>
      <p sl="fr">I consumatori devono essere posti in condizione di beneficiare di un unico livello di protezione, a prescindere da cosa acquistano, e gli agricoltori devono essere ricompensati per il loro impegno, senza essere esposti ad una concorrenza sleale da parte di paesi terzi: è questa la mia idea di una politica agricola e alimentare bilanciata. Questa risoluzione invia un messaggio molto chiaro alla Commissione e ai paesi terzi ed esprimo quindi il mio sostegno.</p>
    </intervention>
    <intervention id="4-952" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Il testo sulle relazioni commerciali tra l'Unione europea e l'America latina adottato dal Parlamento potrebbe benissimo fare giurisprudenza. Gli accordi commerciali con l’America latina contengono una sezione estremamente sensibile in materia di agricoltura e, pertanto, il Parlamento europeo ha richiesto che "siano ammessi nel mercato comunitario solo quei prodotti agricoli importati che rispettano le norme europee in materia di tutela del consumatore, benessere degli animali, protezione dell'ambiente nonché i requisiti sociali minimi". D’ora in poi spetterà alla Commissione prendere in considerazione, in occasione di negoziati futuri, questi requisiti politici stabiliti dal Parlamento. Nell'ambito di queste negoziazioni, il Parlamento ha cercato di focalizzare l'attenzione sulle regioni ultraperiferiche, a causa della concorrenza proveniente dal continente latinoamericano per alcuni prodotti, in particolare le banane. Questa Camera ha pertanto richiesto che le filiere strategiche e tradizionali delle regioni ultraperiferiche (RUP) fossero preservate e ricevessero compensazioni adeguate, in linea con gli impegni assunti dall’Unione nel 2009 nei confronti di tali regioni.</p>
    </intervention>
    <intervention id="4-269" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espressa a favore del testo sulle relazioni commerciali dell'Unione europea con l'America latina in quanto queste dovrebbero rappresentare una priorità per l'UE. L’Unione è attualmente il secondo partner commerciale dell’America latina e il principale partner commerciale del Mercosur e del Cile. La politica commerciale europea è chiamata a svolgere un ruolo importante per la realizzazione degli obiettivi di sviluppo del Millennio e degli impegni internazionali a favore dei diritti umani, della sicurezza alimentare e della sostenibilità ambientale.</p>
    </intervention>
    <intervention id="4-951" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il trattato di Lisbona definisce la politica commerciale europea come parte integrante dell'azione esterna globale dell'Unione. Recentemente il commercio tra l’Unione europea e la regione America latina e Caraibi (ALC) è calato a causa della crescente partecipazione dei paesi asiatici nel commercio estero dell'ALC, benché l'UE rimanga il secondo partner commerciale dell'America latina. Nonostante gli accordi di associazione tra l'UE e il Messico e il Cile abbiano portato a un aumento sostanziale del volume degli scambi, il commercio del Messico con l'Europa risulta ancora marginale rispetto al suo volume di scambi con gli Stati Uniti. Desidero quindi sottolineare la necessità per entrambe le parti di sviluppare una più ampia gamma di attività economiche legate al commercio. Il cuore delle importazioni nell'ALC dall'UE è costituito da prodotti industriali (oltre l'85 per cento), mentre oltre il 40 per cento delle esportazioni della regione destinate all'UE è costituito da prodotti di base. Occorre mobilitare risorse e assistenza tecnica per identificare e finanziare programmi che forniscano alle comunità escluse e alle piccole e medie imprese opportunità di produzione locale e regionale e un accesso sostenibile ai mercati globali.</p>
    </intervention>
    <intervention id="4-270" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Non abbiamo votato a favore di questa relazione a causa delle sue contraddizioni. Infatti, nonostante contenga alcuni aspetti positivi in merito alle nuove realtà dell'America latina, molti paragrafi sono inaccettabili.</p>
      <p sl="pt">Tra gli aspetti positivi che vorremmo sottolineare, vi è il riconoscimento del diritto di tutti i paesi ad istituire i meccanismi necessari per difendere la loro sicurezza alimentare e per garantire la sopravvivenza e lo sviluppo dei piccoli e medi produttori.</p>
      <p sl="pt">In altri punti si afferma però l’esatto contrario, come nel paragrafo in cui si legge che il Parlamento “deplora le misure protezionistiche che sono state prese durante la crisi finanziaria da alcuni paesi dell'America latina, in particolare dall'Argentina; sollecita la Commissione ad affrontare con i paesi latinoamericani la questione dell'accesso al mercato”; oppure nel punto in cui si afferma che il Parlamento “è profondamente preoccupato per le misure restrittive recentemente adottate dalle autorità argentine nei confronti dei prodotti alimentari importati da paesi terzi, compresa l'Unione europea”.</p>
      <p sl="pt">Anche il sostegno alla liberalizzazione del commercio internazionale che si evince da alcune proposte contenute nel testo è allo stesso modo inaccettabile, benché in altri punti successivi siano espresse posizioni differenti.</p>
    </intervention>
    <intervention id="4-950" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">L’Unione europea intrattiene buone relazioni economiche con i paesi dell'America latina nell'ambito dell'OMC, ma anche a livello bilaterale e multilaterale, che devono continuare ad essere sviluppate alla luce dei settori economici comunitari sensibili. Ho quindi espressamente sostenuto l'emendamento presentato al paragrafo 30, che chiede “che le importazioni agricole nell'Unione europea possano essere autorizzate solo se rispettano le norme europee in materia di protezione dei consumatori, benessere degli animali e tutela dell'ambiente nonché requisiti sociali minimi" I cittadini europei devono rispettare elevati standard di produzione e non devono essere posti in una condizione di svantaggio risultante da una concorrenza sleale. Per assicurare la copertura dei costi, è necessario avere una sicurezza di pianificazione e di reddito che deve essere presa in considerazione nell’ambito degli accordi di libero scambio.</p>
    </intervention>
    <intervention id="4-271" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Ad eccezione dell’emendamento 32 per cui il PPE ha chiesto un voto separato e per il quale votiamo no, la Relazione è nel complesso da approvare, perché fornisce un utile punto della situazione per quanto concerne i nostri rapporti con l’America Latina. Il Vertice Unione europea/America Latina dello scorso 18 maggio a Madrid ha dato un forte impulso allo sviluppo delle relazioni fra le due parti. Un rapporto che si consolida di anno in anno. Nessuna delle due parti può prescindere dalle relazioni commerciali con l’altro, anche se ovviamente queste devono portare a risultati concreti e ad un miglioramento delle condizioni di vita delle nostre popolazioni</p>
    </intervention>
    <intervention id="4-949" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Nonostante sia d’accordo con numerosi elementi di questa relazione, ho espresso voto contrario nel corso della votazione finale, visto che il testo sostiene esplicitamente la riapertura dei negoziati con i paesi del Mercosur. Benché sia a favore dell’invito a garantire che i prodotti importati da paesi terzi siano realizzati in conformità alle norme europee, ritengo che un accordo di associazione UE-Mercosur possa comportare conseguenze negative per il settore agricolo comunitario, in particolare per gli allevamenti. La Commissione non è stata in grado di realizzare una valutazione d’impatto di un accordo sull'agricoltura nell'Unione da quando ha riavviato i negoziati con il blocco commerciale all'inizio di quest'anno.</p>
    </intervention>
    <intervention id="4-948" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'Unione europea rappresenta per l’America latina il principale investitore e il secondo partner commerciale, nonché uno dei maggiori fornitori di aiuti allo sviluppo. Riteniamo che queste informazioni siano sufficienti a sviluppare una strategia chiara e ben definita in merito alle relazioni tra UE e America latina. Sosteniamo la definizione di orientamenti chiari sul modo migliore di collaborare al fine di promuovere stabilità politica, lottare contro i cambiamenti climatici, gestire i flussi migratori ed evitare che si verifichino catastrofi naturali. Un buon modo per fornire l’aiuto necessario all’America latina è il rafforzamento delle relazioni commerciali tra i due blocchi che, una volta completato, sarà uno dei più ampi al mondo. Non dobbiamo però dimenticare le regioni ultraperiferiche europee, che potrebbero essere colpite dall’importazione di determinati prodotti agricoli, in particolare la regione portoghese di Madeira per quanto riguarda le importazioni di banane. Sarà necessario raggiungere un accordo equilibrato che consenta ai paesi dell’America latina di svilupparsi senza danneggiare i vari settori economici di alcuni Stati membri, principalmente a quello agricolo.</p>
    </intervention>
    <intervention id="4-272" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nel corso degli ultimi anni l’America latina è divenuta una regione economica emergente e gli accordi di scambio con i paesi dell’America meridionale rappresentano uno sviluppo molto positivo. L’Unione europea ha già svolto un lavoro molto significativo a favore dello sviluppo e per questo dovrebbe ora rafforzare la sua posizione in quanto secondo partner commerciale, come sta già facendo la Russia. L’Unione dovrebbe anche considerare attentamente con quali Stati intrattenere relazioni commerciali, poiché lo sfruttamento dei lavoratori è ancora la norma in molti paesi dell'America del Sud. Ho espresso voto contrario a questa relazione perché riserva poca attenzione alle condizioni di lavoro molto scarse in America latina e offre poche proposte per migliorarle.</p>
    </intervention>
    <intervention id="4-947" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Il relatore sostiene la piena apertura dei mercati commerciali tra l'UE e l’America latina e non affronta adeguatamente i problemi legati all’accordo di associazione UE-Mercosur. Sulla scorta di quanto fin qui esposto, ho espresso voto contrario a questa relazione.</p>
    </intervention>
    <intervention id="4-273" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione, in quanto ritengo che sia importante fornire un segnale alla Commissione della volontà di questo Parlamento di stringere ancora di più i legami con l'America Latina. Il Sud America, per tutta una serie di ragioni storiche, sociali ed economiche, ha molte similitudini con l'Europa. Le relazioni commerciali sono sempre state ottime, ma vanno rafforzate e sostenute anche in virtù delle nuove esigenze di entrambi i continenti. Non bisogna, infatti, dimenticare l'importanza di alcuni Stati che se prima potevano essere considerati in via di sviluppo adesso sono delle vere e proprie potenze economiche mondiali. Sulla base di tutto ciò credo che l'Europa debba continuare a svolgere il suo ruolo di partner commerciale preferito per tutti i paesi dell'area, di guida e di referente privilegiato.</p>
    </intervention>
    <intervention id="4-274" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della relazione Scholz perché l’accresciuto sostegno alle relazioni commerciali tra l’Unione europea e i paesi latinoamericani è il risultato di importanti riforme democratiche attuate in questa regione e dei miglioramenti apportati nell’ambito della protezione dei diritti umani. Dobbiamo tuttavia garantire che le future relazioni commerciali tra le due regioni non intralcino questo progresso e che i prodotti importati nell’Unione europea siano conformi alle norme comunitarie in materia di qualità, sicurezza dei consumatori e tutela ambientale. Concordo, inoltre, sulla necessità che la Commissione mostri maggiore attenzione nell’attuare o estendere accordi commerciali con paesi che continuano a violare i diritti umani fondamentali.</p>
    </intervention>
    <intervention id="4-946" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della risoluzione del Parlamento europeo del 21 ottobre 2010 sulle relazioni commerciali dell’Unione europea con l’America latina perché ritengo che il libero mercato stimoli l’economia globale e rappresenti un importante fattore di sviluppo per i paesi latinoamericani. Credo, tuttavia, che il mandato affidato alla Commissione di condurre il processo negoziale debba essere riconsiderato, in quanto troppo datato e non più adatto alle circostanze attuali in cui avranno luogo i negoziati. Nel riesaminare il mandato, ci sarà sicuramente la possibilità di sottolineare la necessità di condurre studi preliminari in merito all’impatto degli accordi sul tessuto produttivo europeo e, nello specifico, sul settore agricolo. Inoltre, sarebbe doveroso assumere una posizione netta per porre fine alla pratica di utilizzare i prodotti agricoli come "valuta di transazione" per vantaggi commerciali ad altri livelli.</p>
    </intervention>
    <intervention id="4-275" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Abbiamo espresso voto contrario a questo testo perché le proposte specifiche volte a proteggere l’America latina dagli attacchi speculativi e dai fenomeni legati ai cambiamenti climatici, a scoraggiare un orientamento verso un'esportazione aggressiva, a evitare il dumping ambientale e a mettere al riparo dalla liberalizzazione dei servizi finanziari, sono state attenuate nel processo di raggiungimento di compromessi, nel tentativo di controbilanciare l'ancora più grottesca formulazione spagnola. L’invito a dimenticare la sfortunata agenda di Doha per lo sviluppo (DDA) in ambito OMC e a indirizzare il lavoro futuro verso regolamenti commerciali sulle nuove sfide è stato invertito e trasformato in una richiesta ripetuta infinite volte per la rapida conclusione di un accordo di Doha ambizioso, equo ed esauriente.</p>
      <p sl="en">Anche il concetto di sovranità alimentare è andato perso e, invece di parlare a chiare lettere, il testo si limita a "sottolineare l'importanza di …", senza presentare alcuna cifra reale, parametri di riferimento e scadenze. La relazione, in questo modo, non apporta alcun valore aggiunto rispetto ai documenti già esistenti e, in alcuni casi specifici, risulta addirittura fare passi indietro rispetto ad essi.</p>
    </intervention>
    <intervention id="4-276" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Questa relazione ci vede favorevoli in quanto pone l'accento sul potenziamento dei legami tra l'UE e i paesi dell'America Latina e dei Caraibi. Compito deciso dell'Unione europea è quello di agire sulla scena internazionale come attore economico e commerciale, superando la concorrenza con gli Stati Uniti e la Cina, partner presenti nel mercato latinoamericano.</p>
      <p sl="it">Pochi settori traggono beneficio da queste relazioni commerciali. L'85% delle importazioni nei paesi ALC è costituito da prodotti industriali contro un 40% di esportazioni verso l'UE che è rappresentato da prodotti di base. È opportuno, in una prospettiva di medio-lungo periodo, intensificare le relazioni commerciali nel rispetto di una regolamentazione chiara e trasparente.</p>
    </intervention>
    <intervention id="4-945" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’Unione europea è, in primo luogo, alfiere del rispetto dei diritti umani e pertanto ritengo sia necessario insistere sul loro rispetto anche in Colombia prima di liberalizzare il commercio con questo paese. Per quanto riguarda le importazioni di prodotti alimentari dall’America latina, invece, dobbiamo assicurarci che questi paesi rispettino le stesse norme in materia di qualità e di protezione degli animali a cui si devono conformare i nostri produttori.</p>
    </intervention>
    <intervention id="4-277" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La politica commerciale comune dell'Unione europea è parte integrante e fondamentale dell'azione esterna globale dell'Unione e può svolgere un ruolo positivo nel creare ricchezza e nell’ambito delle relazioni economiche e politiche fra i popoli e i paesi europei e latinoamericani. Sono sicuro che un'integrazione più stretta delle aree economiche possa comportare una situazione vantaggiosa per entrambe le parti, in particolar modo per la creazione di posti di lavoro più numerosi e migliori. Sono comunque consapevole delle conseguenze per le economie delle regioni ultraperiferiche a cui potrebbe portare la firma di accordi bilaterali di scambio tra l’Unione e i paesi dell’America latina.</p>
      <p sl="pt">Nella regione da cui provengo, Madeira, questi effetti sono particolarmente visibili per quanto riguarda la produzione di banane e credo sia necessario tutelare questo settore produttivo, insieme ad altri settori strategici e tradizionali delle regioni ultraperiferiche.</p>
      <p sl="pt">A tal riguardo le regioni ultraperiferiche, conformemente agli impegni presi dall’Unione nei loro confronti, devono ricevere adeguati indennizzi e devono essere oggetto di particolare attenzione per le loro economie vulnerabili. La relazione contiene disposizioni per la salvaguardia di queste regioni e mi sono quindi espresso a favore.</p>
    </intervention>
    <intervention id="4-278" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">Dio benedica i vostri bambini e, con questa benedizione, sospendo la seduta.</p>
    </intervention>
  </section>
  <section id="creitem20" title="9. Correzioni e intenzioni di voto: vedasi processo verbale">
    <intervention id="4-282" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Vorrei condividere con l'Aula le informazioni che ho appena ricevuto.</p>
      <p sl="fr">Da qualche settimana, si verifica un fenomeno nuovo nei pressi di alcune grandi città occupate nel Sahara occidentale: proprio in questo momento, oltre 12 000 uomini, donne e bambini saharawi stanno abbandonando le loro città per spostarsi in tende nei pressi di Laayoune, Smara e Boujdour.</p>
      <p sl="fr">Questo flusso in costante aumento sembra essere una nuova forma di protesta contro l'insostenibile situazione politica e socioeconomica delle popolazioni indigene di questi territori.</p>
      <p sl="fr">Ho portato la questione alla vostra attenzione poiché il problema dei numerosi interventi violenti da parte del regime marocchino rischia di aggravarsi nel corso del finesettimana. Chiedo pertanto al Parlamento di prepararsi a reagire alla luce di possibili sviluppi.</p>
    </intervention>
    <intervention id="4-283" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Ne terrò conto. Si trattava naturalmente di una mozione d'ordine, dal momento che la situazione nel Sahara occidentale e in Marocco non figura all'ordine del giorno di questa sessione. Terrò comunque in considerazione l'aggiornamento che ci è stato fornito.</p>
    </intervention>
  </section>
  <section id="creitem21" title="10. Approvazione del processo verbale della seduta precedente"/>
  <section id="creitem22" title="11. Discussioni su casi di violazione dei diritti umani, della democrazia e dello Stato di diritto"/>
  <section id="creitem23" title="11.1. Espulsioni coatte in Zimbabwe">
    <intervention id="4-288" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">autore. − Signor Presidente, ci troviamo ancora una volta a discutere la difficile situazione dello Zimbabwe.</p>
      <p sl="en">L'inflazione tocca attualmente picchi di centinaia di milioni di punti percentuale, il tasso di disoccupazione è talmente elevato da negare una fonte di sostentamento a oltre 90 milioni di persone e sono diffuse le violazioni dei diritti umani.</p>
      <p sl="en">Il Parlamento chiede come dovremmo procedere. Abbiamo più volte ripetuto che le violazioni dei diritti umani sono inaccettabili. L'abbiamo fatto presente ai paesi africani, ma non è cambiato nulla.</p>
      <p sl="en">Ritengo che, in futuro, l'erogazione di aiuti umanitari ai paesi africani debba essere soggetta al rispetto dei diritti umani. In alcuni casi, non abbiamo adottato una posizione sufficientemente rigorosa, ma ci siamo limitati semplicemente a dare indicazioni di massima.</p>
      <p sl="en">Sarebbe forse opportuno intensificare la cooperazione con tutti i paesi africani e con l'Unione africana al fine di far loro comprendere meglio la situazione: l'Unione europea sarà costretta a sospendere gli aiuti se i diritti umani continueranno ad essere violati.</p>
    </intervention>
    <intervention id="4-289" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="en">autore . − Signor Presidente, il primo capoverso della nostra risoluzione dice tutto: "Viste le sue numerose precedenti risoluzioni sullo Zimbabwe, più recentemente quella dell'8 luglio 2010". Allora si trattava delle violazioni dei diritti umani nei giacimenti diamantiferi dello Zimbabwe, oggi affrontiamo gli sgomberi coatti dalla periferia di Harare.</p>
      <p sl="en">Quanti vengono oggi cacciati erano già stati vittime degli sgomberi del 2005, nell'ambito dell'operazione Murambatsvina che, per inciso, significa "disfarsi della spazzatura". Le stesse persone che allora furono allontanate alla stregua di spazzatura, oggi si vedono nuovamente sfrattare con la forza. L'ultima volta si trattava della lotta del governo Mugabe contro l’MDC, stavolta è il governo di unità di Zanu a scontrarsi con l'MDC. Sono profondamente delusa dal fatto che, all'interno di questo governo di unità, i diritti umani continuino ancora ad essere violati.</p>
      <p sl="en">Dubito che questa sarà la nostra ultima risoluzione sullo Zimbabwe. Sarò ancora qui la prossima volta, a sollevare ancora la questione.</p>
    </intervention>
    <intervention id="4-290" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">autore. − Signor Presidente, questa urgente risoluzione umanitaria va considerata nel contesto delle divergenze politiche tra Robert Mugabe e Morgan Tsvangirai, disaccordo che sta per altro al centro della richiesta all'Unione europea di non accettare i nuovi ambasciatori nominati unilateralmente da Mugabe. Questa risoluzione urgente può comunque essere vista nel contesto delle elezioni e dei vantaggi politici che possono derivare dallo sgombero forzato di parte della popolazione dai siti in cui attualmente risiede.</p>
      <p sl="fr">Torniamo per un attimo al giugno del 2005 e all'operazione Murambatsvina appena ricordata: sulla base di motivazioni squisitamente politiche, Mugabe all'epoca aveva mandato le ruspe a sgomberare un sito, lasciando senza casa 700 000 persone. Oggi la vicenda si sta ripetendo: 20 000 persone, tra le più povere dello Zimbabwe, che vivono nella baraccopoli detta Hatcliffe Extension, poco distante da Harare, sono stati minacciati di sgombero coatto per non aver pagato i proibitivi canoni di rinnovo dei contratti di locazione imposti dalle autorità, e si tratta di un intervento su larga scala.</p>
      <p sl="fr">Non dimentichiamo, peraltro, che la situazione umanitaria ed economica sta ulteriormente peggiorando per milioni di cittadini dello Zimbabwe, che il tasso di prevalenza dell'AIDS è il quarto a livello mondiale e che continuano a morire bambini.</p>
      <p sl="fr">Sono tante le motivazioni a sostegno di questa risoluzione urgente e della necessità di lanciare un forte appello a tutta la comunità internazionale, affinché questa riconciliazione – non intendo dire pseudo-riconciliazione all'interno del governo di coalizione dello Zimbabwe, ma proprio riconciliazione – non venga distrutta da un’aggressiva campagna elettorale.</p>
    </intervention>
    <intervention id="4-291" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. − Signor Presidente, ritengo che la situazione dei diritti umani nello Zimbabwe purtroppo non corrisponda a quanto di norma definiremmo emergenza in quest'Aula.</p>
      <p sl="fr">I diritti umani sono infatti oggetto di ripetute violazioni, come comprovato dalle numerose risoluzioni votate in Parlamento. La più recente, come già detto, denunciava l'arresto, avvenuto il 22 luglio, di Farai Muguwu, fondatore e direttore del Centre for Research and Development, per aver denunciato le atrocità commesse nei giacimenti diamantiferi da parte, tra gli altri, delle autorità militari.</p>
      <p sl="fr">Oggi affrontiamo il problema degli sgomberi forzati, questione tutt'altro che nuova: come ricordato dall’onorevole De Keyser, le autorità dello Zimbabwe avevano già lanciato un'operazione simile nel 2005. Si trattò di un intervento imponente − credo che converrete con me − battezzato operazione Murambatsvina, letteralmente "ripristinare l'ordine", e che dimostrava chiaramente che cosa intendessero le autorità dello Zimbabwe con il termine "ordine". Allora a pagarne le conseguenze furono 700 000 persone.</p>
      <p sl="fr">La comunità internazionale espresse la propria condanna unanime ai metodi utilizzati. Qual è la situazione odierna? Gran parte delle persone vive ancora in tende. A peggiorare la situazione, ad agosto ufficiali di polizia armati – e ripeto, ufficiali di polizia – hanno dato alle fiamme le baracche nella periferia di Harare in cui avevano trovato riparo circa 250 sfollati. Ventimila persone, come già detto, rischiano oggi di subire lo stesso trattamento perché non possono in alcun modo permettersi di pagare i canoni di rinnovo dei contratti di locazione.</p>
      <p sl="fr">Queste persone, uomini, donne e bambini, sono infatti tra le più povere del paese. Intendiamo stare a guardare senza dire nulla o vogliamo ricordare ancora una volta alle autorità dello Zimbabwe gli impegni internazionali che si sono assunte, come ha fatto la Baronessa Ashton al vertice UE-Zimbabwe dello scorso luglio?</p>
      <p sl="fr">Siamo ben consapevoli degli attriti sorti tra il Presidente Mugabe e il Primo ministro dopo la firma dell'accordo politico globale il 15 settembre 2008 e la nomina, il 13 febbraio, del governo di unità nazionale.</p>
      <p sl="fr">Di recente, il Presidente Mugabe ha minacciato di sciogliere il governo seduta stante, soltanto perché aveva osato rammentargli i suoi obblighi costituzionali.</p>
      <p sl="fr">In Zimbabwe, come in molti altri paesi in tutto il mondo, è giunto il momento di reagire e sospendere il dialogo con dittatori che difendono il proprio potere con la forza e l'inganno e il cui solo scopo è fare man bassa delle risorse del loro paese per il proprio beneficio.</p>
    </intervention>
    <intervention id="4-292" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">autore. – Signor Presidente, cercherò di rispettare il minuto a mia disposizione.</p>
      <p sl="fr">Signor Presidente, onorevoli colleghi, questo è un periodo nero per lo Zimbabwe. Ancora una volta dobbiamo adottare con urgenza una risoluzione relativa a questo Stato africano per condannare le violazioni dei diritti umani perpetrate nel corso dell’operazione Murambatsvina, alla quale abbiamo appena fatto menzione. Questa operazione, avviata nel 2005, non solo ha lasciato senza tetto 700 000 persone, ma ha anche distrutto le loro case e le loro vite. Venti mila di questi sfollati sono stati costretti a vivere in rifugi improvvisati in condizioni di povertà estrema. Insicurezza e promiscuità.</p>
      <p sl="fr">Questa intollerabile situazione è naturalmente fonte di preoccupazione, dobbiamo invitare il governo dello Zimbabwe di unità nazionale (anche se, come è già stato detto, in realtà non è un vero governo di unità nazionale) a fornire agli sfollati almeno il minimo indispensabile per sopravvivere, nonché ad abolire i canoni di rinnovo dei contratti di locazione, come quelli richieste ad Hatcliffe, nella periferia di Harare, che si possono a tutti gli effetti definire estorsione. Questa situazione deve essere denunciata nella nostra votazione.</p>
      <p sl="fr">Invito il Sudafrica, che riveste un ruolo chiave nell’Africa meridionale, e l’Unione europea a instaurare un dialogo con le autorità dello Zimbabwe in merito alle attuali condizioni socio-economiche del paese. Mi auguro che il nostro incontro della prossima settimana con i colleghi sudafricani sarà l’occasione per discutere di questa tragedia.</p>
    </intervention>
    <intervention id="4-293" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">autore. − Signor Presidente, più di una volta quest'Aula ha accolto risoluzioni che condannavano la tragedia dello Zimbabwe; più di una volta il Presidente Mugabe ci ha ignorati e ha continuato per la sua strada, come se non esistessimo e la nostra opinione non avesse alcun peso.</p>
      <p sl="en">C'è tuttavia qualcosa che possiamo fare subito per dimostrare a Mugabe che la nostra opinione conta eccome: dobbiamo respingere le credenziali di Margaret Muchada, nominata unilateralmente da Mugabe ambasciatore del paese presso l'Unione europea, in spregio alla Costituzione dello Zimbabwe.</p>
      <p sl="en">L'onorevole Van Orden ha scritto al Commissario Barroso e al Presidente Van Rompuy riguardo alla questione. Se abbiamo un minimo di polso, dobbiamo dimostrare al Presidente Mugabe, che ci ha calpestato, che la nostra posizione pesa eccome e chiedere alla sua ambasciatrice di fare ritorno nel suo paese.</p>
    </intervention>
    <intervention id="4-294" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE. – Gli sgomberi coatti in atto nello Zimbabwe costituiscono una vergognosa violazione dei diritti umani riconosciuti a livello internazionale. Gli sfratti forzati, senza che sia prevista alcuna forma di indennizzo o sistemazione alternativa, sono totalmente contrari al diritto internazionale. Il governo dello Zimbabwe sta apertamente violando i diritti civili, politici, economici e sociali sanciti dalla Carta africana dei diritti dell'uomo e dei popoli. Per un numero crescente di persone, gli sgomberi forzati comportano la perdita non solo della propria casa, ma anche della propria dignità.</p>
      <p sl="pl">Rivolgiamo un appello al governo dello Zimbabwe affinché cessi queste pratiche e fermi gli sgomberi. Dovrebbe essere prevista l'assistenza legale per quanti sono già stati sfrattati, come pure per le loro proprietà, si dovrebbero fornire indennizzi e risarcimenti, ma innanzi tutto occorre garantire a tutti un riparo e l'accesso all'acqua e al cibo.</p>
    </intervention>
    <intervention id="4-295" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo S&amp;D . – È sufficiente elencare i titoli dei quotidiani degli ultimi cinque anni dedicati allo Zimbabwe per comprendere quali siano le condizioni del paese governato da trent'anni dal Presidente Robert Mugabe. Titoli come: "Zimbabwe: polizia picchia dissidenti" oppure "Mugabe ha distrutto l'Africa" sono giudizi tra i più moderati e le autorità del regime africano sono costantemente oggetto di pressioni da parte dell'opinione pubblica internazionale. Indigenza e mancato accesso ai servizi sanitari essenziali, un tasso di disoccupazione esorbitante che sfiora il 90 per cento e la limitata aspettativa di vita, che oggi arriva ad appena 44 anni, rivelano il vero volto dello Zimbabwe.</p>
      <p sl="pl">In simili circostanze, risulta difficile capire per quale ragione il governo ritiene prioritario allontanare con la forza 20 000 cittadini dalla periferia della capitale Harare, costringendoli ad abbandonare i loro umili averi. Mi unisco all'appello lanciato da organizzazioni internazionali come Amnesty International affinché il governo dello Zimbabwe cessi la repressione contro i suoi stessi cittadini e si impegni invece a migliorare le condizioni delle scuole, degli ospedali e del mercato del lavoro. Lo Zimbabwe è un paese povero e non può permettersi di sprecare tempo e denaro investendo in altri ambiti.</p>
    </intervention>
    <intervention id="4-296" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signor Presidente, il prossimo vertice UE-Africa di novembre, in Libia, deve affrontare la questione di come Mugabe e i suoi sostenitori più fedeli continuino a ostacolare il processo di ricostruzione e riconciliazione politica ed economica in Zimbabwe, appropriandosi indebitamente delle risorse economiche del paese e negando ai cittadini i diritti fondamentali.</p>
      <p sl="en">Circa 20 000 persone, che vivono nella periferia di Harare, rischiano di essere sfrattate. Il governo ora chiede a queste persone di pagare canoni di rinnovo del contratto di locazione che arrivano fino a 140 dollari, una richiesta praticamente impossibile da soddisfare in un paese dove il reddito pro capite è inferiore ai 100 dollari e che di fatto dà alle autorità il diritto di compiere abusi contro questi cittadini. Nel 2005 furono sgomberate 70 000 persone, che vivono ancora in condizioni di estrema difficoltà.</p>
      <p sl="en">In generale, la situazione umanitaria, politica ed economica dello Zimbabwe continua a peggiorare e milioni di persone rischiano di morire di fame. Il paese è al quarto posto per incidenza dell'HIV, con un elevato tasso di mortalità infantile. I cittadini non hanno molte possibilità di crescere in condizioni di salute e prosperità e in ogni caso si vedono negati diritti fondamentali, come la libertà di espressione.</p>
      <p sl="en">Lo Zimbabwe è al 123° posto per la libertà di stampa. Il ritorno dei quotidiani indipendenti è un passo avanti per il pubblico accesso all'informazione, ma la situazione è ancora estremamente delicata. Desidero in particolare attirare la vostra attenzione sulla situazione della comunità LGBTI in Zimbabwe. Ai cittadini del paese deve essere garantito libero accesso agli aiuti umanitari affinché lo Zimbabwe possa conseguire realmente gli obiettivi di sviluppo del Millennio, un passo assolutamente imprescindibile.</p>
    </intervention>
    <intervention id="4-297" speaker_id="96666" name="Timo SOINI" is_mep="True" mode="spoken" nationality="Finland" birth_date="30-05-1962" birth_place="Rauma" p_group="Europe of freedom and democracy Group - Vice" m_state="FI">
      <p sl="fi">a nome del gruppo EFD. – Signor Presidente, la penosa situazione dello Zimbabwe, governato da oltre trent'anni da un regime dittatoriale, è una vergogna per la comunità internazionale come per lo stesso Zimbabwe.</p>
      <p sl="fi">Una dittatura che opprime il suo stesso popolo è assolutamente inaccettabile. I sostenitori di Mugabe si abbuffano, vivono circondati dal lusso e si arricchiscono a dismisura, mentre la popolazione vive per strada o in misere casupole, dalle quali ora rischia di essere sfrattata con la forza.</p>
      <p sl="fi">C'è un limite a ciò che la comunità internazionale e l'Unione europea possono tollerare. Questa situazione è assolutamente vergognosa e la comunità internazionale deve schierarsi a favore di un completo boicottaggio del paese. Bisogna bloccare i finanziamenti e destituire finalmente questo dittatore che opprime il suo popolo. Ogni nuovo giorno che questi balordi rimangono al potere dimostra quanto la comunità internazionale sia impotente e non abbia sufficiente polso per tenere a bada questo oppressore.</p>
      <p sl="fi">Mugabe, tra le altre cose, è responsabile delle sistematiche persecuzioni che varie minoranze razziali, sessuali e di altro genere sono costrette a subire nel loro paese. Questa situazione è assolutamente intollerabile e sono del tutto favorevole alla cacciata di questo dittatore. Dobbiamo pertanto adottare concretamente la severa posizione che l'Unione europea ha più volte annunciato di voler assumere.</p>
    </intervention>
    <intervention id="4-298" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Come già hanno dichiarato i colleghi che hanno preso la parola prima di me, ci troviamo davanti a una situazione estremamente difficile, oggi che i 20 000 abitanti di Hatcliffe Extension rischiano di essere allontanati con la forza. Come sapete, appartengono alla fascia più vulnerabile della popolazione dello Zimbabwe, un paese che sta affrontando grandi problematiche politiche, insieme a una situazione economica estremamente grave.</p>
      <p sl="ro">Dalla sua nomina nel febbraio del 2009, il governo di unità nazionale dello Zimbabwe ha fatto ben poco per migliorare le condizioni in cui vivono i suoi cittadini, soprattutto quelli che nel 2005 erano già stati oggetto di sgomberi forzati. Credo che la nostra reazione a questa situazione sia estremamente chiara: il governo dello Zimbabwe deve adoperarsi per rispettare gli obblighi internazionali che si è assunto e quindi fermare e/o prevenire gli sgomberi coatti. Esigiamo peraltro che in questo paese africano venga ripristinata la democrazia, benché la situazione attuale sia ben lontana da questo obiettivo.</p>
    </intervention>
    <intervention id="4-299" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Come già abbiamo sentito, lo Zimbabwe è uno dei paesi in cui la fame sta assumendo proporzioni catastrofiche, situazione confermata nella relazione presentata la scorsa settimana dall'Istituto internazionale per la ricerca sulle politiche alimentari. Il tasso di iponutrizione tra la popolazione, la prevalenza di bambini sottopeso e il tasso di mortalità infantile sono tre indicatori che delineano drammaticamente una situazione cronica di sottoalimentazione che colpisce milioni di persone.</p>
      <p sl="ro">Al contempo, centinaia di migliaia di cittadini, tra i più poveri dello Zimbabwe, sono stati sfrattati dalle proprie abitazioni in una brutale operazione di sgomberi forzati, il cui nome significa letteralmente "disfarsi della spazzatura". Queste persone non solo hanno perso la casa, ma anche il lavoro, facendo così schizzare il tasso di disoccupazione al 90 per. Tutto questo mentre il dittatore Mugabe sostiene che il suo popolo è estremamente felice. È con questo cinismo che si è espresso l'uomo che la storia ricorderà come l'artefice della dittatura più crudele e prolungata del mondo.</p>
      <p sl="ro">Ritengo assolutamente imprescindibile da parte nostra chiedere al regime dello Zimbabwe di porre fine urgentemente agli sgomberi coatti, alle gravi violazioni dei diritti umani e alla persecuzione degli attivisti della società civile, che si moltiplicano con preoccupante rapidità.</p>
    </intervention>
    <intervention id="4-300" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">I potenti leader dello Zimbabwe da tempo disprezzano il loro stesso popolo e oggi ne stanno dando l'ennesima riprova.</p>
      <p sl="sk">Naturalmente possiamo protestare, sostenere che individui indifesi non possono essere trattati come bestie, che non possono essere sfrattati dalle loro case ed abbandonati a se stessi senza motivo. Gli sgomberi forzati dei poveri da Harare non sono che un minimo esempio di ciò di cui è capace il governo di Robert Mugabe e dei suoi sostenitori, che sfruttano le risorse minerarie del paese per il proprio beneficio, mentre lasciano morire di fame il resto del paese. Sarebbe ingenuo aspettarsi di ottenere un cambiamento con le armi della critica e della persuasione. Dobbiamo passare a misure più energiche: personaggi come Mugabe danno retta soltanto alle conseguenze finanziarie o alla forza bruta e credo che abbiamo a disposizione provvedimenti di natura finanziaria su cui far leva. Dobbiamo rivedere l'invio di aiuti finanziari e materiali ai regimi che agiscono come quello di Mugabe ed esplorare anche altri canali, incluse le sanzioni, che possano spingere questi dittatori a rispettare i diritti fondamentali, e sottolineo "fondamentali".</p>
    </intervention>
    <intervention id="4-301" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, non c'è da meravigliarsi se gli onorevoli colleghi sono tanto infuriati con Mugabe: ha fatto sì che dal suo paese − il fertile granaio dell'Africa − non giungano altro che pessime notizie.</p>
      <p sl="fi">Le sistemazioni alternative messe a disposizione dal governo si sono rivelate totalmente inadeguate e hanno addirittura peggiorato le condizioni di vita, già alquanto precarie. Una delle motivazioni ufficiali di questa operazione era il tentativo di evitare il propagarsi di malattie, ma la totale mancanza di assistenza medica dopo gli sgomberi ha fugato ogni dubbio sulle reali intenzioni del governo.</p>
      <p sl="fi">La situazione nello Zimbabwe è nota a tutti: il governo corrotto e il totale caos dell'economia e della società fanno sì che vengano a mancare i mezzi essenziali per la sussistenza. Alla luce di questa situazione, dobbiamo chiedere allo Zimbabwe di indicare chiaramente la propria capacità e volontà di tutelare lo standard di vita della propria popolazione.</p>
      <p sl="fi">Benché possano esserci motivazioni valide per cui un gran numero di persone deve fare spazio a grandi progetti, il punto di partenza deve sempre essere il benessere della popolazione costretta a sgomberare. Lo Zimbabwe ha indubbiamente trascurato questo aspetto, a prescindere dal fatto che le motivazioni fornite possano essere accettabili o meno.</p>
    </intervention>
    <intervention id="4-302" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signor Presidente, l'attuale situazione nello Zimbabwe è gravissima e inaccettabile. Nel 2005 quasi 700 persone furono oggetto degli sgomberi coatti messi in atto nel corso dell'operazione Murambatsvina. Ora sono 20 000 i cittadini che si vogliono allontanare con la forza dal quartiere di Hatcliffe Extension alla periferia di Harare.</p>
      <p sl="en">Agli sfollati il governo ha imposto canoni di locazione esorbitanti, senza consultarsi con i cittadini né informarli delle nuove regole. L'operazione Garikai, che avrebbe dovuto prestare assistenza alle persone sfrattate nel 2005, non ha fatto altro che proseguire queste stesse violazioni dei diritti umani.</p>
      <p sl="en">Concordo sulla necessità di fare pressioni affinché lo Zimbabwe sospenda lo sfratto degli abitanti della periferia di Harare e invito il governo di questo paese a intervenire immediatamente affinché l'operazione Garikai risponda a tutti gli obblighi previsti dal diritto internazionale e sui diritti umani.</p>
      <p sl="en">Chiedo alla Commissione di sollevare urgentemente la questione con il governo dello Zimbabwe.</p>
    </intervention>
    <intervention id="4-303" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, non intendevo prendere la parola, ma purtroppo l'onorevole Van Orden non sarà qui con noi questa settimana. Da tempo l'onorevole Van Orden critica l'odioso e violento regime del Presidente Robert Mugabe. Temo, purtroppo, che la dittatura del partito Zanu-PF e di Mugabe terminerà soltanto quando lo porteranno via chiuso in una bara.</p>
      <p sl="en">Speravo ci potesse essere un'occasione per la pace, la riconciliazione e la transizione verso un'autentica democrazia, qualche anno fa, quando Morgan Tsvangirai fu nominato Primo ministro con l'accordo che sanciva una condivisione del potere, ma Mugabe è riuscito a riprendere il controllo assoluto del potere ed è tornato alla condotta per cui è tristemente famoso, fatta di violenza, epurazioni e repressione. Alla fine dei conti, sono i poveri del paese a patirne le conseguenze, in un'economia ormai pressoché inesistente. Se non fosse per l'aiuto che allo Zimbabwe arriva da governi come quello della Repubblica popolare cinese sotto forma di elemosina e per i fondi della Libia e di altri, il paese non riuscirebbe a sopravvivere.</p>
      <p sl="en">Devo ammettere che sono rimasto deluso dalla recente visita al Parlamento del Presidente Zuma, che ha chiesto all'Unione europea di sospendere le sanzioni contro lo Zimbabwe perché i rifugiati fuggono in Sud Africa. Temo che dovremo dire al Presidente Zuma che non è proprio possibile accogliere la sua richiesta; occorre invece mandare un forte segnale di biasimo per il modo in cui Mugabe tratta il suo popolo. Concordo con l'onorevole Deva: sarebbe utile negare l'accreditamento al neo nominato ambasciatore dello Zimbabwe presso l'Unione europea.</p>
    </intervention>
    <intervention id="4-304" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signor Presidente, onorevoli deputati, sono estremamente grata a quanti sono intervenuti in questa discussione.</p>
      <p sl="en">L'unione europea segue la questione con estrema attenzione, soprattutto alla luce dell'operazione "Clean-up" del 2005 che ebbe conseguenze disastrose sulle condizioni di vita di 700 000 cittadini dello Zimbabwe.</p>
      <p sl="en">Nel 2005, l'Ufficio della comunità europea per gli aiuti umanitari (ECHO) mise a disposizione 3,25 milioni di euro destinati alla sicurezza alimentare, alle attività agricole e alla distribuzione di razioni alimentari ai più bisognosi.</p>
      <p sl="en">La situazione attuale non è una replica di quanto è avvenuto in Zimbabwe nel 2005. La Commissione prende atto di questa risoluzione parlamentare e delle relative raccomandazioni. Ad oggi, dai nostri partner non sono pervenute indicazioni chiare che confermano una ripetizione dei fatti del 2005.</p>
      <p sl="en">Stiamo seguendo attentamente la situazione tramite l'ufficio della delegazione UE e la sede ECHO locale e siamo costantemente in contatto con l'Ufficio delle migrazioni internazionali e le organizzazioni locali per la tutela dei diritti umani coinvolte.</p>
      <p sl="en">Questa volta è stato diramato alla popolazione un avviso per il rinnovo dei contratti di locazione per i prossimi cinque anni. Gli inquilini che non erano in grado di pagare erano stati invitati a farlo presente al Ministero per l'amministrazione locale e hanno ricevuto assistenza da parte di una ONG locale che offre aiuto ai senzatetto.</p>
      <p sl="en">Grazie all'assistenza di una ONG locale per la tutela dei diritti umani, la Zimbabwe Lawyers for Human Rights, il caso di queste persone arriverà in tribunale questa settimana.</p>
      <p sl="en">L'Unione europea sta già sostenendo l'operato di questa ONG per i diritti umani, che rappresenta gli interessi dei cittadini più poveri che non sono in grado di pagare i canoni imposti e rischiano quindi di perdere i propri terreni.</p>
      <p sl="en">Posso in ogni caso assicurarvi che l'Unione europea continuerà a seguire attentamente gli sviluppi ed eventualmente mobiliterà l'assistenza necessaria.</p>
    </intervention>
    <intervention id="4-306" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem24" title="11.2. Cambogia, in particolare il caso di Sam Rainsy">
    <intervention id="4-308" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L'ordine del giorno reca la Cambogia, in particolare il caso di Sam Rainsy.</p>
    </intervention>
    <intervention id="4-309" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore . − Signor Presidente, Sam Rainsy è un nostro collega, un deputato del parlamento cambogiano. Per questo semplice fatto, è stato vittima di tentati omicidi e di numerosi attacchi politici e giuridici da parte del partito di governo, nonché condannato a dodici anni di detenzione. A quanto pare, il partito di governo non gradisce che Sam Rainsy denunci la corruzione e le violazioni dei diritti umani.</p>
      <p sl="en">Vorrei rammentare a questo partito di governo che l'Unione europea è il principale donatore di aiuti alla Cambogia, erogati a condizione che siano rispettati i diritti umani e le libertà fondamentali.</p>
      <p sl="en">Nel 2006 Sam Rainsy ha ricevuto il Premio per la liberta dell'Internazionale liberale per la sua attività a difesa delle libertà che noi tutti in questo Parlamento condividiamo. Invitiamo pertanto le autorità cambogiane ad attuare le raccomandazioni formulate dal relatore speciale delle Nazioni Unite sulla situazione dei diritti umani in questo paese.</p>
    </intervention>
    <intervention id="4-310" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">autore. − Signor Presidente, come abbiamo sentito, l'Unione europea è il principale donatore di aiuti alla Cambogia ed è pertanto più che legittimo da parte nostra invitare le autorità cambogiane non solo ad avviare riforme politiche e istituzionali per costruire uno Stato democratico retto dal primato della legge e basato sul rispetto delle libertà e dei diritti fondamentali, ma anche a dimostrare la volontà di lottare con forza contro i flagelli endemici della corruzione, della deforestazione massiccia con conseguenti esodi di popolazione, delle espropriazioni fondiarie e dell'industria del turismo sessuale, a respingere l'attuale cultura dell'impunità e assicurare alla giustizia quanti sono coinvolti in siffatte attività.</p>
      <p sl="en">È necessario inoltre garantire la libertà d'espressione politica, senza intimidazioni e pressioni. Nello specifico, dobbiamo manifestare la nostra inquietudine per il processo e la condanna a dodici anni di detenzione a carico del leader dell'opposizione, Sam Rainsy, per un gesto che il Parlamento europeo considera di natura simbolica e chiaramente politica. È particolarmente allarmante che, se confermata, la sentenza impedirebbe a Sam Rainsy di candidarsi alle elezioni parlamentari del 2013 e potrebbe avere conseguenze ben più ampie, dato che colpirebbe l'opposizione in quanto tale.</p>
    </intervention>
    <intervention id="4-311" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">autore. − Signor Presidente, stiamo discutendo una risoluzione urgente incentrata sulla vicenda di Sam Rainsy, personaggio talvolta controverso, che non deve tuttavia farci dimenticare la vera questione democratica che sta alla base di questo caso.</p>
      <p sl="fr">Sam Rainsy, com'è stato ricordato, è un liberale, oppositore del leader Hun Sen. Era già stato condannato a 18 mesi di detenzione, pena annullata con la grazia concessa nel 2006. Rainsy aveva accusato Hun Sen di essere il mandante dell'attentato con granate del 1997.</p>
      <p sl="fr">Oggi è stato condannato per il gesto simbolico, come già detto, di spostare i cippi confinari lungo la frontiera tra Vietnam e Cambogia e per aver distribuito cosiddette false mappe. La condanna a dodici anni di detenzione in contumacia è molto pesante, ma è chiaro che l'unico scopo è impedirgli di candidarsi alle elezioni del 2013, dal momento che è il leader del secondo partito di opposizione del paese.</p>
      <p sl="fr">Il clima politico in Cambogia è teso, le elezioni si avvicinano e si ricorre a strategie volte ad assicurarsi la vittoria, ma si rileva anche una tendenza all'autoritarismo e vorrei ricordare, oltre al caso di Sam Rainsy, altri processi a carico di rappresentati di ONG: il politico Mu Sochua, giudicato colpevole per diffamazione del Primo ministro; il giornalista Hang Chakra, imprigionato per aver denunciato la corruzione negli ambienti prossimi al vicepresidente Sok An e altri ancora.</p>
      <p sl="fr">Desidero pertanto fare presente, come altri prima di me, che l'Unione europea è un donatore di aiuti e che esiste un accordo di cooperazione che esige il rispetto delle libertà fondamentali. Chiedo inoltre che venga elaborato un piano umanitario di emergenza per la popolazione colpita dalla crisi che ha investito il settore edile e quello tessile. Anche questa è una misura importante.</p>
    </intervention>
    <intervention id="4-312" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. − Signor Presidente, benché sulla carta la Cambogia sia una democrazia pluralista, l'autorevole ONG Human Rights Watch dichiara che politici e giornalisti che criticano il governo sono oggetto di violenze e atti intimidatori.</p>
      <p sl="en">La magistratura è peraltro debole e prona al potere politico. Il governo seguita a tollerare l'espropriazione fraudolenta dei terreni agricoli, la deforestazione illegale e i diffusi abusi delle risorse naturali del paese.</p>
      <p sl="en">Sam Rainsy, il leader dell'opposizione attualmente esiliato in Francia, è stato condannato in contumacia a dieci anni di detenzione. Il presunto reato da lui commesso è stato denunciare la confisca dei terreni agricoli da parte del governo in seguito ai negoziati sulle frontiere con il Vietnam, nel corso dei quali è stato accusato di aver abbattuto i cippi confinari.</p>
      <p sl="en">La risoluzione odierna deve servire a rammentare al governo cambogiano che, se desidera intensificare le relazioni con l'Unione europea, deve garantire le libertà e i diritti fondamentali, altrimenti agli occhi della comunità internazionale rischia di essere equiparata al Myanmar, nel novero degli Stati considerati fonte di preoccupazione.</p>
    </intervention>
    <intervention id="4-313" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">autore. − Signor Presidente, Sam Rainsy, uno dei leader dell'opposizione, è stato condannato in contumacia a 12 anni di detenzione. Il processo a suo carico non rispettava gli standard internazionali di indipendenza e imparzialità della magistratura e la condanna è stata determinata da motivazioni politiche. Condanne simili, a carico dei membri del partito di opposizione, sono piuttosto comuni e dimostrano che in Cambogia la magistratura non è imparziale. Queste sentenze ledono i diritti umani fondamentali, inclusa la libertà di espressione e il diritto a un processo equo.</p>
      <p sl="en">Sono nettamente contraria alla condanna di Sam Rainsy e di chi come lui esercita la libertà di espressione, e chiedo al governo cambogiano di abbandonare questa condotta autoritaria. Sul piano internazionale, dobbiamo ricordare alla Cambogia di puntare alla democrazia anziché applicare le leggi in maniera arbitraria a danno dei diritti individuali. Chiedo, in particolare, alla Commissione di raccomandare alla Cambogia di non servirsi delle nuove norme sulle ONG per limitare la libertà di azione dell'opposizione e della società civile.</p>
    </intervention>
    <intervention id="4-314" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">a nome del gruppo PPE. – Signor Presidente, il caso di Sam Rainsy non è che la punta dell'iceberg del controllo autoritario esercitato dal partito di governo in Cambogia per fare pressioni politiche su un tribunale e mettere così a tacere le critiche. È evidente che il principale obiettivo di questo governo è di escludere la società civile e promuovere un sistema unipartitico. Tutto questo è dimostrato anche dalla condanna di Rainsy, chiaro tentativo di impedirgli di candidarsi alle elezioni del 2013.</p>
      <p sl="fi">Come già abbiamo sentito, l'Unione europea è il principale donatore di aiuti alla Cambogia, pertanto è importante che questa risoluzione non si accontenti soltanto di condannare le numerose violazioni dei diritti umani nel paese, la totale assenza di una magistratura efficiente e la politicizzazione delle forze armate. Occorre anche precisare con determinazione che tra Unione europea e Cambogia esiste un accordo di cooperazione che all'articolo 1 esige il rispetto dei diritti umani. Ulteriori violazioni delle libertà civili comporteranno necessariamente conseguenze e l'UE deve pretendere un netto miglioramento della situazione dei diritti umani, come condizione per assicurare la prosecuzione degli aiuti.</p>
    </intervention>
    <intervention id="4-315" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">a nome del gruppo S&amp;D. – La condanna a dodici anni di detenzione a carico del leader dell'opposizione cambogiana Sam Rainsy costituisce di fatto una grave violazione dei diritti umani e un'evidente dimostrazione del potere autoritario che domina la vita politica in Cambogia. Dopo essere stato espulso dall'Assemblea nazionale, essere stato privato per tre volte dell'immunità parlamentare e dopo una serie di attentati e l'uccisione di decine di suoi sostenitori, Sam Rainsy è stato ora condannato in contumacia alla detenzione per i suoi atti di protesta, con una sentenza che ha forti motivazioni politiche.</p>
      <p sl="ro">Lo scopo ultimo della sentenza emessa a settembre è sostanzialmente di impedire al leader dell'opposizione di candidarsi alle elezioni che si terranno tra poco più di due anni, compromettendo così per la Cambogia la possibilità di realizzare pienamente la democrazia. Oltre alle richieste rivolte al governo cambogiano attraverso questa risoluzione, che punta a mettere fine alle persecuzioni politiche, vorrei chiedere all'Alto rappresentante dell'Unione per gli affari esteri di fare pressioni sulle autorità cambogiane affinché rilancino le riforme politiche e istituzionali necessarie per pervenire a una vera democrazia.</p>
    </intervention>
    <intervention id="4-316" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, la Cambogia è un bellissimo paese che possiede una storia ricchissima come pure, purtroppo, numerosi lati oscuri. I problemi più recenti riguardano sparizioni, casi di cittadini incarcerati senza processo, corruzione selvaggia, espropriazioni fondiarie ingiuste e deforestazione illecita. Il fatto che principalmente dovrebbe allarmarci, in quanto europarlamentari, è che quanti criticano e denunciano queste pratiche vengono arrestati, sottoposti a falsi processi e incarcerati.</p>
      <p sl="de">Sam Rainsy, leader dell'opposizione cambogiana, è stato vittima di gravi persecuzioni. Era già stato eletto, ma fu espulso dal parlamento nel 1995, riuscendo tuttavia a riprendere successivamente il suo seggio. É stato oggetto di numerosi attentanti durante la campagna elettorale, che sono costati la vita a 80 persone. Ho avuto l'onore di incontrarlo, in Cambogia: è una persona estremamente pacifica e un convinto fautore della democrazia e dei diritti umani. Ora è stato condannato a dodici anni di detenzione per un atto simbolico, sulla base di motivazioni pressoché inconsistenti.</p>
      <p sl="de">Imprigionare il leader dell'opposizione equivale a imprigionare una parte consistente dei cittadini che egli rappresenta. Incarcerare il leader dell'opposizione e impedirgli di candidarsi alle prossime elezioni significa bloccare il processo democratico e violare i diritti umani e civili. Non dobbiamo accettarlo e invito la Commissione a chiedere con forza soprattutto che vengano rispettate le condizioni previste dall'articolo 1 dell'accordo di cooperazione, secondo cui il rispetto dei diritti umani in Cambogia è condizione essenziale per godere degli aiuti messi a disposizione dall'Unione europea.</p>
    </intervention>
    <intervention id="4-317" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">a nome del gruppo ECR. – Ho avuto occasione di visitare la Cambogia due volte: la prima due anni fa, con la delegazione di osservazione del Parlamento europeo durante le elezioni parlamentari, e l'ultima sei mesi fa. Devo dire che, come altri paesi della stessa regione, la Cambogia ha conosciuto uno sviluppo rapidissimo negli ultimi anni, soprattutto dal punto di vista economico. Purtroppo, questo rapido sviluppo economico non è andato di pari passo con l'evoluzione democratica del paese. Non esiste vera democrazia senza organi di stampa forti, che osservino l'operato del partito di governo, né senza un'opposizione solida e l'attività del settore ONG.</p>
      <p sl="pl">La condanna a carico di Sam Rainsy, che non è certo la prima, sferra un altro duro colpo all'opposizione. Se sarà confermata, Rainsy non potrà candidarsi alle prossime elezioni parlamentari, sebbene goda di una notevole popolarità nel suo paese. La sentenza è quanto mai sconcertante se si considera che a trent'anni dalla caduta dei khmer rossi, moltissimi leader di quel regime non sono ancora stati processati. Mettere in dubbio il confine tra Vietnam e Cambogia di certo non contribuisce alla stabilità della regione, ma è in ogni caso una questione che va risolta con gli strumenti della politica, non con una sentenza.</p>
    </intervention>
    <intervention id="4-318" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">È deprecabile che i tribunali cambogiani ricorrano ancora all'arresto come mezzo di intimidazione contro oppositori politici e dissidenti. Vittime di tale pratica sono generalmente giornalisti, attivisti per i diritti umani e chiunque si schieri a favore della libertà di espressione.</p>
      <p sl="ro">Le accuse rivolte a Sam Rainsy sono palesemente di natura politica anziché penale: è stato condannato a dodici anni di detenzione per un gesto simbolico nei confronti della demarcazione della frontiera con il Vietnam. Cionondimeno, la vera motivazione della condanna pare essere la volontà di estromettere l'opposizione dalle elezioni parlamentari del 2013.</p>
      <p sl="ro">Colgo questa occasione per lanciare un appello al governo cambogiano, affinché tenga fede all'impegno di consolidare la democrazia. A Sam Rainsy, principale leader dell'opposizione, deve essere consentito di riprendere quanto prima l'attività in seno al parlamento cambogiano, al fine di arrestare le deriva verso un sistema unipartitico che mette a repentaglio il rispetto per i diritti umani.</p>
    </intervention>
    <intervention id="4-319" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, la decisione del tribunale cambogiano di condannare il leader dell'opposizione Sam Rainsy a dieci anni di detenzione con l'imputazione di disinformazione e falso in atti pubblici e altri casi analoghi hanno giustamente allarmato il mondo occidentale riguardo l'imparzialità e l'indipendenza del sistema giudiziario di questo paese.</p>
      <p sl="fi">Si è trattato di un tentativo sistematico di interpretare in maniera superficiale le norme giuridiche relative alla disinformazione, alla calunnia e alla diffamazione, in modo tale da ostacolare l'operato dell'opposizione e delle ONG, nonché a limitare la libertà di opinione ed espressione.</p>
      <p sl="fi">Benché riconosca il notevole sviluppo della Cambogia dalla fine del regime di Pol Pot, riterrei preoccupante se il governo cambogiano decidesse di lasciare incompiuta la creazione di un sistema democratico, come purtroppo è avvenuto in numerosi altri paesi. La Cambogia ha sottoscritto vari accordi internazionali, tra cui l'accordo di cooperazione con l'Unione europea, con cui si è impegnata a tutelare i diritti fondamentali dei suoi cittadini e applicare i principi democratici all'interno del proprio territorio nazionale. L'Unione europea deve richiamare con forza il governo cambogiano al rispetto degli impegni assunti.</p>
    </intervention>
    <intervention id="4-320" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Come già ricordato, Sam Rainsy è stato condannato due volte alla detenzione. La condanna a dieci anni con l'imputazione di presunta disinformazione e falso in atti pubblici si aggiunge a quella precedente a due anni di detenzione. Altri colleghi hanno già fatto notare che si tratta di un palese tentativo di impedirgli di candidarsi alle prossime elezioni. La condanna in contumacia a carico di Sam Rainsy è l'ultimo atto di un processo che si è svolto a porte chiuse e nel quale, stando alle relazioni, sono emerse numerose irregolarità.</p>
      <p sl="ro">Non si tratta di un caso isolato: sono infatti numerosi i dissidenti del governo cambogiano che hanno subito lo stesso trattamento nell'ambito di processi penali. Come altri colleghi, ritengo anch'io che, in forza dell'accordo di cooperazione con l'Unione europea, le autorità cambogiane debbano tenere fede ai chiari impegni assunti in materia di diritti umani.</p>
    </intervention>
    <intervention id="4-321" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">In Cambogia, come in molti altri paesi, il confronto per il potere politico sta degenerando in una vera e propria lotta, una questione di vita o di morte in cui le strutture del potere distruggono, perseguitano e imprigionano gli oppositori politici.</p>
      <p sl="sk">Pare sia questo il caso di Sam Rainsy, che gli attuali leader vogliono mettere da parte, dato che ai loro occhi rappresenta il rischio di un futuro cambiamento politico. Come in altri casi, dobbiamo indubbiamente intervenire e chiedere al governo cambogiano di porre fine alle vessazioni nei confronti del dissidente politico e di permettergli di partecipare su base paritaria al confronto politico.</p>
      <p sl="sk">Alla luce delle migliorate relazioni con la Cambogia, credo che il nostro intervento in questa questione potrebbe portare a risultati migliori che non nel caso di Harare. Ritengo pertanto che valga la pena esercitare pressioni politiche sul governo cambogiano affinché riveda il modo in cui tratta i propri oppositori politici e conduce i processi nei loro confronti, creando le condizioni adeguate per garantire un confronto politico libero e corretto.</p>
    </intervention>
    <intervention id="4-322" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Signor Presidente, desidero innanzi tutto ringraziare gli europarlamentari che hanno preso parte alla discussione.</p>
      <p sl="en">Ringrazio gli europarlamentari che hanno presentato risoluzioni sulla Cambogia in questa discussione urgente. La situazione nel paese asiatico è preoccupante.</p>
      <p sl="en">Con i nostri interlocutori cambogiani si sono svolti scambi improntati e franchi, anche in seno al comitato misto di Bruxelles dell'8 ottobre scorso, sulla situazione delle istituzioni democratiche del paese e, nello specifico, sul trattamento dell'opposizione in Parlamento. Il fatto che il leader dell'opposizione, Sam Rainsy, sia stato costretto a rifugiarsi in Francia evidenzia una tendenza estremamente negativa.</p>
      <p sl="en">Lo stesso vale per il coinvolgimento degli organi giudiziari nella politica e per i processi nei confronti dell'opposizione, anche di quei membri che dovrebbero godere dell'immunità parlamentare. L'Assemblea nazionale rischia di non poter più svolgere il proprio ruolo di foro per il libero scambio di opinioni, e anche gli organi di stampa sono in difficoltà.</p>
      <p sl="en">Non manca tuttavia qualche spiraglio di luce: la Cambogia ha infatti accolto tutte le raccomandazioni formulate nella revisione periodica universale dal consiglio ONU sui diritti umani. Ricordo inoltre l'approvazione di un nuovo codice penale e della legge anticorruzione, sviluppi di cui naturalmente andrà verificata l'attuazione pratica. Rinnoveremo ancora alla Cambogia la richiesta di prendere in considerazione le raccomandazioni formulate dalle passate missioni di osservazione elettorale. L'istituzione di un comitato dei diritti umani è un obiettivo importante e guardiamo con favore all'intenzione del governo di procedere in questo senso e di costituire un foro congiunto con le organizzazioni della società civile.</p>
      <p sl="en">La Cambogia è un paese ancora estremamente povero. Si può fare molto per sfruttare il recente sviluppo economico evitando, al contempo, di acuire le diseguaglianze sociali. Questa strategia dovrebbe puntare a rivedere le norme sulla proprietà fondiaria e a porre fine alle pratiche non sostenibili nella gestione dei terreni e delle foreste, come anche lo sfruttamento delle risorse naturali.</p>
      <p sl="en">Imporre sanzioni o ridimensionare i nostri contatti con questo paese non sarebbe di alcun aiuto per le fasce più povere e vulnerabili, ma anzi incoraggerebbe quanti si schierano a favore della democrazia solo a parole. Non ritengo pertanto utile sospendere l'accordo bilaterale.</p>
      <p sl="en">Non c'è alternativa al dialogo paziente. Se non saremo considerati come uno dei principali interlocutori nello sviluppo del paese, perderemo un'opportunità per influenzare la situazione. C'è tuttavia molto che possiamo fare in Cambogia a tutti i livelli, dall'ufficio del Primo ministro alla società civile. Continueremo a incoraggiare le iniziative positive che la Cambogia sta intraprendendo a favore dei diritti umani, dello sviluppo e dell'uguaglianza di genere, sostenendo al contempo la causa di una democrazia parlamentare autenticamente pluralistica, di una maggiore libertà di stampa e della completa indipendenza della magistratura.</p>
    </intervention>
    <intervention id="4-324" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà tra pochi minuti.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-944" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="en">La situazione dei diritti umani in Cambogia si fa sempre più preoccupante. Dobbiamo affrontare palesi violazioni dei diritti umani compiute dal governo autoritario che sta progressivamente erodendo le basi della democrazia. Come principale donatore di aiuti alla Cambogia, l'Unione europea deve intervenire quanto prima per proteggere i cittadini di questo paese e assicurare loro che il processo democratico non si fermerà. Colgo questa occasione per rivolgermi al governo cambogiano e chiedere che attui senza indugio le raccomandazioni del relatore speciale delle Nazioni Unite. Il caso di Sam Rainsy pone in evidenza le ingiustizie commesse in Cambogia, dove Rainsy, in quanto leader del partito di opposizione e deputato, è stato oggetto di una strategia che mira deliberatamente a mettere a tacere ogni forma di opposizione al governo autoritario in carica. Occorre mettere fine alle accuse e agli arresti nei confronti di chiunque rappresenti una minaccia per il governo. La magistratura non ha ancora fornito ai cittadini alcuna garanzia circa la propria indipendenza e imparzialità. Quest'Aula deve affrontare immediatamente queste questioni per assicurare ai cittadini della Cambogia che intende continuare a sostenere e a difendere il loro diritto alla democrazia.</p>
    </intervention>
  </section>
  <section id="creitem25" title="11.3. Caucaso settentrionale, in particolare il caso di Oleg Orlov">
    <intervention id="4-326" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca sei proposte di risoluzione sul Caucaso settentrionale, in particolare sul caso di Oleg Orlov .</p>
    </intervention>
    <intervention id="4-327" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">autore . − Signor Presidente, vorrei sottolineare che questa risoluzione sulla situazione nel Caucaso settentrionale, e in particolare sul procedimento penale a carico di Oleg Orlov, è una delle risoluzioni più meritevoli che quest’Assemblea abbia ultimamente adottato.</p>
      <p sl="en">Negli ultimi anni, il dramma del Caucaso settentrionale è peggiorato e violazioni sempre più diffuse dei diritti umani continuano a colpire la vita quotidiana di alcune comunità in Cecenia, Ossezia, Daghestan, Ossezia settentrionale e Cabardino-Balcaria.</p>
      <p sl="en">Le violenze non sono ancora terminate. Martedì scorso, un attacco al parlamento ceceno a Grozny ha provocato almeno sei vittime e 17 feriti, la maggior parte civili. Il 9 settembre, ci sono stati 17 morti e molti feriti durante un bombardamento a Vladikavkaz, capitale dell’Ossezia settentrionale.</p>
      <p sl="en">Per non parlare delle tragedie del passato. Le famiglie delle vittime della strage di Beslan non sanno ancora cosa sia successo esattamente ai loro figli e ai loro cari, come sono morti o dove si trovano i loro corpi.</p>
      <p sl="en">Il circolo vizioso della violenza e dell’impunità ha turbato e paralizzato queste comunità e il fallito tentativo di affrontare la situazione ha portato alla diffusione della violenza oltre i confini delle repubbliche caucasiche settentrionali.</p>
      <p sl="en">Mentre i moscoviti hanno vissuto il dramma del terrorismo, i rifugiati ceceni in Europa temono di essere perseguitati e uccisi. La gente scompare anche nella capitale, Mosca, o a San Pietroburgo, com’è accaduto negli ultimi anni.</p>
      <p sl="en">È arrivato il momento di porre fine a questa situazione. Le denunce a carico del vincitore del Premio Sacharov 2009, il signor Orlov, dovrebbero finalmente far dire all’Europa: “questo è troppo”.</p>
      <p sl="en">L’Unione europea deve collaborare con il Consiglio d’Europa sulla base dell’ottima relazione stilata da Dick Marty sui rimedi giurisdizionali per le violazioni dei diritti umani nel Caucaso settentrionale.</p>
    </intervention>
    <intervention id="4-328" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore . − Signor Presidente, oggi il Presidente Buzek ha annunciato il vincitore del Premio Sacharov di quest’anno. Questo premio rappresenta la libertà di pensiero, una libertà e un diritto fondamentale in Europa che noi difendiamo a nome dei cittadini europei e di tutto il mondo.</p>
      <p sl="en">In risposta al Premio Nobel per la pace, il Presidente Buzek ha fatto appello alla Cina affinché rilasci Liu Xiaobo, usando queste parole: “La libertà non è una minaccia, ma le minacce alla libertà possono essere molte”. Queste parole sono rivolte anche a quanti difendono i diritti umani nel Caucaso settentrionale.</p>
      <p sl="en">L’anno scorso i vincitori del Premio Sacharov Oleg Orlov, Sergei Kovalev e Lyudmila Alexeyeva, di Memorial, non hanno avuto la possibilità di ritirare il premio di persona a causa delle minacce mosse contro la loro libertà. L’Unione europea, insieme al Consiglio d’Europa e all’OSCE, investe molto nelle relazioni UE-Russia.</p>
      <p sl="en">La Russia si è impegnata a salvaguardare e promuovere i diritti umani e lo stato di diritto, ma la strada da percorrere è ancora lunga. Continua a prevalere l’intimidazione dei giornalisti e degli attivisti della società civile, scompaiono sistematicamente i difensori dei diritti umani e non esiste libertà di espressione, nemmeno su Internet. A causa dell’assenza dello stato di diritto, ci sono 20 000 casi pendenti dinanzi Corte europea dei diritti dell’uomo che riguardano la Federazione russa.</p>
      <p sl="en">La Russia ha il diritto di lottare contro il terrorismo nel Caucaso settentrionale, ma se non si accoglie lo stato di diritto, si ottiene un effetto controproducente sulla stabilità. Non esistono scuse che giustifichino la Russia per il mancato rispetto dell’impegno preso in merito ai diritti umani.</p>
      <p sl="en">Ci auguriamo che i rappresentanti di Memorial siano presto liberi di comparire di fronte a questo Parlamento, simboleggiando così le libertà e i diritti che godono tutti i cittadini del Caucaso settentrionale.</p>
    </intervention>
    <intervention id="4-329" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">autore . − Signor Presidente, sono molto preoccupato per il clima di terrore che circonda i difensori dei diritti umani in Russia. È doveroso dimostrare il nostro sostegno a Oleg Orlov, a cui abbiamo assegnato il Premio Sacharov l’anno scorso. Il suo unico crimine è stato di parlare della situazione dei diritti umani in Russia.</p>
      <p sl="fi">Anche all’interno dell’Unione europea vengono violati dei diritti fondamentali, ma quanto accade in Russia è totalmente diverso. Dobbiamo lottare contro qualsiasi tipo di terrorismo ed estremismo radicale usando tutti gli strumenti giuridici in nostro possesso, nonché avvalendoci dei rimedi offerti dalla società civile. Il Caucaso settentrionale non ha più bisogno di oppressione, ma di dialogo. Non devono più essere commessi crimini, ma deve esserci un maggior rispetto per la legge e per i diritti umani.</p>
      <p sl="fi">La giustizia si attua sempre in modo oggettivo e soggettivo. Nel Caucaso settentrionale significa che chi commette il crimine venga arrestato e che vengano presi in considerazione i bisogni delle vittime di tale crimine. L’adozione del presente documento è una chiara e ferma dichiarazione di sostegno nei confronti di Orlov e di quanti lottano per i diritti umani. Dobbiamo tenerlo presente quando discutiamo della possibilità di instaurare nuove relazioni tra Unione europea e Russia. La Russia deve rispettare i diritti umani, se vuole avere un vero e proprio ruolo in Europa, nonché accettare l’etica europea: l’Europa sta dalla parte delle persone e non contro di esse.</p>
    </intervention>
    <intervention id="4-330" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">autore. – Ai tempi del comunismo, quando il movimento di solidarietà in Polonia lottava per i diritti umani e la democrazia, lo slogan più diffuso era il seguente: “Non c’è libertà senza solidarietà”. Oggi, visto quanto sta accadendo non solo nel Caucaso settentrionale, ma anche in molte altre regioni della Russia, possiamo dire che non c’è stabilità senza lo stato di diritto.</p>
      <p sl="pl">È fondamentale trattare questi due fenomeni unitamente. Non si può parlare di relazioni economiche e politiche con la Russia, ignorando la situazione dei diritti umani. Si tratta, infatti, di un sistema di vasi comunicanti e non di argomenti separati. L’onestà di base richiede non solo il discutere di come migliorare le relazioni con la Russia, quel grande paese, ma anche l’invito a Mosca di rispettare i diritti umani, compresi quelli del vincitore del Premio Sacharov. Questo è un vero e proprio colpo per il Parlamento e per l’Unione europea.</p>
    </intervention>
    <intervention id="4-331" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore . − Signor Presidente, vorrei approfittare di questo intervento per riflettere insieme sul reale proposito del Premio Sacharov.</p>
      <p sl="fr">Ringrazio innanzi tutto i colleghi, in particolare l’onorevole Hautala, per aver risposto alla mia domanda sulla situazione del signor Orlov, uno dei tre responsabili di Memorial, l’associazione vincitrice del Premio Sacharov dell’anno scorso.</p>
      <p sl="fr">Consegnando questo premio, abbiamo premiato l’impegno di quanti osano ancora denunciare la situazione in Cecenia. È stata una premiazione simbolica poiché è avvenuta qualche mese dopo l’omicidio di Natalia Estemirova, episodio fortemente condannato dal signor Orlov. Era risaputo che, mosso unicamente dall’odio, il Presidente ceceno aveva citato in giudizio il signor Orlov per averlo accusato. Nel gennaio del 2010, il signor Orlov e Memorial sono stati ritenuti colpevoli e noi non abbiamo espresso alcun giudizio. Il 6 luglio, il signor Orlov è stato nuovamente condannato e ora deve scontare tre anni di carcere.</p>
      <p sl="fr">Quando assegniamo il Premio Sacharov, intendiamo mettere in luce il lavoro di uomini e donne che lottano per la democrazia e i diritti umani. Infatti, consegnando loro il premio, li poniamo sotto la nostra ala protettrice.</p>
      <p sl="fr">Ma cosa abbiamo fatto per il signor Orlov e per quanti difendono i diritti umani in Russia e in Cecenia? In che modo abbiamo sviluppato il dialogo all’interno dell’Unione europea per assicurare il rispetto dei diritti umani nel Caucaso settentrionale? Possiamo tollerare, senza dire niente, il fatto che non sia stata intrapresa alcuna azione legale a più di un anno dall’omicidio della signora Estemirova? Possiamo tollerare che i difensori dei diritti umani vengano sequestrati, maltrattati e che scompaiano, senza che i tribunali reagiscano in alcun modo?</p>
      <p sl="fr">Mi sento in dovere di chiedere: qual è la nostra funzione se, tornata dopo tornata, denunciamo numerose violazioni dei diritti umani, senza che questo fermi la Commissione dall’intrattenere dialoghi apparentemente costruttivi e dal riportarci i progressi compiuti, ma non in ambito di diritti umani e giustizia? Quando smetteremo di rinunciare a questi valori apparentemente fondamentali a beneficio degli interessi economici e politici di alcuni Stati membri? Potremmo acquistare maggiore credibilità, onorevoli colleghi, se le nostre sedute non fossero poste come ultimo punto del giovedì pomeriggio e se ci fosse un maggior numero di presenti alla discussione.</p>
    </intervention>
    <intervention id="4-332" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">autore . – Signor Presidente, il Caucaso settentrionale è stato vittima della politica coloniale zarista e dai tentativi di genocidio perpetrati dal regime stalinista. Purtroppo, però, dopo il crollo dell’Unione sovietica, è stato coinvolto anche in due guerre brutali che sono sfociate nel genocidio di piccoli gruppi etnici, quali i ceceni. Oggi è una regione in cui piccoli e malvagi regimi satellite, come quello del Presidente Kadyrov, perpetrano terribili violazioni dei diritti umani. Noi condanniamo qualsiasi forma di terrorismo, ma questo regime non conosce affatto la democrazia né lo stato di diritto.</p>
      <p sl="de">Per risolvere la situazione, è necessaria una strategia sviluppata su tre livelli e che comprenda una stretta collaborazione tra il Consiglio d’Europa, la Corte europea dei diritti dell’uomo, il Parlamento europeo quale forza trainante dell’Unione europea e le organizzazioni per i diritti umani presenti nella regione, che stanno cercando di proteggerla dal potere della Russia. L’organizzazione per i diritti umani Memorial svolge un ruolo centrale in questo senso. Pertanto, chiediamo non solo che Oleg Orlov sia lasciato in pace immediatamente, ma anche che si appoggi il suo encomiabile lavoro a favore dei diritti umani. Lo dobbiamo a lui e ai suoi compagni combattenti, ai cittadini del Caucaso settentrionale e anche alla nostra amica e collega Natalia Estemirova, che molti di noi hanno conosciuto personalmente e sul cui omicidio deve essere finalmente fatta luce. Abbiamo un obbligo nei suoi confronti: assicurare l’introduzione dei diritti umani e dello stato di diritto nel Caucaso settentrionale.</p>
    </intervention>
    <intervention id="4-333" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE . – Qualche tempo fa, Oleg Orlov disse che il problema principale del Caucaso settentrionale era il rifiuto da parte di chi al potere del tema più importante, ovvero dei diritti umani. Le violazioni dei diritti umani sono causa di instabilità nel Caucaso settentrionale, stanno prolungando il conflitto, ne stanno riducendo le possibilità di risoluzione e stanno fomentando le attività terroristiche clandestine.</p>
      <p sl="pl">Dobbiamo sostenere le organizzazioni per i diritti umani, quali Memorial, poiché sono fondamentali per la creazione di una società stabile e libera e sono peraltro necessarie per la costruzione di una stabilità reale e duratura. Tali organizzazioni devono quindi essere appoggiate; è inoltre necessario condannare i fatti riprovevoli che si verificano nel Caucaso settentrionale, parlare del numero crescente di persone scomparse e ricordare le sofferenze degli sfollati.</p>
    </intervention>
    <intervention id="4-334" speaker_id="96999" name="Alexander MIRSKY" is_mep="True" mode="spoken" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">a nome del gruppo S&amp;D . – La ringrazio, signor Presidente. Concordo pienamente con la parte della risoluzione che riguarda la necessità di rispettare i diritti umani nel Caucaso settentrionale. Conosco bene la situazione del Caucaso, visto che mi ci sono recato più di una volta. Allo stesso tempo, vorrei sottolineare che il titolo di “difensore dei diritti umani” non dà al signor Orlov il diritto di accusare di omicidio il Presidente della Repubblica cecena. Se il signor Orlov crede che il Premio Sacharov gli dia il diritto di fare affermazioni insensate, si sbaglia. Il Parlamento europeo non deve fungere da avvocato di Orlov, ma lasciare che lui dimostri la fondatezza delle sue accuse in tribunale, se non in Russia, dinanzi alla Corte europea. Noi non abbiamo il diritto di prendere una posizione in questa disputa, ma dobbiamo dare ai tribunali l’opportunità di svolgere il loro lavoro. Vorrei, tuttavia, dare un consiglio a Orlov: che pensi prima di parlare perché la diffamazione è un reato. Grazie.</p>
    </intervention>
    <intervention id="4-335" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">a nome del gruppo ECR . – È paradossale che proprio il giorno in cui abbiamo reso nota la nostra decisione in merito al Premio Sacharov 2010, parliamo della persecuzione di uno dei vincitori del premio dell’anno scorso. Come sapete, l’anno scorso il premio è stato assegnato a Oleg Orlov, insieme ai membri dell’organizzazione Memorial, per la loro irriducibile e coraggiosa lotta per scoprire la verità sui reati commessi dai russi nella Repubblica cecena.</p>
      <p sl="pl">Oggi parliamo della persecuzione ininterrotta cui è soggetto Oleg Orlov perché pretende coraggiosamente delle spiegazioni sulle circostanze della morte di Natalia Estemirova, che era a capo di Memorial in Cecenia. Va ricordato che le azioni intraprese dal “Presidente” Ramzan Kadyrov contro il signor Orlov non sarebbero state possibili senza l’appoggio del Cremlino. Richiedo quindi alle autorità dell’Unione europea, comprese la Commissione e il Consiglio, di fare pressioni sul Presidente Medvedev affinché ponga fine a simili persecuzioni in Cecenia.</p>
    </intervention>
    <intervention id="4-336" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Gli atti di violenza o di terrorismo sono quasi all’ordine del giorno nelle repubbliche del Caucaso settentrionale. L’attacco avvenuto la settimana scorsa al parlamento ceceno sottolinea che le sommosse da parte degli islamisti minacciano la stabilità dell’intera regione. Quindici anni dopo lo scoppio delle guerre in Cecenia, ci sono ancora 80 000 sfollati nella regione ed anche la condizione degli attivisti per i diritti umani è allarmante, poiché si sono verificati numerosi sequestri e condanne. Il caso di Oleg Orlov è soltanto uno di una serie di processi iniziati senza un’adeguata base giuridica. Orlov potrebbe trovarsi a scontare una pena di tre anni di detenzione per aver accusato il Presidente della Cecenia di aver preso parte all’omicidio di Natalia Estemirova nel 2009.</p>
      <p sl="ro">Vorrei sottolineare che le indagini intraprese dopo la morte della donna non hanno ancora portato a nessuna svolta. Per questi motivi, ritengo che le autorità federali debbano adottare ulteriori misure per assicurare che le indagini vengano condotte in modo adeguato, anche quando sono coinvolti membri dell’organizzazione Memorial.</p>
    </intervention>
    <intervention id="4-337" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, il conflitto più conosciuto nonché il più violento avvenuto nella regione del Caucaso settentrionale è iniziato con la prima guerra cecena. Il conflitto è ancora in corso e si è diffuso in particolare in Daghestan e in Inguscezia. Senza entrare nel merito sul fatto che si tratti di una guerra di liberazione, una guerra contro il terrorismo o qualsiasi altra cosa, non possiamo negare che ci sono quasi 100 000 rifugiati all’interno della regione e che la situazione dei diritti umani è ancora critica.</p>
      <p sl="fi">Gli attivisti per i diritti umani a cui abbiamo assegnato il Premio Sacharov l’anno scorso rappresentano una forza considerevole all’interno di Memorial, che svolge un ruolo fondamentale nel Caucaso settentrionale. Quando ha ritirato il premio nel dicembre scorso, a Oleg Orlov è stato chiesto quali fossero i pericoli del suo lavoro. Lui ha risposto sostenendo che il problema principale era dato dal fatto che la minaccia provenisse dai rappresentanti dello Stato. In pochi metterebbero in dubbio le sue parole.</p>
      <p sl="fi">Conosciamo Anna Politkovskaya in particolare perché aveva parlato dei diritti umani dei ceceni; l’agente russo Alexander Litvinenko, avvelenato a Londra, aveva criticato le azioni russe in Cecenia; Natalia Estemirova, assassinata l’anno scorso, aveva rivelato che i servizi di sicurezza erano coinvolti in atti di violenza e in esecuzioni anche in Cecenia. L’elenco di simili omicidi irrisolti potrebbe continuare. Per questo è fondamentale che l’Unione europea continui a trattare questi argomenti.</p>
    </intervention>
    <intervention id="4-338" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Vorrei iniziare il mio intervento correggendo quanto ha affermato un mio onorevole collega. Ci è stato detto che i rappresentanti di Memorial non si sono potuti presentare in Parlamento per ricevere il Premio Sacharov l’anno scorso, ma in realtà, lo hanno fatto; sono le Damas de Blanco che non possono venire a ritirare il premio perché non è permesso loro di lasciare L’Avana.</p>
      <p sl="pl">La relazione stilata nel giugno del 2010 dall’Assemblea parlamentare del Consiglio d’Europa contiene informazioni su ulteriori violazioni dei diritti umani avvenute nel Caucaso settentrionale. Le autorità russe dichiarano il loro impegno sul fronte della stabilizzazione, ma l’impunità associata alle violazioni dei diritti umani e all’assenza dello stato di diritto continuano ad essere gli ostacoli principali al raggiungimento di una stabilità vera e duratura nella regione. I civili continuano a vivere sotto la minaccia della violenza; la tortura e la violenza fisica sono all’ordine del giorno, come anche le sparizioni forzate, gli omicidi e gli arresti arbitrari; le indagini sulle violazioni dei diritti umani sono inefficaci e lacunose. L’unico risultato è spesso la mancata condanna degli esecutori, aumentando così la sfiducia nei confronti delle istituzioni governative e dell’intero sistema giudiziario.</p>
      <p sl="pl">È nostro dovere fare il possibile non solo per permettere un controllo permanente della situazione nel Caucaso settentrionale, ma anche per intraprendere azioni mirate a garantire lo stato di diritto e il sostegno alle iniziative civili e democratiche e a porre fine all’illegalità nella regione.</p>
    </intervention>
    <intervention id="4-339" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Credo che il problema principale del Caucaso settentrionale sia l’indifferenza nei confronti della cosa più importante di tutte, ovvero il rispetto dei diritti umani dell’individuo. Tali violazioni destabilizzano la situazione nella regione, prolungano e intensificano il conflitto, diminuiscono le possibilità di trovare una soluzione e gettano le basi per la creazione di gruppi terroristici reazionari.</p>
      <p sl="sk">Ramzan Kadyrov, salito al potere in Cecenia, non sta contribuendo alla stabilità. È diventato il leader assoluto della repubblica, sfidando la legge o interpretandola in modo inadeguato così da poter agire in con violazione dei diritti umani fondamentali. Inoltre, gli abusi subiti da alcune persone non possono nemmeno essere resi pubblici né messi in discussione. Il caso di Oleg Orlov, un membro del gruppo Memorial, è uno spiacevole esempio di persecuzione dei difensori dei diritti umani. La situazione sembra essere tragicamente senza soluzione, perciò è un imperativo morale che il Parlamento europeo controlli minuziosamente quanto accade nella regione, insistendo sul rispetto dei diritti di cui i cittadini e le organizzazioni per i diritti umani della Federazione russa ancora non godono quotidianamente, nonostante la retorica ufficiale affermi il contrario.</p>
    </intervention>
    <intervention id="4-340" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Anch’io mi sento in dovere di esprimere la mia solidarietà a Oleg Orlov e allo Human Rights Centre “Memorial” che presiede, a cui il Parlamento europeo ha assegnato lo scorso anno il Premio Sacharov per la libertà di pensiero.</p>
      <p sl="ro">La condanna per diffamazione ai danni del Presidente ceceno e il processo contro Oleg Orlov, che potrebbe dover scontare anni in prigione, segnano il terribile culmine di una sconfortante serie di persecuzioni contro attivisti per i diritti umani, già sfociata nel sequestro e nell’omicidio di Natalia Estemirova, la coordinatrice di Memorial in Cecenia. Mi sento in dovere di protestare contro simili brutali e ripetute violazioni dei diritti umani, giustificate dalla necessità di combattere il terrorismo, contro l’impunità dei colpevoli di una serie di crimini e abusi e contro le autorità russe che tollerano tale situazione, che sta minando la credibilità del loro impegno a favore della democrazia.</p>
    </intervention>
    <intervention id="4-341" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Vorrei condividere con voi un pensiero: com’è possibile che stiamo ancora discutendo dei diritti umani di un gruppo di persone relativamente ristretto dimenticando completamente la questione principale? Il problema principale del Caucaso settentrionale è la forte interferenza esterna del wahabismo, i cui membri sono addestrati, armati e agiscono per raggiungere chiari obiettivi.</p>
      <p sl="cs">Se non sapete da dove vengono i wahabiti e chi li finanzia, vi dico che si tratta delle stesse fonti cui facciamo riferimento quando parliamo delle altre organizzazioni terroristiche. Purtroppo, in questa risoluzione, il tema principale – ovvero il motivo per cui esistono delle palesi violazioni dei diritti umani in diverse zone del Caucaso settentrionale – non viene affatto menzionato. Naturalmente, è necessario rispettare i diritti umani, ma bisogna anche creare le condizioni perché ciò avvenga. Se le organizzazioni terroristiche sono finanziate dall’estero – ed è proprio questo il caso – allora per noi sarà difficile stabilire tali condizioni e, purtroppo, la risoluzione non ne tiene conto.</p>
    </intervention>
    <intervention id="4-342" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signor Presidente, appoggio pienamente la risoluzione, sostenuta anche dal mio gruppo politico, e chiedo di intervenire a sostegno del vincitore del Premio Sacharov Oleg Orlov e delle idee per cui si batte, ovvero l’opposizione alle violazioni dei diritti umani che avvengono nel Caucaso settentrionale.</p>
      <p sl="en">In merito a questo, io e il mio partito non condividiamo le parole pronunciate dall’onorevole Mirsky, intervenuto poco fa criticando Oleg Orlov e sostenendo che non dovrebbe utilizzare il suo status di difensore dei diritti umani per sfavore accusare il Presidente Kadyrov. Qualsiasi democratico che si rispetti sa che non è necessario avere un titolo, essere un difensore dei diritti umani, un membro di Memorial o un vincitore del Premio Sacharov per avere il diritto democratico di criticare qualsiasi capo di Stato o di governo.</p>
      <p sl="en">Colgo questa opportunità anche per esprimere il mio appoggio alle parole dell’onorevole Romeva i Rueda, che ha portato all’attenzione del Parlamento – ma anche della Commissione, del Consiglio e, in particolare, dell’Alto rappresentante Ashton – la pericolosa situazione che si sta sviluppando attualmente nel Sahara occidentale. Vorrei invitarla, Baronessa Ashton, a intervenire affinché le autorità marocchine non arrestino quanti, nel Sahara occidentale, stanno lottando contro l’occupazione illegale.</p>
      <a text="(Il Presidente interrompe l’oratore.)"/>
    </intervention>
    <intervention id="4-343" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione . Signor Presidente, la ringrazio per aver introdotto il tema della situazione dei diritti umani nel Caucaso settentrionale.</p>
      <p sl="en">Sebbene l’operazione anti-terrorismo in Cecenia sia stata dichiarata conclusa l’anno scorso, continuano le violenze e il clima di impunità nel paese e anche nei vicini Daghestan e Inguscezia.</p>
      <p sl="en">L’attacco armato che ha avuto luogo martedì al Parlamento di Groznyj ci ricorda che la situazione continua a essere precaria e pericolosa.</p>
      <p sl="en">L’Alto rappresentante per la politica estera e di sicurezza/Vicepresidente Ashton ha condannato tale attentato e ha dichiarato che l’uso del terrorismo e di attacchi suicidi non è giustificabile in nessuna circostanza.</p>
      <p sl="en">Colgo questa opportunità per esprimere le mie più sentite condoglianze alle famiglie delle vittime, che in questo caso sono state un civile e due poliziotti in servizio. Così come continuano gli attacchi terroristici nel Caucaso settentrionale, continuano anche i costanti attacchi nei confronti dei difensori dei diritti umani e dei giornalisti, i cui responsabili vengono raramente condannati.</p>
      <p sl="en">Rendiamo omaggio a quanti hanno perso la vita e a quanti portano avanti il loro lavoro in un ambiente simile. Molti attivisti, avvocati e giornalisti indipendenti che svolgono il loro lavoro nella Federazione russa devono infatti far fronte a violenze, molestie e intimidazioni.</p>
      <p sl="en">L’accusa di diffamazione ai danni di Oleg Orlov, capo del Human Rights Centre “Memorial”, e della Presidente del gruppo Mosca-Helsinki, Lyudmila Alekseeva, sono chiari casi di intimidazione. Le dichiarazioni del signor Orlov, messe in discussione dal Presidente Kadyrov, riguardavano il fatto che l’assassino dell’attivista di Memorial Natalia Estemirova, sebbene identificato, non sia mai stato condannato.</p>
      <p sl="en">La Commissione europea sta seguendo da vicino il secondo processo in corso a carico del signor Orlov. L’Unione europea fa appello alla Russia affinché rispetti gli impegni presi come membro delle Nazioni Unite, dell’OSCE e del Consiglio d’Europa. Il Presidente Medvedev ha dichiarato di essere contrario a ciò che lui stesso ha definito il “nichilismo legale” che sta prevalendo il Russia. L’Unione europea è pronta a sostenere la riforma del sistema giudiziario russo.</p>
      <p sl="en">Sono state preparate attività concrete in stretta collaborazione con l’amministrazione del Presidente e con il Consiglio d’Europa.</p>
      <p sl="en">L’Unione europea valuta positivamente l’opportunità di discutere con le autorità russe le proprie preoccupazioni in merito ai diritti umani. Accogliamo con favore l’atteggiamento aperto assunto dal Presidente Medvedev durante le discussioni tenute con l’UE in merito a questi temi. Le abituali consultazioni sui diritti umani tra UE e Russia a livello degli esperti offrono l’opportunità di ampliare lo spettro di tali discussioni.</p>
    </intervention>
    <intervention id="4-344" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">L’ordine del giorno reca la votazione.</p>
      <a text="(Per i risultati dettagliati della votazione vedasi processo verbale)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-345" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Vorrei esprimere le mie più sentite condoglianze e la mia preoccupazione per il numero sempre crescente di omicidi e sparizioni che avvengono nella regione caucasica, in particolare per l’omicidio di Natalia Estemirova. L’aumento della violenza e del numero di attivisti per i diritti umani e di oppositori politici scomparsi nella regione del Caucaso settentrionale a partire dal 2009 è preoccupante. I conflitti e le violazioni dei diritti umani destabilizzano la regione e ostacolano la pace e la prosperità. Esorto le autorità russe a intensificare la protezione dei difensori dei diritti umani, compresi quanti lavorano per Memorial. Il governo deve arrestare i responsabili dei sequestri e degli omicidi, anziché mettere a tacere quanti, come Oleg Orlov, rendono pubblici questi episodi. Condanno la decisione delle autorità di indagare sulle organizzazioni per i diritti umani, così come le accuse mosse contro Oleg Orlov per aver parlato. Mi appello alla Commissione affinché sottolinei questi temi durante il dialogo con la Russia.</p>
    </intervention>
    <intervention id="4-346" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Recentemente i media hanno molto parlato delle nuove relazioni tra l’Unione europea e la Federazione russa. Il risultato di tali attività è il progetto per il gasdotto Nord Stream tra Germania e Russia e la proposta del Presidente Sarkozy di includere la Russia nel sistema di sicurezza europeo.</p>
      <p sl="pl">Pare che, nell’euforia di concludere nuovi accordi economici, i decisori dell’Unione europea abbiano dimenticato in fretta i casi di Anna Politkovskaya e Natalia Estemirova. Per anni uno dei fondamenti dell’Unione è stata la convinzione che, se i cittadini possono definirsi uguali, allora questa uguaglianza può essere estesa a tutti i cittadini e in tutti i sensi. Deve quindi essere per noi prioritario lottare senza indugi per il rispetto dei principi dell’ordine pubblico, delle libertà civili e della dignità umana. È fondamentale che l’Unione europea prenda una posizione ferma di fronte ai ripetuti casi di violazione dei diritti umani in Russia e al dramma dell’opposizione democratica.</p>
      <p sl="pl">I media riportano che ogni 31 del mese il movimento “Strategia 31” organizza manifestazioni in diverse città russe. I membri del movimento protestano in difesa della libertà di riunione e di associazione e di tenere cortei e picchetti, garantita dall’articolo 31 della Costituzione della Federazione russa. Sin dall’inizio delle sue attività, il movimento ha incontrato l’opposizione delle autorità. Ogni volta, le manifestazioni sono interrotte dall’OMON, una unità speciale della polizia, e i partecipanti sono sottoposti a violenze e pestaggi, vengono portati nelle campagne e abbandonati nei boschi, oppure vengono arrestati e incarcerati senza ricevere una motivazione formale. L’Unione ha il dovere di indagare in modo approfondito su questi episodi e di esprimere chiaramente la sua opposizione. Noi ci aspettiamo questo non solo dai cittadini russi, ma anche dall’intera società europea.</p>
    </intervention>
  </section>
  <section id="creitem26" title="12. Turno di votazione"/>
  <section id="creitem27" title="12.1. Espulsioni coatte in Zimbabwe (B7-0583/2010&#10;) (votazione)"/>
  <section id="creitem28" title="12.2. Cambogia, in particolare il caso di Sam Rainsy (B7-0550/2010&#10;) (votazione)"/>
  <section id="creitem29" title="12.3. Caucaso settentrionale, in particolare il caso di Oleg Orlov (B7-0549/2010&#10;) (votazione)">
    <intervention id="4-351" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">autore . – Signor Presidente, l’onorevole Landsbergis, che conosce il Caucaso settentrionale meglio di chiunque altro, ha proposto piccoli emendamenti che rafforzano il testo e per cui chiedo il vostro sostegno. Li presento a suo nome.</p>
      <p sl="de">Al paragrafo 3, vorremmo inserire il termine “vero” dopo “riconosce alla Russia il diritto di combattere” e prima di “terrorismo” in modo da chiarire il concetto, poiché il terrorismo si usa spesso come pretesto. Al paragrafo 5, vorremmo inserire il termine “persistente”, di modo che il testo risulti “sottolinea che la persistente impunità in Cecenia”. Al paragrafo 15, vorremmo aggiungere il termine “intimidatorie”, di modo che il testo risulti “condanna le perquisizioni intimidatorie effettuate egli uffici delle organizzazioni per i diritti umani”.</p>
      <p sl="de">Tali emendamenti intendono semplicemente rendere il linguaggio della relazione più preciso, pertanto chiedo all’Assemblea di accettarle.</p>
    </intervention>
  </section>
  <section id="creitem30" title="13. Verifica dei poteri: vedasi processo verbale"/>
  <section id="creitem31" title="14. Decisioni concernenti taluni documenti: vedasi processo verbale"/>
  <section id="creitem32" title="15. Trasmissione dei testi approvati nel corso della presente seduta"/>
  <section id="creitem33" title="16. Calendario delle prossime sedute: vedasi processo verbale"/>
  <section id="creitem34" title="17. Interruzione della seduta">
    <intervention id="4-358" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.25)"/>
    </intervention>
  </section>
</text>
