<?xml version='1.0' encoding='utf-8'?>
<text id="20070903.IT" lang="it" date="2007-09-03" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-999" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 12 luglio 2007.</p>
    </intervention>
  </section>
  <section id="creitem2" title="2. Dichiarazione della Presidenza">
    <intervention id="1-005" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Di rientro dalle meritate vacanze, avete tutti l’aspetto riposato, e spero quindi che non vediate l’ora di riprendere i lavori in ambito europeo.</p>
      <p sl="unknown">Innanzi tutto, devo purtroppo farvi alcune tristi comunicazioni.</p>
      <p sl="unknown">Dalla nostra ultima seduta, abbiamo appreso con grande dolore della morte di due grandi europei, Gaston Thorn e Raymond Barre, i quali si sono distinti dedicandosi al servizio dei loro paesi come primi ministri e come membri della Commissione europea. Gaston Thorn fu per dieci anni, dal 1959 al 1969, deputato del Parlamento europeo. Dal 1969 al 1974 fu ministro degli Esteri e dal 1974 al 1979 Primo Ministro del Lussemburgo. Dal 1981 al 1985 ricoprì la carica di Presidente della Commissione europea. Durante il suo mandato la Comunità europea negoziò le condizioni per l’adesione della Spagna e del Portogallo, introdusse la politica comune della pesca e risolse le questioni concernenti le risorse di bilancio e il finanziamento della Comunità nel futuro.</p>
      <p sl="unknown">Raymond Barre dal 1967 al 1973 fu Vicepresidente della Commissione europea e Primo Ministro francese fra il 1976 e il 1981. In qualità di Commissario per gli Affari economici e finanziari presentò nel 1969 e 1970, nell’ambito del piano Barre, le prime proposte per la creazione di un’unione economica e monetaria in Europa. Entrambi si adoperarono con forza fino alla fine dei loro giorni a favore dell’integrazione europea, e, in condizioni a quel tempo spesso difficili, sostennero tale processo con contributi concreti di enorme importanza.</p>
      <p sl="unknown">Lo scorso fine settimana Altiero Spinelli avrebbe compiuto cento anni. Altiero Spinelli, uno dei fondatori delle odierne istituzioni europee, fu deputato di questo Parlamento per dieci anni. Ho avuto il grande onore di poter lavorare a contatto con lui durante questi dieci anni, fino alla sua morte avvenuta nel 1986. Nei dieci anni in cui fu deputato al Parlamento europeo, e in particolare nella sua qualità di presidente della commissione per gli affari istituzionali, rivestì un ruolo fondamentale nella preparazione di un’ambiziosa agenda per le riforme istituzionali. Il suo progetto di Trattato per l’istituzione dell’Unione europea, adottato a larga maggioranza dal Parlamento europeo nel 1984, gettò le basi per molti dei cambiamenti che sarebbero stati introdotti con le successive riforme del Trattato, ivi compreso il considerevole ampliamento delle competenze legislative del Parlamento europeo.</p>
      <p sl="unknown">Durante la pausa estiva siamo stati testimoni di tutta una serie di catastrofi naturali: dalle drammatiche inondazioni nel Regno Unito all’ondata di caldo nel Mediterraneo orientale, fino alla recente tragedia degli incendi in Grecia. Tali avvenimenti sono stati per molte persone in Europa causa di grandi sofferenze. In Grecia più di 60 persone sono morte a causa dei gravi incendi. Va da sé che questa tragedia sarà al primo posto del nostro ordine del giorno nel pomeriggio, e sono certo di parlare a nome dell’intero Parlamento europeo quando esprimo alle vittime di questo e di altri tragici eventi le nostre più sentite condoglianze.</p>
      <p sl="unknown">Il nostro pensiero va anche ai parenti delle 500 persone che hanno perso la vita il 15 agosto nel terremoto che ha colpito il Perù, nonché alle migliaia di coloro che sono stati uccisi dopo la nostra ultima seduta in conseguenza dell’assurda violenza che sconvolge l’Iraq.</p>
      <p sl="unknown">E’ inoltre con dolore e sgomento che assistiamo al dramma dei numerosi profughi che, nel tentativo di raggiungere l’Europa continuano a morire durante le traversate del Mar Mediterraneo e dell’Oceano Atlantico. Ora come allora, siamo tutti chiamati a trovare soluzioni per porre fine a tale tragedia.</p>
      <p sl="unknown">Vi chiedo di osservare un minuto di silenzio in memoria dei morti.</p>
      <a text="(Il Parlamento, in piedi, osserva un minuto di silenzio)"/>
    </intervention>
  </section>
  <section id="creitem3" title="3. Approvazione del processo verbale della seduta precedente: vedasi processo verbale"/>
  <section id="creitem4" title="4. Presentazione di documenti: vedasi processo verbale"/>
  <section id="creitem5" title="5. Composizione del Parlamento: vedasi processo verbale"/>
  <section id="creitem6" title="6. Composizione delle commissioni e delle delegazioni: vedasi processo verbale"/>
  <section id="creitem7" title="7. Firma di atti adottati in codecisione: vedasi processo verbale"/>
  <section id="creitem8" title="8. Comunicazione delle posizioni comuni del Consiglio: vedasi processo verbale"/>
  <section id="creitem9" title="9. Trasmissione di testi di accordo da parte del Consiglio: vedasi processo verbale"/>
  <section id="creitem10" title="10. Petizioni: vedasi processo verbale"/>
  <section id="creitem11" title="11. Storni di stanziamenti: vedasi processo verbale"/>
  <section id="creitem12" title="12. Interrogazioni orali e dichiarazioni scritte (presentazione): vedasi processo verbale"/>
  <section id="creitem13" title="13. Seguito dato alle posizioni e risoluzioni del Parlamento: vedasi processo verbale"/>
  <section id="creitem14" title="14. Ordine dei lavori: vedasi processo verbale"/>
  <section id="creitem15" title="15. Interventi di un minuto su questioni di rilevanza politica">
    <intervention id="1-019" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca, in conformità dell’articolo 144, gli interventi di un minuto su questioni di rilevanza politica.</p>
    </intervention>
    <intervention id="1-020" speaker_id="38607" name="Nickolay MLADENOV" is_mep="True" mode="spoken" nationality="Bulgaria" birth_date="05-05-1972" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="bg">Signor Presidente, onorevoli colleghi, le calamità naturali di cui siamo stati testimoni in Europa quest’anno dimostrano quanto sia necessario operare due cambiamenti sostanziali nel modo in cui affrontiamo tali problemi. In primo luogo, occorre creare meccanismi più flessibili per assistere i paesi nel processo di ricostruzione dopo le calamità naturali. In secondo luogo, questi problemi evidenziano l’esigenza di costituire forze europee di intervento rapido, in modo da integrare le capacità delle nazioni vittime di tali disastri.</p>
      <p sl="bg">Quest’anno il mio paese, la Bulgaria, è stata colpita sia da incendi che da inondazioni. Quando si sono dovuti spegnere incendi di notevole estensione intorno a una grande città come Stara Zagora, il governo ha chiesto l’assistenza agli Stati membri dell’Unione europea, senza ottenerla perché la capacità era impegnata, ricevendo invece aiuto dalla Russia sulla base di un accordo bilaterale. Ciò ha intaccato l’immagine dell’Unione europea nel mio paese, motivo per cui chiedo a tutti voi di esortare la Commissione europea a condurre un’analisi approfondita e a presentare una serie di proposte per la costituzione di forze comuni europee che assistano gli Stati membri nel reagire alle calamità e agli incidenti. Vi ringrazio.</p>
    </intervention>
    <intervention id="1-021" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, il terrorismo internazionale rappresenta il lato oscuro della globalizzazione. I terroristi abusano delle libertà democratiche garantite nei nostri paesi, quali la libertà di viaggiare, la copertura delle notizie da parte dei media e i diritti civili, per raggiungere i propri obiettivi attraverso la paura e la violenza nei confronti di persone innocenti.</p>
      <p sl="en">Per affrontare tale nodo è necessario scoprire completamente e comprendere i meccanismi più reconditi del terrorismo, incluse le sue radici religiose, sociali e quelle che affondano nella civiltà. Noi Stati democratici abbiamo un handicap in questo senso. Cerchiamo di salvare vite, ma i terroristi si sforzano di causare quante più vittime possibili, nella speranza di manipolare le emozioni suscitate dalle immagini di morte trasmesse dalla televisione.</p>
      <p sl="en">Dobbiamo operare una distinzione fra l’attentatore suicida e colui che lo recluta. Molto spesso l’attentatore suicida non è mosso dall’odio che caratterizza il suo reclutatore, ma dalla promessa della felicità eterna dopo una morte eroica, cosa che il reclutatore strumentalizza a fini politici.</p>
      <p sl="en">Prevenire è meglio che dover reagire. A tale scopo dobbiamo trovare l’equilibrio tra le esigenze nell’immediato e quelle a lungo termine della lotta al terrorismo. Occorre pertanto rafforzare la cooperazione fra i nostri Stati nel campo dell’intelligence , della polizia e della giustizia, affrontando al contempo le cause strutturali del terrorismo, soprattutto nei paesi dove viene reclutata la maggioranza di coloro che compiono tali atti.</p>
    </intervention>
    <intervention id="1-022" speaker_id="34482" name="Alexandru-Ioan MORȚUN" is_mep="True" mode="spoken" nationality="Romania" birth_date="16-07-1951" birth_place="Drobeta Tr. Severin" p_group="Group of the Alliance of Liberals and Democrats for Europe" m_state="RO">
      <p sl="ro">Signor Presidente, dopo dieci anni di prigionia politica, i membri del gruppo Ilaşcu nella Repubblica di Moldova sono stati invitati al Parlamento europeo e sono stati ascoltati dalla sottocommissione per i diritti umani. Adrian Ivanţoc, Tudor Petru Popa e Alexandru Leşko hanno raccontato in maniera commovente delle torture cui sono stati sottoposti nelle prigioni della Transnistria, nonché dei frequenti abusi e delle violazioni dei diritti umani che vi hanno luogo. Hanno invitato la Comunità europea a fare di più, a risolvere il conflitto regionale, con l’attuazione di tutti gli accordi internazionali, in particolare di quelli che prevedono il ritiro delle truppe russe dalla Transnistria. Per trasformare tali richieste legittime in realtà, il Parlamento europeo deve formare una solida compagine, fare affidamento sull’Helsinki Committee for Human Rights quando questi propone misure concrete a sostegno delle ONG operanti in Moldova, nonché sostenere la pubblicazione di giornali e periodici in questa regione, costruire una rete di telediffusione sulla sponda destra del Dnestr per far sì che sia possibile la ricezione dei canali radio e televisivi moldavi. Infine, vi è la volontà di cambiare radicalmente il formato negoziale esistente in Transnistria. L’Unione europea e la Romania in quanto membro dell’Unione devono cambiare il proprio status da meri osservatori a membri a pieno titolo.</p>
    </intervention>
    <intervention id="1-023" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">Signor Presidente, qualche mese fa il Parlamento europeo adottò una risoluzione di condanna della xenofobia e del crescente nazionalismo in Europa. Il trattamento che tale documento riservava ad alcuni paesi, fra cui la Polonia, era ingiustamente severo e sproporzionato rispetto al problema.</p>
      <p sl="pl">Ovviamente le questioni relative all’odio razziale devono essere affrontate con la massima serietà. E’ per questo motivo che sono sorpreso dal fatto che la Commissione europea non stia prendendo alcuna misura nei confronti dei partiti fascisti che stanno sorgendo in alcuni paesi. In certi paesi, rappresentanti di questi partiti sono stati addirittura eletti a cariche a livello regionale. Squadristi provenienti da queste fila si avventano sugli stranieri nelle strade e lanciano appelli pubblici per la revisione dei confini.</p>
      <p sl="pl">E’ un problema grave, che affligge una serie di paesi della cosiddetta “vecchia” Unione, i quali avrebbero dovuto affrontare la questione molto tempo fa. Ciononostante, i leader della Comunità puntano il dito contro i nuovi Stati membri anche nel caso di incidenti insignificanti.</p>
    </intervention>
    <intervention id="1-024" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, il 12 agosto scorso nello Stretto di Gibilterra è avvenuta una collisione fra la nave da carico New Flame e la petroliera Torm Gertrud . Si tratta del nono incidente in uno degli stretti con maggior traffico marittimo al mondo, con oltre 100 000 navi all’anno.</p>
      <p sl="es">Tale incidente ribadisce la necessità impellente di creare un’autorità portuale di controllo fra il Regno di Spagna, il Regno Unito e Gibilterra. La mancanza di controllo marittimo costituisce un pericolo per la vita umana, nonché, ovviamente, un rischio per l’ambiente della regione.</p>
      <p sl="es">Ancora non sappiamo – e ritengo che la Commissione europea debba esigere informazioni al riguardo – cosa trasportasse il cargo affondato: 27 000 tonnellate di rottami metallici, forse pericolosi e inquinanti.</p>
      <p sl="es">Ritengo che sia di grande importanza che il Parlamento e la Commissione europea esercitino pressione sui governi spagnolo, britannico e di Gibilterra affinché sia istituito tale organo di controllo marittimo.</p>
    </intervention>
    <intervention id="1-025" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, desidero richiamare l’attenzione su un’innovazione nel campo della tutela dell’ambiente marino. Sabato la Scozia è diventata il primo paese in Europa a mettere in pratica un piano volontario di chiusura in tempo reale dei fondi marini, al fine di salvaguardare le riserve di merluzzo. Si auspica che tale piano, sviluppato unitamente dal governo scozzese e dal settore della pesca, possa servire da modello in futuro per progetti di tutela dell’ambiente marino. A quanto mi risulta, il governo scozzese è stato contattato dagli omologhi danese e norvegese allo scopo di apprendere da questo specifico progetto.</p>
      <p sl="en">Fino ad oggi la politica comune della pesca non è stata altro che un disastro per la Scozia, e sono fermamente convinto che il futuro della gestione della pesca non sia in un controllo centralizzato da Bruxelles, bensì in una cooperazione diretta fra i paesi dediti alla pesca. Il governo scozzese e l’industria ittica meritano il nostro elogio per aver preso l’iniziativa in tale campo. Spero intanto che al Consiglio di dicembre si prenda atto degli sforzi da essi compiuti su base volontaria, tributando loro il giusto riconoscimento.</p>
    </intervention>
    <intervention id="1-026" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signor Presidente, l’aggressione nazista alla Polonia del 1 settembre 1939 rappresentò l’ennesimo atto di violenza ai danni del mio paese. Più di sei milioni di polacchi morirono nei sei anni di guerra successivi, ovvero il 17 per cento della popolazione della Polonia, che all’epoca era di 35 milioni di persone.</p>
      <p sl="pl">Due settimane dopo, il 17 settembre 1939, in seguito alla firma del patto Molotov-Ribbentrop, la Polonia fu attaccata dall’Unione Sovietica. Oltre 22 000 intellettuali polacchi furono uccisi, freddati con un colpo alla nuca dai sovietici che avrebbero occupato il mio paese per lunghi anni. Ciò spiega perché milioni di miei concittadini erano così speranzosi quando riguadagnammo l’indipendenza. Nonostante i bei discorsi e i proclami relativi alle pari opportunità e alla non discriminazione, certi politici tedeschi e parte dei media tedeschi non fanno che attaccare il mio paese, il popolo polacco, il suo governo e le emittenti cattoliche, in modo particolare Radio Maryja . Questo è la prova che esistono ancora sentimenti antipolacchi.</p>
      <p sl="pl">Nell’anniversario dell’invasione della Polonia e a nome sia dei vivi che dei morti, lancio un appello per porre fine alla violenza, giacché vi si potrebbe celare un tentativo di conseguire obiettivi che non è stato possibile raggiungere con mezzi bellici.</p>
    </intervention>
    <intervention id="1-027" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie mille. La riconciliazione, oggi come allora, è un compito importante per l’Europa.</p>
    </intervention>
    <intervention id="1-028" speaker_id="37450" name="Viorica-Pompilia-Georgeta MOISUC" is_mep="True" mode="spoken" nationality="Romania" birth_date="08-04-1934" birth_place="Bucureşti" p_group="Non" m_state="RO">
      <p sl="ro">Signor Presidente, il mio intervento riguarda i diritti dei rumeni in Serbia e Bulgaria. Il territorio sulla sponda destra del Danubio, nella Serbia nordoccidentale e nella Bulgaria nordoccidentale, che comprende la regione che va dai Monti Ratan al Danubio, e dalla Valle della Moravia alla Valle di Timoc in Serbia, nonché la regione che si estende da Vidin a Lom in Bulgaria, è popolato prevalentemente da rumeni. Questi ultimi costituiscono una minoranza di più di 300 000 persone, che vivono in oltre 130 paesi di piccola e media grandezza e in 20 città. Non sono riconosciuti come minoranza etnica, non hanno diritto a funzioni religiose o a un’istruzione nella loro lingua madre. A scuola il rumeno non è materia di studio. La lingua, la letteratura e la storia rumene sono insegnate in condizioni semiclandestine, in case private. L’unica chiesa rumena esistente, a Mălăiniţa, sarà presto demolita. L’Helsinki Committee for Human Rights della Serbia ha richiamato l’attenzione sulla situazione disperata della comunità rumena sul posto, e al suo diritto di conservare l’identità nazionale. Mi rivolgo alle istituzioni europee affinché si occupino quanto prima di tale questione e intervengano a favore del rispetto dei diritti della minoranza rumena in Serbia e in Bulgaria.</p>
    </intervention>
    <intervention id="1-029" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, l’articolo 29 del Trattato sull’Unione europea definisce il terrorismo come un crimine grave. Il Trattato definisce come reati di terrorismo le azioni le cui conseguenze mettono in pericolo vite umane, che promuovono la violenza e hanno per scopo l’intimidazione della popolazione. Quello cui abbiamo assistito a Budapest con il giuramento della Guardia ungherese può rientrare in tale definizione. In tale occasione Il leader della Guardia ungherese ha infatti espresso dichiarazioni a dir poco scioccanti, manifestando la propria preoccupazione che la Slovacchia e la Romania, due paesi con comunità ungheresi, possano attaccare l’Ungheria. Sono convinto che tali organizzazioni, con le loro azioni radicali, possano incoraggiare i sentimenti separatisti all’interno delle minoranze, le quali già presentano tendenze autonomiste, e una situazione del genere non è compatibile con la buona condotta di uno Stato membro. Simili organizzazioni dovrebbero essere sciolte e le posizioni quali quelle espresse dalla Guardia ungherese dovrebbero essere vietate e punite dalla legge. Ne approfitto pertanto per invitare i leader delle istituzioni europee a condannare con fermezza tali prese di posizione e a chiedere all’Agenzia per i diritti fondamentali di elaborare una relazione al riguardo, nonché di controllare la situazione delle minoranze che vivono in Ungheria.</p>
    </intervention>
    <intervention id="1-030" speaker_id="4311" name="Bernard POIGNANT" is_mep="True" mode="spoken" nationality="France" birth_date="19-09-1945" birth_place="Vannes" p_group="Socialist Group in the European Parliament" m_state="FR">
      <p sl="fr">Signor Presidente, nei nostri paesi numerose tragedie ci ricordano i nostri doveri a livello europeo. Si dà il caso che nel mio paese una nave da carico abbia causato la morte di un pescatore, il che richiama la nostra attenzione sul problema della sicurezza marittima. E’ in tale contesto che i francesi hanno scoperto l’isola di Kiribati. Vi invito a dare un’occhiata all’atlante, è un’isola assai poco conosciuta, ma si tratta di una bandiera di convenienza. E’ necessario che l’Unione smascheri le bandiere di convenienza, che acceleri il processo di legiferazione nell’ambito del pacchetto “Erika III”, che strutturo un pacchetto “Erika IV” sulla questione sociale della formazione e delle condizioni di lavoro dei marinai, e che al contempo coordini meglio l’azione degli Stati membri che aderiscono all’Organizzazione marittima internazionale.</p>
      <p sl="fr">Si tratta di una questione annosa, che si ripresenta di frequente, ma le numerose tragedie che si verificano ci fanno da monito. Vi esorto, signor Commissario, nonché il rappresentante del Consiglio, anche se è assente, di continuare ad adoperarvi in questa direzione.</p>
    </intervention>
    <intervention id="1-031" speaker_id="33995" name="Silvia CIORNEI" is_mep="True" mode="spoken" nationality="Romania" birth_date="27-08-1970" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="ro">Signor Presidente, il 18 ottobre 2007 la Commissione europea lancerà il giorno europeo contro la tratta degli esseri umani. Vorrei esprimere il mio sostegno a questa iniziativa, giacché porterà questa tematica delicata e perlopiù sconosciuta, che riguarda 2 milioni e mezzo di vittime ogni anno, all’attenzione dei cittadini europei. Vorrei richiamare ancora una volta l’attenzione sul fatto che, al fine di ottenere risultati positivi nella lotta a questo fenomeno, gli Stati membri devono coordinare i propri sforzi in modo più efficace. Attualmente le normative nazionali non lo permettono. Eppure, già dal 2005 gli Stati membri dispongono della Convenzione del Consiglio europeo sulla lotta contro la tratta degli esseri umani, la quale rappresenta lo strumento giuridico più completo per combattere tale fenomeno. Tuttavia, finora solo 18 dei 27 Stati membri hanno firmato la Convenzione e soltanto 3 Stati membri l’hanno ratificata. E’ per questo motivo che mi rivolgo alla Commissione europea affinché chieda al Consiglio l’autorizzazione a firmare la Convenzione sulla lotta contro la tratta degli esseri umani a nome delle Comunità europee. Signor Presidente, la tratta degli esseri umani costituisce una grave violazione dei diritti umani. Dobbiamo passare dalle parole ai fatti, è ora di agire, in modo da rendere più facile punire i trafficanti e tutelare le vittime, che vengono vendute e rivendute, trattate come schiavi nell’Europa moderna, un’Europa della quale ci diciamo fieri per il suo rispetto dei diritti umani.</p>
    </intervention>
    <intervention id="1-032" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, vorrei innanzi tutto esprimere le mie profonde condoglianze ai parenti di tutte le vittime delle calamità naturali, in Grecia come in altri paesi. Il mio cuore piange per loro. Io stesso 10 anni fa ho vissuto l’esperienza di una grave inondazione, e sono dunque ben consapevole di cosa ciò comporti.</p>
      <p sl="pl">Purtroppo i disastri naturali continueranno a verificarsi. Per tale motivo si deve creare con particolare urgenza una Forza d’intervento rapida. Sono del tutto favorevole all’istituzione di una forza del genere quanto prima. E’ strano come non vi sia da parte nostra praticamente alcuna opposizione all’introduzione di tutta una serie di agenzie europee, anche se esistono già varie decine di enti burocratici di questo genere. Quando invece sono le vite umane a essere a rischio, esprimiamo sempre innumerevoli riserve. E’ ora di superare tali riserve e istituire unità europee sul modello dei cosiddetti caschi blu delle Nazioni Unite, scegliendo magari il rosso o il bianco anziché il blu. Tali unità avrebbero il compito di proteggerci dalle continue minacce poste dalla natura piuttosto che da altre persone.</p>
    </intervention>
    <intervention id="1-033" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">I fatti hanno rapidamente dimostrato la validità delle tesi basate su studi professionali con cui io e i miei colleghi del Parlamento europeo avevamo combattuto contro la Commissione europea e la sua decisione di porre fine all’intervento a favore del granturco.</p>
      <p sl="hu">La Commissione era preoccupata che il sistema di interventi non potesse essere mantenuto a causa delle eccedenze di granturco, benché il mercato non facesse registrare tendenze in tal senso. La Commissione acquistava a 101 euro, e adesso rivende a due volte tale prezzo, ricavando notevoli utili in modo disonesto grazie all’intero intervento sul granturco, nel momento in cui l’Europa è stata colpita dalla siccità e gli allevatori si sono ritrovati a corto di cereali. Ciò solleva una serie di interrogativi riguardo all’attendibilità dell’Unione: vi sono ancora scorte disponibili, ma gli speculatori acquistano forniture mentre gli allevatori onesti non sono in grado di approvvigionarsi di quantità sufficienti di mangime per il proprio bestiame. Tutto ciò non fa che minare la fiducia nella Commissione europea e nell’Unione europea.</p>
    </intervention>
    <intervention id="1-034" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Signor Presidente, onorevoli colleghi, il governo rumeno ha fissato per il 25 novembre 2007 la data delle elezioni al Parlamento europeo. Questo giorno rappresenterà un momento di importanza storica, allorquando i cittadini rumeni si recheranno alle urne per eleggere direttamente i loro rappresentanti al Parlamento europeo. Tale giorno rappresenterà una cartina tornasole della nostra serietà e degli impegni assunti quale Stato membro dell’Unione europea. In Romania la campagna elettorale costituirà un’occasione per avere un confronto sulle questioni relative all’Unione europea, ovvero il futuro dell’Unione, il Trattato costituzionale, il prossimo allargamento, la riforma interna, l’efficienza delle istituzioni europee e il libero accesso al mercato del lavoro. Queste dovrebbero essere le tematiche al centro del dibattito elettorale, e non delle questioni politicizzate che non stanno a cuore dei cittadini, come elezioni anticipate, mozioni di sfiducia o attacchi politici immotivati. Al fine di migliorare il livello dei dibattiti preelettorali e della campagna elettorale stessa, invito i deputati con una certa esperienza, a prescindere dalla loro appartenenza politica, a visitare la Romania durante la fase preelettorale, affinché vengano incluse nell’agenda della campagna per le elezioni al Parlamento europeo le tematiche europee da discutere in modo serio e coerente, sia in Romania che nel resto dei paesi europei.</p>
    </intervention>
    <intervention id="1-035" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Signor Presidente, vorrei metterla al corrente del processo in corso ad Agrigento, in Sicilia, nei confronti di sette pescatori tunisini accusati di favorire l’immigrazione illegale, in quanto l’8 agosto hanno prestato soccorso a 44 persone, fra cui 11 donne (due di loro erano incinte), e due bambini. Sono accusati di favorire l’immigrazione illegale, per giunta sul territorio europeo. Ritengo che l’istituendo crimine di solidarietà, che pare essere lo sbocco di questo processo, debba essere chiaramente denunciato dai parlamentari. Una delegazione si recherà ad Agrigento questo venerdì. Non posso che incoraggiare i parlamentari, nonché il primo fra essi, ovverosia lei, signor Presidente, a esprimere il vostro sostegno ai sette pescatori tunisini.</p>
    </intervention>
    <intervention id="1-036" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, questa settimana i Freedom Drivers sono tornati al Parlamento. I Freedom Drivers sono persone affette da disabilità e con gravi problemi di dipendenza, che vogliono godere della stessa libertà di circolazione di cui gode chiunque e di cui l’Europa è un simbolo. Sono qui da noi per chiedere una normativa che garantisca loro tale libertà di circolazione.</p>
      <p sl="en">Illustreranno gli ostacoli che devono affrontare, molti dei quali creati dall’uomo e della cui eliminazione dovrebbero farsi carico il Parlamento, le nazioni e le persone che rappresentiamo. Signor Commissario, mi consenta di ragguagliarla sul fatto che questo è il terzo anno che ci visitano e poco è cambiato nel frattempo. E’ vero, abbiamo migliorato i diritti dei passeggeri aerei, ma non abbiamo molto altro da dire loro. A quando la tanto attesa direttiva sulla disabilità che attribuirà peso legislativo alle pari opportunità per i disabili?</p>
    </intervention>
    <intervention id="1-037" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Prima di entrare a far parte dell’Unione europea, alcune persone in Europa centrale erano convinte che l’adesione all’Unione avrebbe risolto tutti i nostri problemi. Ciò non è avvenuto. Poiché l’Unione è stata creata per garantire la pace in Europa, vorrei sottolineare la radicalizzazione della situazione in Ungheria. I membri della cosiddetta “Guardia ungherese” hanno prestato giuramento alcuni giorni fa. I suoi capi parlano di un confine comune per tutti gli ungheresi e il suo atto costitutivo menziona una formazione alle armi obbligatoria. I suoi membri vestono uniformi e godono dell’appoggio di un ex ministro. Le relazioni slovacco-ungheresi sono peggiorate di recente.</p>
      <p sl="sk">Alcuni mesi fa il primo ministro ungherese ha rifiutato di incontrare il suo omologo slovacco, e si parla nuovamente di rivedere lo status quo prodottosi alla fine della Seconda guerra mondiale. Mi rivolgo al governo ungherese affinché prenda provvedimenti per sciogliere questo gruppo paramilitare. Noi slovacchi abbiamo messo fuori legge una simile organizzazione radicale nel nostro paese. Non vi è posto nell’Europa del XXI secolo per organizzazioni di questo genere. La riconciliazione e le scuse reciproche sono nel nostro comune interesse: l’esempio ci è stato dato l’anno scorso dai vescovi cattolici slovacchi e ungheresi a Ostrihom. Ecco cosa vuol dire in concreto dire di no all’estremismo.</p>
    </intervention>
    <intervention id="1-038" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, i miei colleghi ed io abbiamo assistito di recente a un fenomeno molto strano al terminal 1B dell’aeroporto di Francoforte. I passeggeri in partenza per Sofia con un volo della Bulgaria Air sono stati sottoposti a due controlli di sicurezza consecutivi assolutamente identici.</p>
      <p sl="en">Dopo aver chiesto ai funzionari dell’aeroporto il motivo per cui dei passeggeri dovessero fare due volte una lunga coda per essere sottoposti allo stesso controllo di sicurezza, mi è stata data l’assurda spiegazione che l’aeroporto di Francoforte era sovraccarico e che erano necessari secondi controlli per via di passeggeri in arrivo da altre località.</p>
      <p sl="en">Una fonte affidabile mi ha poi fatto sapere che tali doppi controlli sono effettuati in certi giorni della settimana al terminal 1B nei confronti dei voli in partenza per i seguenti paesi dell’Unione europea: Bulgaria, Polonia e Romania.</p>
      <p sl="en">Signor Presidente, voglio ben sperare che la Commissione prenderà adeguate misure in relazione a tale pratica perché si tratta non soltanto di diritti dei passeggeri, bensì anche dei diritti umani dei cittadini europei.</p>
    </intervention>
    <intervention id="1-039" speaker_id="34002" name="Maria PETRE" is_mep="True" mode="spoken" nationality="Romania" birth_date="15-08-1951" birth_place="Grindu" p_group="Group of the European People's Party (Christian Democrats) and European Democrats" m_state="RO">
      <p sl="ro">Nel trattato di adesione all’Unione europea, la Romania si è impegnata a indire le elezioni al Parlamento europeo entro la fine di quest’anno. Il governo rumeno purtroppo ha rinviato la data fissata in un primo momento per le elezioni europee, vale a dire dal 13 maggio al 25 novembre. Gli analisti sostengono che la principale ragione di tale rinvio era che alcuni partiti politici, fra cui i partiti al governo, temevano i risultati di queste elezioni. Un vecchio proverbio rumeno recita “non ci si può nascondere dietro un dito”. Il governo rumeno non solo teme l’esito delle consultazioni alle urne, ma, purtroppo, teme anche le donne. Non vi è neanche una donna nel governo, fatto abbastanza unico fra gli Stati membri dell’Unione europea. Degli attuali 35 membri rumeni del Parlamento europeo 12 sono donne. Dopo le elezioni di novembre i partiti politici dovrebbero essere in grado di modificare la cosiddetta quota rosa, riservando perlomeno 18 seggi del Parlamento europeo a donne. Vorrei rassicurarvi sul fatto che il Partito democratico, membro del Partito popolare europeo, agirà in questo senso. Vorrei pertanto ricordare al Primo Ministro rumeno che, a partire dal 1° gennaio, la Romania fa parte dell’Unione europea, e che il 2007 è l’Anno europeo delle pari opportunità per tutti.</p>
    </intervention>
    <intervention id="1-040" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, venerdì scorso alcuni sindacalisti dei cantieri navali di Gdansk hanno manifestato davanti alla sede della Commissione europea a Bruxelles.</p>
      <p sl="pl">A luglio la Commissione europea ha lanciato un ultimatum che dava alla Polonia un mese di tempo per presentare una serie di piani volti alla riduzione della capacità produttiva dei cantieri navali. La Commissione esige la chiusura di uno dei tre pontili a Gdansk, nel caso in cui i cantieri non dovessero restituire gli aiuti di Stato ricevuti dal governo polacco a partire dal 1° maggio 2004. I Commissari dell’Unione europea sostengono che non è intenzione della Commissione chiudere i cantieri, bensì modernizzarli. Una riduzione drastica della capacità produttiva, con la chiusura di due dei tre pontili, ne farebbe un impianto non redditizio, portando alla perdita di molti posti di lavoro e infine alla chiusura dei cantieri.</p>
      <p sl="pl">Il cantiere navale di Gdansk non si limita tuttavia a occupare un gran numero di lavoratori. E’ anche uno dei più importanti simboli della storia contemporanea della Polonia e dell’Europa unita, essendo il luogo dove prese il via il movimento di Solidarność .</p>
      <p sl="pl">Il Parlamento europeo dovrebbe sollecitare da parte della Commissione europea la ricerca di una soluzione a questa situazione, una soluzione che abbia come obiettivo il bene dei cantieri e dei lavoratori. In quanto voce della società europea dovremmo esprimere la nostra solidarietà ai lavoratori dei cantieri e spingere per una soluzione che garantisca sia la stabilità dei cantieri che il rispetto per questo simbolo della storia contemporanea europea.</p>
    </intervention>
    <intervention id="1-041" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, Amnesty International è un’organizzazione dal curriculum impeccabile, che nel corso di molti anni di duro lavoro ha contribuito in modo determinante alla lotta alle violazioni dei diritti umani in tutto il mondo, guadagnandosi così il rispetto di tutti coloro che hanno a cuore la giustizia, la libertà e la democrazia. Ma Amnesty International si è anche procurata, non sorprendentemente, molti nemici, uno dei quali si trova in Turchia. Molte delle relazioni di Amnesty International riguardano la Turchia e ciò ha turbato il ventre molle del potere turco, controllato dai militari.</p>
      <p sl="en">Questo “ventre molle” ha di recente dato nuovamente prova del proprio carattere aggressivo. Come forse saprete, esso, attraverso le autorità locali di Istanbul, ha deliberato sulla cosiddetta “raccolta di fondi illegale” e congelato quindi i conti bancari di Amnesty International in Turchia. Ci troviamo di fronte a un palese tentativo di intralciare il lavoro di Amnesty International in quel paese.</p>
      <p sl="en">Vi invito a intervenire con forza nei confronti del governo turco, in modo che sia chiaro che il Parlamento non accetterà l’attacco di cui sopra sferrato nei confronti di Amnesty International , e che attacchi di questo genere costituiscono un importante ostacolo al processo di adesione della Turchia all’Unione europea.</p>
    </intervention>
    <intervention id="1-042" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, quanto costa alla Gran Bretagna essere membro dell’Unione europea? La scorsa settimana ho pubblicato la mia seconda relazione annuale proprio su tale argomento. Calcolando i costi diretti e indiretti sono arrivato a stabilire che aderire all’Unione europea costa alla Gran Bretagna perlomeno 60,1 miliardi GBP lordi all’anno, ovvero 50,6 miliardi GBP netti l’anno. Ciò equivale a oltre 1 000 GBP lorde, o 843 GBP nette, per ogni uomo, donna e bambino del Regno Unito. In altri termini, sono 114 000 GBP lorde al minuto o 96 000 GBP nette al minuto. La maggioranza dei cittadini britannici si rende conto che si tratta di un enorme spreco di denaro.</p>
      <p sl="en">Non deve sorprendere che il Primo Ministro britannico Gordon Brown si rifiuti di indire nel Regno Unito un referendum popolare sul nuovo Trattato di riforma. Se costui ritiene che l’Unione europea vale quello che costa, dovrebbe accettare il mio invito a commissionare un’analisi indipendente costi-benefici per dimostrarlo. Si tratterebbe di una saggia decisione.</p>
    </intervention>
    <intervention id="1-043" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">I palazzi condominiali prefabbricati dei paesi V4 e in Bulgaria e Romania sono stati costruiti 40 anni fa e richiedono una ristrutturazione. Non è possibile ottenere soldi dai Fondi strutturali a causa della regola de minimis , la quale prevede che senza l’approvazione della Commissione europea un singolo beneficiario non può ottenere dallo Stato uno stanziamento che superi i 200 000 euro (circa 6,8 milioni di corone slovacche). I palazzi prefabbricati sono gestiti solo da alcuni gruppi, cooperative condominiali o amministratori. Il costo approssimativo di una ristrutturazione è di 580 000 corone slovacche per un palazzo prefabbricato e di circa 17 000 euro per un appartamento. I nuovi Stati membri ne trarrebbero vantaggio se la Commissione non applicasse la regola de minimis in certe circostanze.</p>
      <p sl="sk">Alla fine di giugno i ministri di tali paesi hanno deciso di istituire un gruppo di esperti incaricato di condurre colloqui con la Commissione. L’obiettivo consisterà nell’armonizzare la normativa con le condizioni previste per ottenere da parte dell’Unione europea i finanziamenti nell’ambito dei Fondi strutturali destinati alla ristrutturazione di palazzi prefabbricati. Questi ultimi rappresentano il principale problema in materia di ristrutturazione nelle aree urbane dei nuovi Stati membri. Dal momento che si trovano in uno stato di grave degrado, chiedo alla Commissione europea e a voi, cari colleghi, di sostenere questa iniziativa.</p>
    </intervention>
    <intervention id="1-044" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Signor Presidente, desidero richiamare l’attenzione dell’Assemblea sul tragico incendio al Penhallow Hotel , sul litorale di Newquay, in Cornovaglia, nella mia circoscrizione.</p>
      <p sl="en">Nell’incendio sono morte tre persone: una perché è saltata da una finestra ai piani alti; le altre due, di cui una, a quanto si dice, disabile, sono morte nelle loro camere. Costoro probabilmente non sarebbero morti se avessero vissuto in un altro paese dell’Unione europea. In Ungheria, ad esempio, un albergo di tale altezza avrebbe dovuto essere provvisto di sprinkler . Negli ultimi quattro anni, in Europa sono morte 60 persone a causa di incendi scoppiati in alberghi che non erano dotati di tali sistemi, mentre il bilancio è pari a zero nel caso di incendi in alberghi che ne erano provvisti.</p>
      <p sl="en">Chiedo alla Commissione di prendere atto di ciò e di presentare alcune proposte nel campo della legislazione sulla sicurezza antincendio per gli alberghi in tutta l’Unione europea.</p>
    </intervention>
    <intervention id="1-045" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, nella scorsa legislatura il collega radicale, Maurizio Turco, aveva presentato delle interrogazioni alla Commissione europea sui privilegi fiscali della Chiesa cattolica e delle imprese che ruotano attorno ad essa in Italia e in Spagna.</p>
      <p sl="it">Proprio in queste settimane sono giunte anche all’Italia le risposte della Commissione sulla richiesta d’informazioni; in Spagna le interrogazioni hanno avuto l’effetto di provocare la modifica della legge sull’IVA, che è stata appunto modificata per eliminare tali vantaggi e privilegi.</p>
      <p sl="it">In Italia invece ciò ha scatenato una serie di reazioni assolutamente scomposte: si è arrivati a parlare, come l’ex ministro Gasparri, di azioni alla Bin Laden , altri hanno parlato di razzismo anticlericale, anche il vicepresidente del Parlamento europeo on. Mauro ha parlato di braccio anticattolico e antisociale del ministro radicale Bonino.</p>
      <p sl="it">A mio parere questo Parlamento debba compiacersi se per una volta le interrogazioni alla Commissione europea hanno avuto un effetto così concreto e ritengo che dovremmo mantenere il nostro supporto a tale iniziativa.</p>
    </intervention>
    <intervention id="1-046" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, probabilmente sarà stato al corrente che per l’11 settembre era in programma a Bruxelles una manifestazione pacifica contro l’islamizzazione dell’Europa. I cittadini di diversi Stati membri intendevano organizzare questa iniziativa e la manifestazione, il cui obiettivo principale era rivolgersi alle istituzioni europee in generale e al Parlamento europeo in particolare. Ecco perché il luogo prescelto era il Luxemburgplein , nelle vicinanze dell’ingresso del Parlamento.</p>
      <p sl="nl">Tuttavia, il sindaco socialista di Bruxelles ha vietato tale manifestazione, facendosi beffe della libertà di parola e del diritto d’assemblea. Poiché non si tratta solo di una questione interna a Bruxelles o al Belgio, ma di una questione che ci riguarda come Parlamento europeo, sarebbe opportuno che esprimessimo una protesta riguardo al divieto di questa manifestazione a Bruxelles. Non è possibile che l’Europa promuova, attraverso le istituzioni europee, i diritti democratici fondamentali in tutto il mondo, mentre a Bruxelles, nel cuore dell’Unione europea, gli stessi diritti fondamentali siano calpestati.</p>
    </intervention>
    <intervention id="1-047" speaker_id="4539" name="David SUMBERG" is_mep="True" mode="spoken" nationality="United Kingdom" birth_date="02-06-1941" birth_place="Stoke-on-Trent" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, è con grande amarezza che prendo la parola, perché nutro nei suoi confronti notevole ammirazione e rispetto. Ciononostante, voglio esprimere la mia protesta riguardo al fatto che la scorsa settimana si è tenuta nell’edificio del Parlamento a Bruxelles una conferenza dedicata in apparenza alla pace in Medio Oriente, ma che in realtà faceva trasparire un attacco unilaterale, preconcetto, non rappresentativo, allo Stato di Israele. Temo che ciò fosse in aperto contrasto con quanto sta accadendo nella regione, dove il Primo Ministro israeliano e il Presidente dell’Autorità palestinese, grazie a negoziati molto pazienti, stanno compiendo passi in avanti sotto l’egida degli Stati Uniti.</p>
      <p sl="en">Tale conferenza, come sapete, non era organizzata dal Parlamento europeo. Si è svolta tuttavia nell’edificio del Parlamento e ha permesso agli organizzatori di rafforzare la propria credibilità e di ottenere il nostro benestare per quanto da loro affermato. Lei è stato ringraziato personalmente per aver permesso che si tenesse la conferenza. Penso che dobbiamo riflettere attentamente prima di ripetere tale esperienza. L’edificio del Parlamento europeo non è un luogo di riunione per chiunque voglia esprimere una protesta nei confronti di questo o quel problema, ovunque nel mondo. E soprattutto non dovrebbe diventare ostaggio di quegli estremisti che non riconosceranno mai che la pace nel Medio Oriente, come in altre regioni, sarà raggiunta solo con le trattative e non con le pallottole e le bombe.</p>
    </intervention>
    <intervention id="1-048" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Sumberg, dal momento che ha chiamato in causa il Presidente del Parlamento, vorrei innanzi tutto ringraziarla per il suo apprezzamento. Tuttavia, vorrei precisare che ci sono temi che esulano dalle competenze del Presidente. Questa decisione è stata presa dalla Conferenza dei presidenti, e io ho dovuto attuarla.</p>
      <p sl="unknown">La conferenza è stata organizzata da un organo delle Nazioni Unite. Non si trattava quindi di un’istituzione qualsiasi, ma di un’istituzione delle Nazioni Unite. Ho spiegato tutto ciò in una lettera formale indirizzata al Presidente della Knesset , così come ho fornito le stesse spiegazioni all’ambasciatore. Per quanto riguarda il Presidente del Parlamento europeo, non ho partecipato alla conferenza e non ho ricevuto nessuno degli oratori. La conferenza ha avuto luogo nel Parlamento europeo, ma il Parlamento europeo non ne rispondeva. Ritengo che debba tenere in considerazione tali elementi.</p>
    </intervention>
  </section>
  <section id="creitem16" title="16. Incendi boschivi in Grecia, loro conseguenze e conclusioni da trarre per l’elaborazione di misure di prevenzione e di allarme (discussione)">
    <intervention id="1-051" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la dichiarazione della Commissione su incendi boschivi in Grecia, loro conseguenze e conclusioni da trarre per l’elaborazione di misure di prevenzione e di allarme.</p>
    </intervention>
    <intervention id="1-052" speaker_id="photo_generic" name="Vladimír Špidla" is_mep="True" mode="spoken">
      <p sl="fr">Membro della Commissione . − Signor Presidente, desidero innanzi tutto chiedere scusa per l’assenza del Commissario Stravros Dimas, il quale avrebbe voluto partecipare a questa discussione, ma la recente e seria operazione agli occhi cui è stato sottoposto gliel’ha impedito.</p>
      <p sl="fr">Onorevoli deputati, la Commissione europea esprime il suo più profondo rammarico riguardo alle devastazioni causate dagli incendi boschivi in Grecia. I nostri pensieri vanno alle vittime e alle loro famiglie. Il Presidente Barroso si è recato in Grecia il fine settimana scorso per rendersi conto di persona della situazione. Anche il Commissario Hübner si è recato sul luogo per valutare in quale misura i fondi europei possano contribuire all’opera di ricostruzione a livello nazionale. Renderà conto della sua visita nel corso dell’incontro del Collegio di domani. Il Commissario Dimas, che si trovava in Grecia quando sono scoppiati i primi incendi, è stato testimone dell’assistenza internazionale fornita ai vigili del fuoco greci. Il Commissario è intervenuto parimenti al Collegio per informare l’intero Esecutivo dell’assistenza fornita, nonché per esortare a utilizzare tutti gli strumenti disponibili per una rapida ricostruzione.</p>
      <p sl="fr">Abbiamo assistito a una tragedia umana e a un disastro ambientale. Gli incendi hanno distrutto vite umane, abitazioni, nonché il tessuto economico di un intero paese. L’entità dei danni è considerevole. Almeno 180 000 ettari di terra sono andati bruciati e 130 città e paesi sono stati devastati. Nelle aree più colpite, come il Peloponneso e la parte centrale e orientale della Grecia, le economie regionali hanno sofferto danni pesanti. Tutti i cittadini europei si sono sentiti toccati dalle immagini degli incendi e l’Europa ha reagito con prontezza e ha preso provvedimenti quando la Grecia ha chiesto assistenza.</p>
      <p sl="fr">Il Centro di monitoraggio e informazione della Commissione ha coordinato l’assistenza offerta da quattordici Stati membri. La comunità internazionale ha fornito un aiuto complementare nell’estinzione degli incendi, rivestendo un ruolo di prim’ordine nel controllo della propagazione degli incendi stessi. Affiancati dalla Commissione, i partner europei della Grecia hanno offerto un’assistenza aerea specializzata: tredici bombardieri ad acqua Canadairs e venti elicotteri – i dati sono aggiornati a lunedì – forze terrestri per lo spegnimento degli incendi, veicoli e altri tipi di attrezzatura. Un aiuto importante è venuto dalla Norvegia, dalla Svizzera, dalla Serbia, dalla Russia e da Israele. Si tratta dell’operazione di protezione civile più imponente a livello europeo nei confronti di un membro dell’Unione europea. L’assistenza fornita è stata efficace, rapida e rappresenta un eclatante esempio di solidarietà europea.</p>
      <p sl="fr">I danni causati dagli incendi in Grecia sono di portata eccezionale e si collocano in un quadro generale di intensificazione di questo genere di calamità. Fra luglio e agosto di quest’anno, la Commissione ha ricevuto una decina di richieste di assistenza internazionale, ovvero dalla Grecia, da Cipro, dall’Italia, dalla Bulgaria, dall’Albania, dall’ex Repubblica jugoslava di Macedonia. In generale, la risposta degli Stati membri è stata generosa ed immediata. Ciononostante, il moltiplicarsi delle richieste di assistenza ha creato una situazione in cui la capacità dei voli antincendio ha raggiunto i propri limiti. L’Unione europea dovrebbe considerare in via prioritaria l’eventualità di mobilizzare capacità supplementari e di trovare le risorse per dotarsi di velivoli supplementari da impiegare nell’attività antincendio, rivolgendosi sia a paesi terzi che al settore privato.</p>
      <p sl="fr">Il governo greco ha stimato i danni a circa 4 miliardi di euro, ovvero circa il 2 per cento del prodotto interno lordo della Grecia. Il governo sta preparando un piano d’azione coerente per porre rimedio alla situazione, e ha inoltre informato la Commissione che è sua intenzione chiedere di attingere ai programmi di assistenza esistenti in seno all’Unione.</p>
      <p sl="fr">Agli ingenti danni causati all’ambiente in Grecia vanno ad aggiungersi nell’immediato il pericolo che le piogge torrenziali defluiscano verso le coste e danneggino questo ecosistema reso fragile, così come il pericolo che il suolo venga eroso, provocando frane con conseguente inquinamento delle acque. Numerose aree protette sono state distrutte, e la Commissione sta studiando come i fondi esistenti, in particolare il fondo LIFE+, possono essere utilizzati per contribuire al ripristino degli habitat distrutti.</p>
      <p sl="fr">Tali aspetti sono stati discussi nel dettaglio dalla Commissione, che s’impegna a prendere tutte le misure possibili per aiutare il governo greco a far fronte alle conseguenze ambientali e socioeconomiche di questi incendi. Fra le possibilità offerte dagli attuali strumenti per far fronte alle esigenze espresse dal popolo greco, è possibile una riprogrammazione dei Fondi strutturali per le regioni e i programmi direttamente interessati.</p>
      <p sl="fr">Sarà inoltre possibile mobilizzare il Fondo di solidarietà sulla base di una richiesta trasmessa dalle autorità greche. In tale contesto, la cooperazione del Parlamento e del Consiglio sarà essenziale per snellire al massimo il processo di adozione di un bilancio rettificativo proposto dalla Commissione al fine di poter mobililzzare tale fondo.</p>
      <p sl="fr">Per quanto riguarda il sostegno da fornire a titolo dei programmi operativi 2006 in questione, la Commissione vaglierà, non appena presentata, la richiesta di modifica da parte delle autorità greche, esercitando la massima flessibilità nel quadro delle disposizioni normative esistenti. I crediti ancora disponibili saranno riorientati per rispondere alle esigenze immediate delle persone e delle regioni colpite da questa crisi. La Commissione ricorrerà a una procedura fast track per garantire un rapido processo decisionale.</p>
      <p sl="fr">Per il periodo 2007-2013, la Commissione procederà, come previsto, all’adozione di programmi nuovi in ottobre, in seguito alla richiesta delle autorità greche. Tali programmi potranno essere adottati in una data posteriore a seconda dei bisogni individuati e delle regioni e dei settori interessati, sulla base di un piano globale presentato dalle autorità greche. Per il Fondo sociale europeo, dobbiamo già ora richiedere alle autorità greche che il piano d’azione in fase di preparazione contenga una parte importante relativa alle “risorse umane”. Tale piano dovrà toccare soprattutto i seguenti settori: l’occupazione, l’inclusione e la sanità, l’istruzione e la formazione, nonché la riforma della pubblica amministrazione.</p>
      <p sl="fr">I cambiamenti climatici possono essere causa di inverni più secchi ed estati più calde, creando così un quadro ideale per gli incendi. Il pericolo di incendi boschivi è sempre maggiore e la risposta europea a tale tragedia deve tenere conto anche della necessità di ridurre l’impatto degli incendi nel futuro. La gestione dei boschi rientra sostanzialmente nelle competenze degli Stati membri, il che è comprensibile, visto che i governi nazionali sono in una posizione migliore per gestire il loro territorio nazionale, investire in misure di prevenzione degli incendi, nonché per pianificare l’azione dei servizi di emergenza.</p>
      <p sl="fr">Vi è inoltre un gran numero di opzioni a disposizione dell’Unione europea per sostenere la risposta a livello nazionale in questo campo. E’ intenzione della Commissione preparare una comunicazione relativa agli incendi boschivi, nonché vagliare alcuni provvedimenti pratici che possano contribuire a migliorare la prevenzione degli incendi boschivi e a ripristinare le economie e gli ecosistemi.</p>
      <p sl="fr">Anche se la risposta dell’Unione nel campo della protezione civile è stata imponente, la Commissione ritiene che sia giunto il momento di consolidare la propria capacità in tale ambito. Si tratta di un elemento che la Commissione sta valutando dall’inizio del 2006, dopo che il Presidente Barroso aveva chiesto a Michel Barnier di redigere una relazione in materia. Studieremo attentamente le raccomandazioni contenute nella relazione Barnier una volta che tali proposte saranno formulate.</p>
      <p sl="fr">E’ incoraggiante constatare come il Parlamento abbia sempre sostenuto uno sviluppo ambizioso della capacità dell’Europa nel campo della protezione civile. Tuttavia, se vogliamo adottare misure nuove, sarà necessario il sostegno unanime di tutti gli Stati membri, risultato spesso difficile da raggiungere.</p>
      <p sl="fr">Nel 2006 la Commissione ha proposto di mobilizzare i fondi comunitari dello strumento finanziario per la protezione civile, al fine di dotare quest’ultima di mezzi supplementari come i velivoli antincendio, nel caso di calamità di grande entità. Ciò corrisponde praticamente alla lettera del paragrafo 9 della risoluzione adottata oggi. Purtroppo, alcuni Stati membri non condividono questo punto di vista, che non può quindi essere portato a compimento. La Commissione chiede pertanto con insistenza agli Stati membri di assumere un approccio più ambizioso quando saranno loro presentate proposte in questo ambito.</p>
    </intervention>
    <intervention id="1-054" speaker_id="28547" name="Ioannis VARVITSIOTIS" is_mep="True" mode="spoken" nationality="Greece" birth_date="02-08-1933" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">a nome del gruppo PPE-DE. – Signor Presidente, il Commissario Špidla ha descritto nel dettaglio il cataclisma che ha colpito il mio paese. Il Presidente della Commissione europea Barroso e il Commissario Hübner si sono recati in Grecia e nelle altre aree colpite dal disastro.</p>
      <p sl="el">A nome di tutti i greci, vorrei cogliere l’occasione per ringraziare l’Unione europea, gli Stati membri e gli altri paesi per aver immediatamente inviato vigili del fuoco addestrati, nonché per il sostegno aereo, fornendo così al mio paese un’assistenza vitale nel debellare i catastrofici incendi.</p>
      <p sl="el">Vorrei anche sottolineare che incendi simili (anche se non della portata vista in Grecia) hanno colpito tutti i paesi dell’Europa meridionale dove si sono create condizioni analoghe.</p>
      <p sl="el">La nostra priorità consiste nel guardare alla prossima fase, che è già iniziata. I primi provvedimenti di sostegno economico alle vittime stanno sortendo i primi risultati. Nell’arco di qualche giorno, la maggior parte degli aventi diritto hanno ricevuto aiuti finanziari mirati a soddisfare le esigenze più immediate e a sostituire i propri effetti domestici. Molte persone rimaste senza tetto sono state sistemate in alloggi mobili temporanei.</p>
      <p sl="el">Dopo la firma dell’accordo fra il governo greco e la Commissione europea, i coltivatori e gli allevatori colpiti (questi ultimi, vorrei aggiungere, hanno perso oltre 73 000 capi di bestiame negli incendi) stanno ricevendo pagamenti per compensarli della perdita delle colture, del bestiame e dell’attrezzatura.</p>
      <p sl="el">Mi sento inoltre in dovere di informare il Commissario che ciò cui ha accennato è già in fase di realizzazione: uno studio e un progetto di piano di ricostruzione per tutte le zone colpite da incendi sono già sul tavolo. Il piano ha per obiettivo di soddisfare in tempi rapidi e con efficacia o bisogni più urgenti per le vittime, dal punto di vista umano ed economico, nonché di ovviare al danno ambientale il prima possibile.</p>
      <p sl="el">Una parte particolare del piano riguarda la ricostruzione del paesaggio nel sito archeologico di Olimpia, che, insieme all’antico stadio, al museo e ad altri edifici, è stato salvato grazie agli sforzi sovrumani dei vigili del fuoco.</p>
      <p sl="el">Bisogna riconoscere che il meccanismo comunitario di protezione civile ha erogato alla Grecia il più grande stanziamento nel campo dell’assistenza da quando è stato istituito nel 2001. Questa assistenza ha mostrato che i principi della cooperazione e della solidarietà sono alla base dell’Unione europea.</p>
      <p sl="el">Tramite la risoluzione che voteremo domani ci poniamo l’obiettivo di far sì che la Commissione europea mobilizzi in tempi rapidi il Fondo di solidarietà dell’Unione europea e individui tutte le risorse finanziarie richieste per affrontare le conseguenze a medio e lungo termine.</p>
      <p sl="el">In secondo luogo, è necessario istituire un meccanismo di risposta rapida per le grandi calamità naturali, area in cui sono già stati compiuti alcuni passi preliminari. Riteniamo inoltre – il Commissario Špidla vi ha già accennato, ma vorrei sottolineare questo punto – che la Commissione debba prendere in esame la creazione di una forza aggiuntiva che sia dotata di velivoli antincendio privati o di paesi che non presentano un serio rischio di incendi durante i mesi estivi. Tale forza di appoggio dovrebbe essere di stanza nei paesi ad alto rischio e dovrebbe essere pronta per un eventuale impiego a partire dall’estate del 2008.</p>
      <p sl="el">Sono certo che l’Unione europea sosterrà il mio paese e darà prova concreta del fatto che la solidarietà è il principio alla base delle relazioni fra i nostri paesi.</p>
      <p sl="el">Vorrei infine ringraziarvi ancora una volta per tutto il sostegno fin qui fornito.</p>
      <a text="(Applausi)"/>
    </intervention>
    <intervention id="1-055" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, il fine settimana scorso ho avuto modo di vedere coi miei occhi le disastrose conseguenze provocate dagli incendi in Grecia. Insieme ai colleghi mi sono recato in alcune regioni colpite, e devo dire che non ho mai visto prima in vita mia una tale catastrofe. Nel giro di pochi minuti la gente è stata privata dagli incendi di tutto quello che possedeva. Ho parlato con persone che, nel vero senso della parola, sono fuggite con quanto avevano indosso. Siamo di fronte a una situazione drammatica. Un gran numero di persone è minacciato nella propria sussistenza e necessita di assistenza subito.</p>
      <p sl="de">Ciò che ha detto il Commissario Špidla è pertanto vero: vi è bisogno di un’assistenza rapida priva di zavorre burocratiche. Quando parlo a nome del mio gruppo di assistenza rapida e priva di zavorre burocratiche ciò non significa, come possono pensare alcuni funzionari della Commissione, fra due o tre mesi. No, gli aiuti devono arrivare adesso, subito, perché la gente non avrà bisogno di aiuto fra due mesi, bensì ora. Vi preghiamo pertanto di mettere immediatamente a disposizione le risorse del Fondo di solidarietà e, qualora fossero rimaste risorse nei Fondi strutturali o in altri fondi, vi invitiamo a sbloccare anch’esse.</p>
      <p sl="de">Non è la prima volta che ci ritroviamo a discutere di disastri. Nel corso degli ultimi dieci anni ci siamo spesso riuniti per dibattere sul da farsi. Ciò vale non soltanto per la Grecia, ma anche per le persone colpite dalle inondazioni in Gran Bretagna questa estate, o per le vittime colpite da terremoti, ovunque esse si trovino.</p>
      <p sl="de">E’ necessario tenere presente quanto segue: il centralismo non produce niente quando si vuole affrontare una catastrofe in loco . Se vi è un incendio nelle vicinanze di Atene, quello di cui abbiamo bisogno sono vigili del fuoco efficienti sul luogo, e non un Commissario per le calamità naturali a Bruxelles. Questo è il punto fondamentale: le attività antincendio devono essere decentralizzate. I governi dell’Unione europea, a partire dalle realtà locali e assumendosi le loro responsabilità, devono pertanto approntare nei propri paesi le infrastrutture necessarie per agire localmente con rapidità ed efficacia, nel caso di inondazioni o incendi.</p>
      <p sl="de">L’Unione europea deve sfruttare i mezzi a propria disposizione per garantire un coordinamento efficace. Alcuni governi insistono inizialmente nel fare tutto da soli, nonostante negli ultimi dieci anni abbiano sprecato qualsiasi occasione presentatasi per migliorare le infrastrutture, e poi si rivolgono all’assistenza altrui troppo tardi, per un sentimento fuori luogo di vergogna o di orgoglio.</p>
      <p sl="de">E’ perciò necessario stabilire qui una volta per tutte quanto segue: la richiesta di aiuti internazionali, onorevoli signori che sedete al governo, non è un’ammissione di incapacità, al contrario, è segno di un atteggiamento responsabile e di una gestione efficace. In questo senso i governi devono operare con molta più rapidità, mentre noi dobbiamo sviluppare i meccanismi di coordinamento necessari per un’azione efficace.</p>
      <p sl="de">Noi tutti, in quanto politici, dobbiamo avere ben chiaro che la gente non ama lo Stato. Lo Stato si presenta loro sotto la forma delle forze di polizia e del fisco, e sappiamo tutti perfettamente che ciò interessa ai cittadini in modo solo marginale. Ma una cosa interessa ai cittadini, ovvero che lo Stato centrale sia a disposizione quando se ne ha urgente bisogno. E se uno Stato non è a disposizione in tali frangenti, se non agisce quando è richiesto l’intervento della polizia o dei vigili del fuoco, allora i cittadini non glielo perdonano. I politici di tutti i paesi dovrebbero tenere bene a mente ciò.</p>
      <p sl="de">Qual è il nostro compito? Dobbiamo creare le condizioni quadro per proteggere i cittadini dai pericoli più comuni, e ciò deve avvenire al livello locale. Lo ripeto ancora una volta: nelle località dove sono stato non esistono unità di volontari in appoggio ai vigili del fuoco. Nel mio paese, nella città di cui sono stato sindaco, tali unità esistono. Si tratta di cittadini che dedicano il loro tempo libero a prestare assistenza nel caso di incendi. Nelle zone colpite da incendi in Grecia non vi è niente del genere.</p>
      <p sl="de">Sarebbe ad esempio un atto di solidarietà se i paesi che dispongono di un tale servizio riflettessero insieme alle regioni colpite, come la Grecia, sulla messa a punto di tali strumenti, e se l’Unione europea mettesse a disposizione le risorse e gli strumenti per finanziare tali sistemi. Questa dovrebbe essere la lezione da trarre da ciò cui stiamo assistendo.</p>
      <p sl="de">Un’ultima considerazione che mi sta particolarmente a cuore: credo che, nella situazione in cui si trovano, sia molto importante per i greci non sentirsi abbandonati. Per questo motivo era così importante per me che oggi dicessimo, in qualità di gruppo socialdemocratico di questa Assemblea, alle persone che si trovano lì: “Tutti noi, senza distinzione di partito, sappiamo cosa state passando attualmente”. In una simile situazione non vi sono distinzioni ideologiche. Non esiste alcuna attività antincendio cristiano democratica o socialista. Ciò che esiste è la solidarietà con le persone che hanno bisogno di aiuto.</p>
      <p sl="de">Un’ulteriore osservazione: ci saranno sempre più persone in bisogno di assistenza, a causa di un’inondazione o di un incendio, a meno che non capiamo che non si tratta solo di elementi criminali. Per me coloro che appiccano gli incendi per procurarsi della terra, distruggendo così la nostra natura, sono criminali allo stato primitivo. E’ un dato di fatto che esistono. Ma d’altro canto molto di ciò a cui assistiamo negli ultimi anni è conseguenza dei cambiamenti climatici, e dobbiamo dunque prepararci a scenari molto peggiori di quelli che ci troviamo ad affrontare attualmente. Ciò significa però anche che non è sufficiente combattere le conseguenze una volta che queste si verificano. Dobbiamo invece contrastare anche le cause. Pertanto un cambio di rotta nella politica climatica rappresenterà un contributo fondamentale a controllare quanto abbiamo visto in Grecia e altrove.</p>
      <a text="(Applausi)"/>
    </intervention>
    <intervention id="1-056" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo ALDE . – Signor Presidente, onorevoli colleghi, vorrei ringraziare il Commissario Špidla per la sua presenza e per la sua testimonianza. Innanzitutto vorrei esprimere solidarietà in particolare al popolo greco, ma anche a quei popoli che negli altri paesi, per esempio in Sicilia e nell’Italia meridionale, hanno subito simili catastrofi, riconoscere poi l’abnegazione dei vigili del fuoco e dei volontari e naturalmente esprimere solidarietà anche alle vittime e ai loro familiari.</p>
      <p sl="it">Vorrei riprendere l’ultima parte dell’intervento del collega Schulz, precisamente l’importanza di un’opera di prevenzione, a mio parere principale e prioritaria, proprio per quanto riguarda il cambiamento climatico – vorrei che ci persuadessimo che esso è una realtà e non uno slogan. Esso si traduce sostanzialmente in un aggravamento degli eventi estremi, per cui assistiamo a piogge più intense e a periodi di siccità più lunghi; è una sfida assolutamente nuova per il nostro territorio.</p>
      <p sl="it">È necessaria una manutenzione dei nostri territori che miri ad azioni concrete contro tali fenomeni, in particolare contro gli incendi boschivi: occorre togliere carico d’incendio al bosco, sfoltire, eliminare tutto quello che può essere un elemento di propagazione dell’incendio e mirare in tal modo alla diminuzione del carico di incendio e della velocità di diffusione dell’incendio stesso.</p>
      <p sl="it">Si tratta pertanto di una manutenzione che deve riguardare anche i corsi d’acqua per quanto concerne le piene, per aumentare i tempi di ritenzione dell’acqua. In materia dobbiamo semplicemente esaminare le numerosissime proposte fatte a partire dalla relazione Barnier per una struttura comunitaria d’intervento nelle catastrofi naturali.</p>
      <p sl="it">In conclusione, tutto ciò dimostra come anche il settore della difesa civile sia un ambito in cui c’è bisogno di una capacità d’intervento dell’Unione come tale, proprio perché ci sono catastrofi che superano la dimensione dei singoli Stati membri.</p>
    </intervention>
    <intervention id="1-057" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE . – Signor Presidente, i nostri pensieri vanno innanzi tutto alle famiglie di coloro che hanno perso i loro cari, le case e gli averi. E’ importante che gli aiuti all’indomani della catastrofe si attivino quanto prima.</p>
      <p sl="sv">La società ha visto boschi e aree preziose andare distrutti. E’ fondamentale che gli aiuti a lungo termine siano inquadrati nell’ottica di uno sviluppo sostenibile, in modo da evitare che i soldi stanziati si volatilizzino.</p>
      <p sl="sv">Parliamo di calamità naturali ma in realtà ci troviamo sempre più di fronte a catastrofi imputabili all’uomo: stiamo cambiando il clima, il che porta sia a siccità estreme che a precipitazioni oltremodo abbondanti. In certi casi la tutela dei boschi è insufficiente. In altri casi, tagliamo i fondi alla protezione civile, incaricata di difenderci dagli incendi. Per raggiungere una sostenibilità a lungo termine è necessario impegnarsi per quanto riguarda il clima, sia in sede legislativa che mediante una tutela concreta del territorio.</p>
      <p sl="sv">Vorrei che l’Europa ponesse come condizione per il suo sostegno alla ricostruzione il rimboschimento delle aree colpite, e non che i fondi stanziati venissero utilizzati per speculare con cinismo sugli incendi, costruendo nuove zone turistiche o comunque utilizzando il suolo per altri fini.</p>
      <p sl="sv">I miei colleghi del partito dei Verdi in Grecia mi hanno inoltre chiesto, visto che purtroppo non vi sono deputati Verdi dalla Grecia nel Parlamento europeo, di riferire che si stanno opponendo a una serie di emendamenti all’articolo 24 della costituzione greca che indebolirebbero la tutela dei boschi. Attualmente i boschi necessitano di una tutela accresciuta.</p>
      <p sl="sv">Non ho intenzione di criticare o difendere il governo oggi. E’ in corso una campagna elettorale e alcuni mirano a criticare, altri a difendere il governo, ma adesso dobbiamo assistere la Grecia e tutti gli altri paesi colpiti, e solo dopo, quando le conseguenze di questa catastrofe saranno liquidate, potremo passare alle critiche e alle analisi.</p>
    </intervention>
    <intervention id="1-058" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">a nome del gruppo GUE/NGL. – Signor Presidente, il mio paese, la Grecia, si trova di fronte a una tragedia. Quest’estate, 75 persone hanno perso la vita. Circa 300 000 ettari di boschi sono andati distrutti, e ci troviamo di fronte a un disastro ambientale ed economico di proporzioni immani.</p>
      <p sl="el">Il governo è stato colto impreparato. Ha cercato di attribuire questa tragedia a un fantomatico nemico e a “minacce asimmetriche”, sottintendendo attività terroristiche interne ed esterne. In realtà, stiamo scontando le colpe del governo attuale e di quelli che lo hanno preceduto. La Grecia è l’unico paese a non avere un registro fondiario né uno forestale. In Grecia è in corso un tentativo di ridurre il livello di tutela delle aree boschive tramite una revisione dell’articolo 24 della costituzione. Nel paese sono presenti 2 milioni di edifici abusivi, molti dei quali in aree boschive. Le ville possono essere costruite su terreni bruciati ed essere successivamente allacciate alla rete elettrica e dell’acqua grazie a condoni di tipo clientelare adottati dai vari governi.</p>
      <p sl="el">Ciò deve cambiare. Purtroppo, non è stato intrapreso niente per evitare questa tragedia. Nonostante l’inverno secco, senza precipitazioni e poi le ondate di caldo fossero stati segni premonitori di gravi incendi, le misure di protezione adottate sono state insufficienti. Quando gli incendi sono scoppiati, il coordinamento è stato insufficiente, e a tutt’oggi decine di milioni di euro approvati dal Fondo di coesione per la tutela dei boschi giacciono inutilizzati. A partire dal 2000 è stato stanziato un totale di 33 milioni di euro, ma finora non è stato impiegato un solo euro.</p>
      <p sl="el">La Grecia, che è uno Stato membro, deve fare di più. Ma anche noi, come Unione europea e Parlamento europeo, dobbiamo fare di più per il patrimonio forestale dell’Europa.</p>
      <p sl="el">E’ ora di finirla con la retorica, Commissario Špidla. “Valutiamo le proposte Barnier”: si tratta di aria fritta, perché lei ha archiviato tali proposte per un tempo molto lungo. E’ stato lei a richiederle, e adesso sta a lei attuarle e promuoverle. E’ necessario stanziare quanto prima, e senza lungaggini burocratiche, a favore della Grecia e degli altri paesi colpiti più risorse a titolo del Fondo di solidarietà e del Fondo per lo sviluppo rurale,. Infine, è necessario istituire un fondo per la tutela dei boschi europei e per la prevenzione degli incendi. Proprio come è stato fatto per le inondazioni, è necessario prendere in esame l’ipotesi di una direttiva sulla protezione contro i rischi d’incendio.</p>
      <p sl="el">Vorrei inoltre esprimere una richiesta a nome del mio gruppo. L’Unione europea deve impegnarsi maggiormente nella tutela dei boschi e dell’ambiente. Anziché aiutare gli americani con forze di risposta rapida in Iraq e Afghanistan, dovremmo istituire una forza di risposta rapida europea per affrontare le calamità naturali.</p>
      <p sl="el">Non è sufficiente discutere in astratto dei cambiamenti climatici. Noi, in quanto Unione europea, dobbiamo fare di più in questo ambito, e ciò significa più politiche comuni, più denaro disponibile dai Fondi comuni, e un controllo più rigoroso nei confronti degli Stati membri quando questi violano la normativa europea in campo ambientale.</p>
    </intervention>
    <intervention id="1-059" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">a nome del gruppo IND/DEM . – Signor Presidente, mi rivolgo all’assemblea a nome dell’onorevole Georgios Karatzaferis, un membro greco del mio gruppo. Ha scelto di affrontare i problemi in Grecia, dove sono morti 63 cittadini, 120 paesi e città minori hanno subito danni e milioni di alberi sono bruciati. Le perdite probabilmente ammontano al 2 per cento del prodotto nazionale lordo. Si tratta di un disastro, e la Grecia necessita di tutto il sostegno possibile da parte degli altri Stati membri e delle istituzioni europee.</p>
      <p sl="en">A quanto sembra i fondi europei a disposizione per la prevenzione di tali disastri non sono stati impiegati nel modo giusto. Chiedo pertanto alla Commissione di avviare un’inchiesta approfondita per stabilire cosa sia successo ai fondi comunitari riservati alla mappatura del territorio e alla prevenzione degli incendi. Di chi è la colpa? Chi sono i responsabili? Le famiglie dei 63 cittadini greci morti esigono una risposta, e lo stesso vale per noi, dato che rappresentiamo i contribuenti.</p>
    </intervention>
    <intervention id="1-060" speaker_id="2001" name="Gerardo GALEOTE" is_mep="True" mode="spoken" nationality="Spain" birth_date="27-01-1957" birth_place="São Paulo " p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, negli ultimi anni durante la seduta di settembre a Strasburgo si sta consolidando una triste tradizione, quella di parlare di catastrofi naturali. Ci troviamo senza ombra di dubbio di fronte a una situazione di proporzioni eccezionali per quanto riguarda i danni materiali e il numero delle vittime, soprattutto a causa dei terribili incendi in Grecia, ma anche in altre regioni d’Europa.</p>
      <p sl="es">Dobbiamo innanzi tutto manifestare la nostra solidarietà nei confronti delle autorità greche, con l’intero popolo greco, ma soprattutto con i familiari delle vittime, le quali non sempre ricevono il sostegno a loro dovuto.</p>
      <p sl="es">Ma i cittadini hanno diritto a pretendere qualcosa di più dalle istituzioni europee: di certo, come ha spiegato il Commissario Špidla, un approccio flessibile per quanto riguarda il Fondo di solidarietà europeo, cosa che non sempre è avvenuta, ma anche l’adozione di decisioni concrete.</p>
      <p sl="es">Ed è il caso di chiedere al Consiglio quanto tempo debba passare prima che si convinca della necessità di affrontare la riforma di un fondo obsoleto. Vorrei qui ricordare che è passato più di un anno da quando la Commissione europea ha presentato la sua proposta e il Parlamento europeo i suoi emendamenti, e per tale ragione il mio gruppo invita la Presidenza portoghese a considerare seriamente la convocazione di un Consiglio straordinario a tale scopo.</p>
      <p sl="es">Inoltre, vista anche l’inazione del Consiglio, il mio gruppo invita la Commissione europea a presentare proposte concrete in ambito comunitario concernenti la protezione civile, come suggerito dalla relazione Barnier.</p>
      <p sl="es">Signor Presidente, il mio gruppo ha preso parte attiva ai negoziati volti a una risoluzione comune, che sosteniamo senza alcuna riserva. Sono convinto che nessuno cercherà di strumentalizzare la presente discussione per intromettersi nella campagna elettorale greca, poiché sono sicuro che concordiamo tutti sul fatto che non vi è niente di più esecrabile che tentare di ottenere vantaggi elettorali dalle disgrazie umane.</p>
    </intervention>
    <intervention id="1-061" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, oggi siamo in lutto per la morte di 65 persone decedute nelle fiamme dei furiosi incendi che hanno colpito la Grecia. Nello spazio di una settimana abbiamo assistito alla distruzione di oltre il 12 per cento dell’intera area forestale della Grecia, parte del patrimonio boschivo europeo.</p>
      <p sl="el">Di fronte a tale immane disastro i potenti dovrebbero provare non solo cordoglio, ma anche un senso di responsabilità. La responsabilità degli incendi ovviamente non ricade sul Parlamento, ma noi parlamentari europei abbiamo la responsabilità di far sì che l’Europa fornisca aiuto immediatamente e senza ostacoli burocratici, al fine di ricostruire le aree colpite. E’ inoltre nostro dovere trarre tutte le dovute conclusioni inerenti ai problemi legati alla prevenzione e al contenimento di tali incendi, così che la Grecia e altri Stati membri dell’Unione europea non debbano più affrontare tragedie del genere.</p>
      <p sl="el">Noi parlamentari europei del PASOK vorremmo ringraziare tutti i colleghi dei vari partiti politici che hanno telefonato e spedito messaggi di sostegno ai cittadini greci. Vorremmo ringraziare l’onorevole Martin Schulz, che si è recato immediatamente nel nostro paese e, insieme a Giorgos Papandreou, si è adoperato per riferire della situazione e per garantire l’assistenza europea. Vorremmo inoltre ringraziare tutti i governi europei che hanno inviato aiuti, nonché la Commissione per il suo ruolo di coordinamento.</p>
      <p sl="el">Signor Commissario, accolgo con favore gli impegni da lei assunti oggi, come richiesto sia dai socialisti che da altri gruppi politici. Il Fondo di solidarietà deve essere infine riformato, in modo da poter offrire assistenza concreta nell’immediato. Sono lieto in particolare del fatto che la Commissione sia favorevole alla proposta di stanziare fondi dal terzo quadro di sostegno comunitario. Nel mezzo di questa tragedia non dimentichiamoci di fare attenzione ai fondi destinati alle vittime, giacché rischiano di finire sperperati a causa di una cattiva gestione.</p>
      <p sl="el">In conclusione, concordo pienamente sul fatto che sia necessario istituire una forza di risposta rapida, che non si sostituisca ai governi nazionali nell’espletamento delle loro funzioni, ma li assista nel far fronte a terribili calamità naturali.</p>
      <p sl="el">Dalla catastrofe può nascere la speranza, ma per far sì che ciò avvenga è necessario che siano soddisfatte le seguenti condizioni:</p>
      <p sl="el">primo, le aree bruciate devono essere trasformate in modelli globali di uno sviluppo sostenibile, dinamico, che non abbia ripercussioni per l’ambiente;</p>
      <p sl="el">secondo, è necessario portare avanti un’opera di rimboschimento in grande scala;</p>
      <p sl="el">terzo, deve finire la politica di declassamento delle aree boschive, perché questo non fa che avvantaggiare chi appicca gli incendi;</p>
      <p sl="el">quarto, l’edificazione abusiva delle aree bruciate deve essere severamente proibita;</p>
      <p sl="el">quinto, la tanto attesa creazione in Grecia di un ministero dell’Ambiente indipendente deve essere concretizzata.</p>
      <p sl="el">Che conclusioni possiamo quindi trarre? Questa tragedia, ahimè, non era inevitabile. Lo stesso governo greco l’aveva prevista nella sua relazione alla Commissione, ammettendo una pericolosa mancanza di coordinamento fra i ministeri e l’assenza di piani per la prevenzione. Eppure la Grecia, come viene sottolineato nella relazione, aveva fatto registrare progressi notevoli nel campo dell’efficacia della tutela dei boschi fra il 2001 e il 2004. Inoltre, il numero di focolai di incendi scoppiati allo stesso tempo non era un fenomeno inedito. Nel 2000 vi era stato un numero analogo di focolai, ma l’esito era stato completamente diverso.</p>
      <p sl="el">La tragedia greca del 2007 ci ha ricordato che ci saranno sempre incendi, così come vi saranno sempre piromani. Di conseguenza, è necessario che si applichino politiche rigorose in materia di prevenzione e lotta agli incendi. Dobbiamo studiare i problemi della Grecia non per condannarla, ma per prevenire simili disastri nel futuro. Per l’Europa del 2007, un bilancio di 65 morti è inaccettabile.</p>
      <a text="(Applausi)"/>
    </intervention>
    <intervention id="1-062" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, i recenti incendi boschivi in Grecia hanno devastato le comunità colpite. Decine di vite umane sono state spezzate, centinaia di persone hanno riportato ferite, migliaia di animali sono morti, paesi interi sono bruciati completamente e migliaia di ettari di foreste sono andati distrutti. Al popolo greco vanno le nostre condoglianze e la nostra solidarietà.</p>
      <p sl="en">Per almeno 10 giorni abbiamo visto con orrore come in Grecia gli incendi stavano distruggendo vite, beni, nonché l’ambiente, e siamo tornati con la memoria a disastri simili verificatisi in Portogallo, Italia, Spagna e altre regioni d’Europa negli anni precedenti.</p>
      <p sl="en">L’Unione europea ha il dovere di garantire che le misure in materia di indennizzi siano attuate quanto prima. Ha inoltre il compito di analizzare con occhio critico il perché tali incendi abbiano avuto conseguenze così catastrofiche, per capire cosa non ha funzionato in termini di efficacia della prevenzione ed estinzione degli incendi e trarne così le conclusioni che ci potranno guidare nel futuro.</p>
      <p sl="en">Le notizie in arrivo dalla Grecia fanno supporre che sia le autorità centrali che quelle locali non siano state assolutamente in grado di adottare provvedimenti consoni atti a prevenire e spegnere gli incendi boschivi. A quanto sembra nei boschi non erano state previste aree antincendio, né vi erano prese o serbatoi d’acqua di emergenza funzionanti, piani adeguati per l’estinzione degli incendi o per un’evacuazione organizzata dei paesi, come non vi era del resto un’attrezzatura antincendio aggiornata e, in alcuni casi, non era prevista una moderna formazione per i vigili del fuoco.</p>
      <p sl="en">Cos’è successo al controllo centrale dell’Unione europea dell’attuazione della politica di prevenzione degli incendi boschivi? La Commissione non era a conoscenza della precaria situazione in Grecia e quali provvedimenti, se ne sono stati presi, sono stati adottati per rettificare la situazione? Tali domande richiedono una risposta pronta e chiara.</p>
      <p sl="en">Vi è un altro aspetto che dovrebbe essere fonte di preoccupazione, ovvero il fatto che secondo il governo greco vi sono prove consistenti che molti incendi sono stati provocati da organizzazioni di piromani.</p>
      <p sl="en">Gli incendi in Grecia hanno dimostrato che siamo di fronte a un’altra forma di terrorismo in rapida ascesa: il terrorismo incendiario. Si tratta di una forma di terrorismo che è molto più difficile da affrontare, dal momento che i terroristi piromani non devono passare controlli di sicurezza sofisticati, bensì è sufficiente prendere l’automobile e recarsi in campagna. Non necessitano di complicati congegni esplosivi, tutto quello di cui hanno bisogno è una scatola di fiammiferi. E’ quindi giunto il momento di agire in modo deciso e a livello di collettività, al fine di contrastare in Europa questa nuova forma di terrorismo, così distruttiva.</p>
      <p sl="en">In conclusione, è molto importante rinnovare ancora una volta la nostra gratitudine a tutti coloro che hanno prestato soccorso a rischio della vita nei monti di Evia e nel Peloponneso, cercando di combattere la furia degli incendi, mentre i politici si davano battaglia in televisione ad Atene.</p>
    </intervention>
    <intervention id="1-063" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signor Presidente, desidero estendere le mie sentite condoglianze a tutti colori che hanno perso familiari o amici. I miei pensieri vanno a quanti hanno perso i propri beni. Costoro hanno bisogno della nostra solidarietà.</p>
      <p sl="de">Il governo greco ha dovuto ammettere pubblicamente che le lacune legislative e una politica sbagliata sono state delle concause dei furiosi incendi. In un’era di cambiamenti climatici, un fallimento della politica regionale può avere conseguenze catastrofiche per la natura di tale portata. Questo stato delle cose adesso deve cambiare anche in Grecia. Nel corso della ricostruzione sarà necessario attribuire priorità anche alla tutela e al ripristino dell’ecosistema, per rendere le aree colpite nuovamente vivibili e per garantire alla gente nuove basi di sussistenza e quindi un futuro. E’ necessario dire no alla speculazione sulla terra, qualunque forma essa assuma. Non deve essere permessa in alcun modo, men che meno con fondi europei!</p>
      <p sl="de">Esorto inoltre la Commissione europea a non modificare le regole del regolamento dei Fondi strutturali a scapito della sostenibilità e del principio di partenariato ivi ancorati. Si tratterebbe della risposta sbagliata alle conseguenze catastrofiche degli incendi boschivi in Grecia.</p>
    </intervention>
    <intervention id="1-064" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, i disastrosi incendi e le inondazioni verificatisi quest’estate in Grecia come in Italia, Portogallo, Gran Bretagna e altri paesi dell’Unione europea, non sono una maledizione divina. Tali catastrofi senza precedenti evidenziano la necessità di scoprirne le vere cause, di individuare i responsabili e di porre fine a tale crimine contro l’umanità.</p>
      <p sl="el">Desideriamo richiamare l’attenzione sul fatto che, attraverso una serie di leggi e provvedimenti reazionari, i governi degli Stati membri hanno spianato la strada allo sfruttamento dei boschi, del suolo e, in generale, di tutto quanto possa essere considerato un bene sociale. Gli incendi, che hanno ucciso 75 persone e distrutto più di 250 000 ettari di bosco, nonché causato enormi perdite a migliaia di famiglie comuni, rappresentano un crimine politico, economico e ambientale abbietto e senza precedenti nei confronti del nostro popolo.</p>
      <p sl="el">Abbiamo lanciato a tempo debito un allarme riguardo a tali gravi conseguenze, il quale, purtroppo, si è rivelato tragicamente giusto. Vorrei ricordarvi le conclusioni della commissione multipartitica del parlamento greco nel 1993, che vennero approvate all’unanimità con un voto trasversale. Tali conclusioni sottolineavano lo status incerto della proprietà, cosa che incoraggia la speculazione e l’occupazione illegale del suolo boschivo, soprattutto nei dintorni delle città e nelle aree costiere. Le conclusioni facevano riferimento anche a una mancanza di investimenti nel campo della silvicoltura. Venne proposto di istituire un organo unico che si occupasse della tutela dei boschi e della creazione di un catasto forestale.</p>
      <p sl="el">Cosa ne è stato fatto di tutto questo? Assolutamente niente.</p>
      <p sl="el">La risoluzione comune dei gruppi parlamentari europei sugli incendi boschivi in Grecia, le loro ripercussioni e le lezioni da trarne dal punto di vista della prevenzione e dei sistemi di allarme precoce non tengono conto delle vere cause e della politica antipopolare dell’Unione europea e dei governi degli Stati membri. Sussiste una palese mancanza di lungimiranza.</p>
      <p sl="el">Tale politica estremamente pericolosa e antipopolare arma la mano di coloro che appiccano gli incendi e premia coloro che si accaparrano della terra. Danneggia l’ambiente, causando gravi cambiamenti climatici, con conseguenze devastanti per il genere umano. Fintanto che questa politica antipopolare, foraggiata dalla crescita dei profitti del capitale, proseguirà, gli incendi continueranno a distruggere boschi e terreni. Vi sarà un’ulteriore erosione dei diritti dei lavoratori, e dei diritti dei cittadini in generale, sul luogo di lavoro, nel campo dell’istruzione, della sanità, della cultura, dello sport e dell’ambiente.</p>
      <p sl="el">Anche ora, i monopolisti del settore turistico si preparano a banchettare sulle ceneri del nostro paese colpito dagli incendi. Riteniamo che per la Grecia debba essere garantito perlomeno quanto segue: nessuna modifica nella destinazione d’uso del suolo, immediato risarcimento collettivo per i prodotti agricoli e per il capitale agricolo danneggiato, l’assegnazione, a spese dello Stato e tramite agenzie governative, di un nuovo alloggio a tutti i residenti delle aree rurali.</p>
      <p sl="el">Rivestono inoltre grande importanza l’immediata attuazione di progetti per la protezione dalle inondazioni e altre infrastrutture di base per la prevenzione di altre tragedie provocate da inondazioni, nonché l’applicazione di misure per la tutela nell’immediato dell’ambiente e dei siti di valore storico, la compilazione di un catasto forestale, la creazione di un organo unico inteso a controllare e proteggere i boschi, e l’abrogazione delle leggi lesive del settore forestale.</p>
    </intervention>
    <intervention id="1-065" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, l’enorme numero di incendi che hanno colpito la Grecia, molti dei quali dolosi, o causati dalle alte temperature, dalla siccità durevole e dai forti venti, ha portato alla perdita di vite umane, alla distruzione di case e coltivazioni, e alla perdita di migliaia di capi di bestiame. Gli incendi hanno distrutto vaste zone boschive di straordinaria bellezza, provocando un immane disastro ambientale.</p>
      <p sl="el">Uno dei principi fondamentali dell’Unione europea è quello della solidarietà, solidarietà di cui hanno dato prova molti Stati membri, la Commissione e altri paesi: la Grecia è grata a tutti coloro che hanno reagito con rapidità a questa calamità naturale, scaturita da condizioni che non avremmo mai potuto immaginare.</p>
      <p sl="el">Tuttavia, se desideriamo che questa solidarietà sia rapida e coordinata in maniera efficace, è necessario creare un meccanismo a livello comunitario per la protezione civile dalle calamità naturali, soprattutto quando la loro gravità va oltre le capacità degli organi addetti alla protezione a livello locale e nazionale.</p>
      <p sl="el">Fra le altre cose, la risoluzione comune propone una ristrutturazione e nuove regole flessibili per il Fondo di solidarietà europeo, il coordinamento dell’azione preventiva, nonché un’assistenza efficace nella lotta alle calamità naturali. Vi è un consenso diffuso sulla creazione di una forza europea di protezione civile ad hoc da poter impiegare in tali situazioni, sempre, ovviamente, in aggiunta all’azione a livello nazionale, in conformità alla proposta Barnier.</p>
      <p sl="el">Spero che presto venga creato un meccanismo a livello comunitario e che il Fondo di solidarietà si dimostri più efficace nella gestione delle calamità naturali e delle loro vittime. Non dobbiamo rimanere a guardare ancora una volta, e l’Unione europea non deve aspettare che si verifichi un’altra catastrofe in uno Stato membro per ritornare sulla questione.</p>
      <p sl="el">E’ ora di agire con determinazione: dobbiamo lasciarci alle spalle qualsiasi approccio meschino o miope alla questione delle calamità naturali e della protezione civile.</p>
    </intervention>
    <intervention id="1-066" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, tutti noi siamo profondamente addolorati per coloro che hanno perso familiari o amici, ma anche per coloro che, avendo perso dei beni personali, hanno visto svanire pezzi interi della loro vita. Proviamo compassione per queste persone, ed è compito dell’Unione europea dimostrare la propria solidarietà. La solidarietà è un nostro principio fondamentale, e intendiamo esercitarla anche in questo caso. Vogliamo inoltre non venire meno alle nostre responsabilità che dobbiamo a ogni singolo Stato membro dell’Unione europea.</p>
      <p sl="de">Ma quando siamo chiamati ad assumerci le nostre responsabilità esigiamo anche che gli altri si prendano le loro. Dobbiamo chiederci: tutto questo si poteva evitare? Mi rivolgo ai colleghi che hanno preso la parola, i quali siedono in questo Emiciclo già da tempo e hanno approvato molte leggi e programmi d’azione. Vi sono fondati motivi per dire: sì, tutto questo si poteva evitare. Il Parlamento europeo già nove anni fa approvò il programma d’azione a favore della protezione civile. Cosa riportava tale programma d’azione, onorevole Trakatellis? Lei ha contribuito a tale programma, al pari di molti altri. Nel programma vi è scritto che gli aiuti devono essere prestati rapidamente, ma anche che va fornita formazione e che vanno organizzate campagne informative, che a livello locale i cittadini devono essere addestrati ad agire con rapidità e a richiedere aiuto altrettanto rapidamente. Forse in questo caso sarebbe stato possibile fare lo stesso, ma probabilmente non tutti sono all’altezza della situazione.</p>
      <p sl="de">Qual è la situazione del programma “Forest Focus”? La silvicoltura viene presa sul serio? Nei paesi dell’Unione europea dove in estate fa molto caldo, vale a dire in tutto il sud, sono previste piste forestali? O forse non si tratta di un’attività abbastanza redditizia? E’ opportuno riflettere su questi aspetti. Se intendiamo assumerci le nostre responsabilità, abbiamo anche il diritto di esigere che gli altri si assumano a loro volta le proprie.</p>
      <p sl="de">Qual è la situazione della politica dei rifiuti? Sentiamo sempre ripetere che alcuni Stati membri non la prendono molto sul serio. Abbiamo sempre sentito dire dalla Commissione europea che vi sono paesi che non fanno osservare le leggi esistenti. Ciò fa sì che anche un mozzicone di sigaretta possa provocare immediatamente un incendio. Vogliamo essere solidali e prestare assistenza, ma come la mettiamo con la cosiddetta forza di reazione rapida? A coloro che sollecitano oggi l’introduzione di una forza di reazione rapida europea, persino dei vigili del fuoco europei, vorrei rivolgere la seguente domanda: per quante persone in 27 paesi? Per quasi 500 milioni? Costoro sono estremamente ingenue, si potrebbero dire che vivono nel mondo delle fiabe, oppure sono dei demagoghi. O l’uno o l’altro.</p>
      <p sl="de">Non dobbiamo dare a credere ai cittadini che l’Unione europea a Bruxelles, che sia la Commissione o il Parlamento, possa mettere a disposizione un numero di vigili del fuoco o di soccorritori da riuscire a intervenire in caso di disastri. Ciò di cui abbiamo bisogno è un’infrastruttura nel campo delle comunicazioni, e dobbiamo richiedere elicotteri dalla Germania, dalla Finlandia o dalla Repubblica ceca quando ve n’è bisogno, ovvero lo stesso giorno. Esiste un sistema di allarme precoce per certi eventi nel settore alimentare, dove il limite di tempo è 12 ore. In questo campo potremmo agire anche più rapidamente. Sono convinta che dobbiamo essere onesti con gli altri e dire: possiamo stanziare fondi, possiamo costruire infrastrutture nel campo delle comunicazioni, possiamo tentare di prestare soccorso, ma la responsabilità, quella dovete assumervela voi in loco , non importa dove, in Germania, nell’Europa settentrionale, in quella meridionale o in qualsiasi altra regione.</p>
      <p sl="de">Per quanto sia cupa la situazione attualmente, e pur esprimendo le nostre condoglianze e la nostra solidarietà, dopodomani dovremo anche dire cosa deve cambiare!</p>
    </intervention>
    <intervention id="1-067" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, i cittadini dell’Europa meridionale vittime dei disastrosi incendi hanno attraversato un periodo molto difficile. Eravate tutti al corrente del dramma che si stava consumando in Grecia, dove molte vite sono andate perse e vastissime aree boschive sono bruciate.</p>
      <p sl="el">Oltre alle conseguenze economiche, il disastro ha avuto ripercussioni anche dal punto di vista umano e ambientale. Dobbiamo chiederci cosa accadrà a coloro che hanno perso la casa, il lavoro e la terra. Il Fondo di solidarietà fornisce assistenza finanziaria, ma cosa si può fare dal punto di vista sociale per reintegrare le vittime?</p>
      <p sl="el">Inoltre, cosa ne sarà dell’ambiente? Dal momento che le prime piogge non tarderanno ad arrivare, vi è il rischio che si verifichino altre calamità nel corso dell’inverno.</p>
      <p sl="el">Sono queste le domande che rivolgiamo alla Commissione, e dobbiamo insistere, come abbiamo già fatto in una risoluzione dell’anno scorso, affinché venga istituita un’autorità europea per la protezione civile.</p>
    </intervention>
    <intervention id="1-068" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, il governo greco sta dando fondo a tutte le sue risorse nella lotta contro una catastrofe che in Grecia ha assunto proporzioni bibliche. Ciononostante, le proporzioni di tale disastro vanno ben al di là delle capacità del paese, come hanno sottolineato il Presidente Barroso e l’onorevole Schultz.</p>
      <p sl="el">In momenti come questo, la solidarietà europea trova la sua vera espressione. L’opinione pubblica internazionale segue con attenzione la situazione, valutando il modo in cui la famiglia europea sta gestendo la grave disgrazia che si è abbattuta su uno dei suoi membri.</p>
      <p sl="el">Faccio appello al Presidente Barroso, che oggi non è presente, a ricorrere a tutte le risorse a sua disposizione in virtù del suo mandato costituzionale. I seguenti provvedimenti devono essere adottati senza indugi, e con ciò intendo dire “subito”:</p>
      <p sl="el">una mobilitazione flessibile del Fondo di solidarietà europeo;</p>
      <p sl="el">l’attuazione dell’articolo 100, paragrafo 2, del Trattato, il quale prevede lo stanziamento di fondi comunitari aggiuntivi nel caso di calamità naturali;</p>
      <p sl="el">la partecipazione della Commissione e dell’Agenzia europea dell’ambiente alla stesura di un piano strategico per la ricostruzione delle zone colpite dagli incendi;</p>
      <p sl="el">l’adeguamento del terzo e quarto programma del quadro comunitario di sostegno per riparare i danni;</p>
      <p sl="el">la deroga dalle norme comunitarie sulle quote agricole e quelle zootecniche, sugli aiuti di Stato e sulle esenzioni fiscali.</p>
      <p sl="el">In conclusione, siamo grati per l’assistenza ricevuta dagli Stati membri nel corso degli ultimi giorni, davvero inestimabile. Tuttavia, ciò non ci esonera, a mio parere, dalla necessità di istituire una forza europea di protezione civile, come proposto dal Presidente Sarkozy e dal Primo Ministro Karamanlis.</p>
    </intervention>
    <intervention id="1-069" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, siamo tutti addolorati da quanto è accaduto in Grecia e nel Regno Unito. Esprimiamo la nostra solidarietà alle vittime e auspichiamo che situazioni del genere non si ripetano più. Purtroppo, come ha già riferito il capogruppo del PSE, ogni anno in questo periodo il Parlamento europeo approva una risoluzione che esprime rammarico di fronte ai disastri verificatisi durante la pausa dei lavori parlamentari e che al contempo propone provvedimenti che tardano a essere adottati.</p>
      <p sl="pt">Rivolgo un invito affinché si passi dalle parole ai fatti, in modo che questo genere di situazioni non si ripeta ogni anno, con sempre maggior violenza e un numero sempre crescente di vittime. Tutto fa supporre che il rischio aumenterà a causa dei cambiamenti climatici e del riscaldamento globale. Esistono diversi documenti che propongono soluzioni – sono già stati menzionati la relazione Barnier e altri documenti presentati dal Parlamento e dalla Commissione –, non solo per migliorare l’efficacia del meccanismo di protezione civile a livello europeo, ma anche per consolidare i mezzi a disposizione a livello nazionale.</p>
      <p sl="pt">Quanto ai costi, così spesso chiamati in causa, va detto che quando si verifica una tragedia è necessario affrontarla e ricostruire il patrimonio andato distrutto, e tutto ciò costa denaro. D’altro canto, costa più curare che prevenire. Nessuna delle risoluzioni approvate dal Parlamento prevede l’elaborazione di mappe che individuino le zone a rischio d’incendio, in modo da includerle nella pianificazione del territorio e nello sviluppo.</p>
      <p sl="pt">E’ inoltre necessario introdurre sanzioni di vario genere, come un divieto di edificazione nelle aree bruciate per un periodo di 10 o 15 anni. Gli Stati membri hanno le loro competenze e vi ricordo che nel 2003 e nel 2005 il Portogallo ha a sua volta dovuto far fronte a incendi di grande portata e che quest’anno, fortunatamente, ha potuto venire in soccorso della Grecia mettendo a disposizione una serie di velivoli antincendio. E’ quindi fondamentale consolidare il coordinamento a livello europeo, nonché migliorare i meccanismi a livello nazionale.</p>
      <p sl="pt">Sarebbe auspicabile che la Commissione presentasse una direttiva in materia di incendi, come ha già fatto riguardo alle inondazioni.</p>
      <p sl="pt">In conclusione, porgo le mie felicitazioni al Commissario Dimas.</p>
    </intervention>
    <intervention id="1-070" speaker_id="28548" name="Antonis SAMARAS" is_mep="True" mode="spoken" nationality="Greece" birth_date="23-05-1951" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, sono rientrato oggi da un viaggio nel Peloponneso, colpito dalla calamità. Ho visitato il mio luogo di nascita, Messinia, teatro degli incendi boschivi più gravi da un secolo a questa parte. Non si è semplicemente trattato di un incendio su un singolo fronte. Centinaia di incendi sono scoppiati simultaneamente ovunque, di giorno e di notte, e in tutte le direzioni.</p>
      <p sl="el">Ho visto paesi bruciare, boschi e coltivazioni inghiottiti dalle fiamme: gli anziani hanno preferito bruciare nelle loro case piuttosto che abbandonarle, e i vigili del fuoco hanno eroicamente sacrificato la loro vita nell’adempiere il proprio dovere. In totale, 65 persone sono morte come martiri, la maggior parte di loro nel tentativo di salvare la propria casa e il proprio paese. Più di 250 000 ettari di terra sono bruciati. Decine di migliaia di residenti sono rimasti senza dimora e l’intera popolazione è sotto choc. A nome di queste persone, vi prego di prestare soccorso e dimostrare solidarietà. Date loro la speranza, affinché possano ricominciare a camminare da sole.</p>
      <p sl="el">Vorrei ringraziare il Parlamento europeo e la Commissione, che hanno adottato un insieme di proposte importanti del governo greco. Vorrei ringraziarvi personalmente a nome della commissione per i bilanci, di cui sono membro. Domani presenterò ulteriori proposte ed emendamenti al riguardo.</p>
      <p sl="el">L’Europa che stiamo costruendo è un’Europa all’insegna della solidarietà e della fiducia in se stessa. I nostri concittadini colpiti dalla disgrazia hanno bisogno della solidarietà e della fiducia che l’Europa può loro offrire.</p>
      <p sl="el">In tale modo stiamo consolidando l’Europa stessa, la sua coesione e la fede dei popoli europei nella loro unità.</p>
    </intervention>
    <intervention id="1-071" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, la maggior parte degli oratori intervenuti nella presente discussione si sono comprensibilmente soffermati sugli incendi in Grecia, le cui proporzioni sono, anche a causa di come sono impresse nei nostri ricordi ancora freschi, difficili da comprendere fino in fondo. Ma non dimentichiamoci che il presente dibattito, nonché, con ogni probabilità, la risoluzione che ci apprestiamo ad adottare domani, vertono anche su altri disastri naturali verificatisi l’estate passata. Siamo tutti consapevoli che le loro cause, a lungo termine, sono concatenate.</p>
      <p sl="en">Vorrei attirare in particolare l’attenzione sulle inondazioni che hanno colpito molte zone dell’Inghilterra, fra cui la mia circoscrizione dello Yorkshire e Humber. Inviterei la Commissione e coloro che sono coinvolti nell’esame delle richieste presentate per ottenere assistenza dal bilancio dell’Unione europea, e per la solidarietà che l’Unione può dimostrare, di far sì che in tutti questi casi i fondi siano mobilizzati quanto più rapidamente possibile, senza lungaggini burocratiche. Finché le decisioni sono prese velocemente e la gente sa che il denaro è in arrivo è possibile pianificare persino prima che il denaro arrivi a destinazione. E’ inoltre molto importante, sia da un punto di vista simbolico che politico, compiere tale gesto di solidarietà nei confronti di tutte le regioni che sono state colpite nel corso dell’estate. Poiché continuano ad aggiungersi nuovi eventi e il loro ricordo comincia già a sbiadire fra coloro che non sono stati colpiti direttamente, è importante far sì che tali questioni rimangano ai primi posti dell’ordine del giorno e che si adottino quanto prima i dovuti provvedimenti.</p>
    </intervention>
    <intervention id="1-072" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="el">Signor Presidente, secondo le previsioni degli scienziati fra qualche decennio il Mediterraneo si trasformerà in un deserto. Il disastro ambientale causato dagli incendi boschivi in Grecia, nonché gli incendi verificatisi in altri paesi mediterranei, bastano a convincermi che tale previsione, qualora il riscaldamento globale e i fenomeni meteorologici anomali dovessero continuare, si avvererà.</p>
      <p sl="el">Tale minaccia all’Unione europea va considerata come una minaccia al pari del terrorismo, dell’immigrazione illegale, della criminalità organizzata, e così via. L’Unione europea deve pertanto unire le proprie forze per affrontare simile sfida.</p>
      <p sl="el">Accolgo con favore l’annuncio del Commissario Špidla che la comunicazione della Commissione è già allo studio. Mi auguro che la Commissione si rivolgerà ai massimi esperti nel campo della tutela dei boschi e del contenimento degli incendi boschivi in modo da migliorare le tecniche di spegnimento.</p>
      <p sl="el">Tuttavia, ritengo che l’Unione europea dovrebbe anche promuovere la ricerca nel campo dello sviluppo nel campo dei velivoli antincendio in grado di operare di notte. Non è forse assurdo che i velivoli militari siano capaci di volare di notte, e che invece i velivoli antincendio, utilizzati per combattere una minaccia che grava su tutta Europa, non lo siano?</p>
      <p sl="el">Un’ulteriore questione è il programma Natura 2000, di cui i nostri boschi fanno parte. Dobbiamo vagliare accuratamente tale programma, il quale proibisce la creazione di zone tagliafuoco e sentieri di accesso per i veicoli dei vigili del fuoco. Sta di fatto che perdiamo foreste nel tentativo di salvare alberi. Dobbiamo rivedere questo punto.</p>
      <p sl="el">Infine, ritengo che tali studi, che dovranno essere condotti in tutta Europa, debbano dare ancora più peso al rimboschimento e alla ricostituzione dell’ambiente in seguito a tali disastri ambientali.</p>
    </intervention>
    <intervention id="1-073" speaker_id="36395" name="Donata GOTTARDI" is_mep="True" mode="spoken" nationality="Italy" birth_date="17-10-1950" birth_place="Verona" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, il fenomeno degli incendi ha tristemente toccato numerosi paesi dell’Unione europea, arrivando a provocare vittime. Anche l’Italia è stata profondamente colpita, ancora una volta, anche quest’anno. Purtroppo non è una novità, è un fenomeno che cresce e soprattutto che non può essere trattato come un’emergenza anno dopo anno.</p>
      <p sl="it">Per onestà, per dare senso ed efficacia alle nostre proposte e richieste, dobbiamo in primo luogo chiarire che nella gran parte dei casi non si tratta di tragiche fatalità, ma di veri e propri atti criminali, di crimini compiuti verso l’ambiente, le persone, la società intera e il suo futuro, realizzati a fini speculativi. Di fronte a questi crimini è necessario reagire in maniera rapida, efficiente, severa, dissuasiva e programmata.</p>
      <p sl="it">Quale ruolo può giocare l’Unione europea affiancandosi agli Stati membri nel rispondere a questi disastri e atti criminali? Quali strumenti può mettere a disposizione? Buona è l’idea di una task force dell’Unione europea per dare un aiuto rapido nei soccorsi, destinare risorse e assistenza, ma l’obiettivo che dobbiamo porci deve essere più ampio e puntare alla radice del problema.</p>
      <p sl="it">Si deve lottare contro la criminalità e il suo sistema di perversi interessi speculativi, contro le microconvenienze , mettendo in atto un coordinamento legislativo tra gli Stati membri relativo all’assetto e alla destinazione d’uso del territorio sottoposto a incendi e devastazioni! Occorre prevedere vincoli temporali che facciano da barriera ad abusi edilizi in agricoltura e nell’allevamento! Occorre investire risorse nella costruzione di una rete di rilevazione comune e aiutare così anche le comunità locali, in questo modo si salda la repressione con la prevenzione!</p>
    </intervention>
    <intervention id="1-074" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, è stato sottolineato più volte nel corso dell’odierna discussione che le recenti calamità naturali verificatesi negli Stati membri dell’Unione europea, e non solo in Grecia, hanno dimostrato che, oltre all’adozione di misure nazionali, è urgente anche migliorare i meccanismi di risposta rapida dell’Unione europea.</p>
      <p sl="de">In quanto relatore del Fondo di solidarietà, non riesco a spiegarmi il motivo per cui il Consiglio tuttora non è riuscito a trovare un’intesa sull’esame della nuova stesura dello strumento di solidarietà entrato in vigore nel 2002, approvata un anno e mezzo fa dalla Commissione e dal Parlamento europeo. Nella sua nuova versione tale strumento d’emergenza si presenta più flessibile e meno burocratico. E se tale strumento non verrà mobilizzato adesso, all’indomani di queste catastrofi, sotto la Presidenza portoghese, allora quando? I cittadini europei si chiedono a ragione perché l’Unione europea non è in grado di agire con più solerzia. Il valore della solidarietà fra Stati membri, così spesso invocata, si misura a mio parere proprio nelle situazioni di emergenza.</p>
      <p sl="de">La versione del Fondo di solidarietà adottata dal Parlamento europeo nel 2006 rappresenta uno strumento forte e flessibile al servizio dell’Unione europea, grazie al quale gli abitanti delle regioni aventi diritto all’assistenza potranno godere appieno della solidarietà e del supporto dovuti. Tale fondo non è solo un mezzo per ristabilire la normalità e la funzionalità, nonché le infrastrutture socioeconomiche, bensì anche (e ciò non è di secondaria importanza per l’Unione europea) un chiaro segnale politico che l’Unione può inviare ai cittadini che si trovano attualmente in una situazione d’emergenza.</p>
      <p sl="de">Non si tratta di aumentare la dotazione finanziaria del fondo. Ciò è indiscutibile e deve rimanere al livello di linea di bilancio nominale per un importo di un miliardo di euro. Tuttavia, per i motivi a noi tutti noti, esorto il Consiglio, e in particolare la Presidenza portoghese, affinché si impegnino in via prioritaria per l’entrata in vigore della versione riveduta dello strumento di solidarietà.</p>
    </intervention>
    <intervention id="1-075" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, desidero esprimere la mia solidarietà al popolo greco per la catastrofe da cui è stato colpito questa estate e, soprattutto, voglio estendere le mie condoglianze ai familiari di coloro che hanno perso la vita.</p>
      <p sl="es">Come è già stato detto, le catastrofi naturali non sono un’esclusiva della Grecia. Durante l’estate appena passata, in Spagna siamo stati colpiti da incendi di ampia portata, soprattutto nella regione di Valenza e alle Canarie. Per fortuna l’apparato statale ha funzionato bene, gli incendi sono stati spenti tempestivamente e attualmente le istituzioni dello Stato stanno procedendo a indennizzare le persone colpite da tali calamità.</p>
      <p sl="es">Sono d’accordo con l’onorevole Galeote, e mi rallegro della sua tardiva conversione, sul fatto che questo genere di discussioni non può essere utilizzato per attaccare un determinato governo. Gli interventi dei membri del gruppo socialista qui presenti sono stati sempre corretti, esprimendo la propria solidarietà alla Grecia senza lasciarsi andare a strumentalizzazioni di carattere politico. Mi auguro che il Partito popolare mantenga tale linea anche nel futuro.</p>
      <p sl="es">Ritengo comunque che l’onorevole Dagmar Roth-Behrendt abbia posto la questione nei termini giusti: la responsabilità di fondo deve continuare a essere prerogativa degli Stati nazionali, ma è possibile agire in ambito europeo mediante il Fondo di solidarietà. Sia il Commissario che l’onorevole Roth-Behrendt e altri oratori intervenuti hanno posto l’accento sul ritardo accumulato nello sviluppo del Fondo di solidarietà europeo.</p>
      <p sl="es">Spero che il Portogallo, paese particolarmente sensibile a questo tipo di disastri, darà impulso durante la sua Presidenza allo sviluppo del Fondo di solidarietà, in modo da poter cooperare nel futuro nel caso in cui si ripetano catastrofi del genere.</p>
    </intervention>
    <intervention id="1-076" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, quest’estate abbiamo avuto in Grecia condizioni come mai prima d’ora, ed è una tragedia che il prezzo in termini umani di questo disastro sia stato così alto. Tuttavia, vorrei soffermarmi oggi sulla minaccia che le calamità naturali rappresentano per i siti archeologici. Le calamità naturali, soprattutto gli incendi boschivi scoppiati in Grecia quest’estate, hanno messo in pericolo monumenti di grande importanza per il patrimonio culturale europeo.</p>
      <p sl="el">È’ stato un tormento assistere al recupero del museo dell’antica Olimpia e del sito archeologico dei primi Giochi olimpici. A causa delle condizioni meteorologiche non è stato possibile contenere l’incendio prima che raggiungesse il sito archeologico. Malgrado ogni tentativo, la vegetazione dell’antico bosco sulla collina di Kronius è stata interamente distrutta.</p>
      <p sl="el">L’antica Olimpia fa parte del patrimonio culturale mondiale. E’ qui che nacquero i Giochi olimpici, i più importanti giochi dell’antica Grecia. Manifestazione tenuta in onore di Giove, la fama dei Giochi era diffusa ovunque nell’antichità, e oggi la loro fama raggiunge ogni angolo del pianeta. Oltre alle gare, le attività culturali rivestivano, e rivestono a tutt’oggi, un ruolo fondamentale in questo avvenimento.</p>
      <p sl="el">L’antica Olimpia rappresenta la culla della civiltà. E’ per tale motivo che ne faccio menzione a parte nella risoluzione. Vorrei infine richiedere al riguardo di riservare risorse appositamente per tali evenienze, in modo da far sì che i monumenti e i siti facenti parte del patrimonio culturale europeo siano protetti nel futuro dalle calamità e siano restaurati se danneggiati dagli incendi.</p>
    </intervention>
    <intervention id="1-077" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signor Presidente, stiamo discutendo di un disastro senza eguali, della perdita di vite umane, e di un disastro economico e ambientale. La causa di tutto ciò sono i cambiamenti ambientali, la siccità e le elevate temperature, nonché una mancanza di prevenzione e pianificazione e, in modo particolare, di coordinamento.</p>
      <p sl="el">Dobbiamo agire di comune intento, senza indugi, per assistere le vittime. Il rimboschimento e il ripristino delle aree protette devono cominciare immediatamente. Dobbiamo inoltre impedire la conversione illegale della terra in terreno edificabile.</p>
      <p sl="el">Ciò è possibile ricorrendo a un “riflesso europeo”, a patto che mobilizziamo i fondi comunitari senza ritardi democratici, adottiamo e attuiamo una rigorosa normativa per tutelare i boschi e gli ecosistemi, istituiamo una forza europea di reazione rapida indipendente, nonché attuiamo una strategia europea per contrastare l’impatto dei cambiamenti climatici.</p>
      <p sl="el">E’ tuttavia anche necessario sottolineare i bisogni delle fasce più vulnerabili della popolazione, come i bambini, gli anziani e i disabili.</p>
      <p sl="el">Vorrei ringraziare il Commissario Špidla per averci ricordato che dobbiamo integrare delle misure anti-esclusione nel piano d’azione della Grecia.</p>
    </intervention>
    <intervention id="1-078" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, quest’estate l’Europa ha assistito alla tragedia causata dalle calamità naturali in Grecia: la perdita di vite umane e la distruzione di migliaia di ettari di boschi. Ciò avrà ovviamente un impatto estremamente negativo dal punto di vista ambientale ed economico. L’Unione europea ha fornito assistenza in termini di risorse umane, così come sotto l’aspetto materiale e operativo, e spero che tale esperienza contribuisca al futuro della protezione civile europea. I fatti dimostrano che la creazione di una forza europea di reazione rapida è indispensabile. Ciò dovrebbe includere forze di reazione specifiche per i diversi tipi di calamità naturali, organizzate intorno a centri regionali, il tutto con l’obiettivo di ridurre i tempi di reazione. Dobbiamo essere inoltre certi che vi sia un meccanismo per stanziare risorse dal Fondo di solidarietà. Oltre ai devastanti incendi di quest’estate, l’Europa orientale, in particolare la Romania, hanno registrato un’estrema siccità e, negli ultimi anni, diversi paesi sono stati colpiti da terribili alluvioni. Nel 2005 la Romania ha registrato le peggiori inondazioni degli ultimi 20 anni, inondazioni che hanno colpito tutte le regioni del paese. La Romania ha ricevuto dall’Unione europea assistenza finanziaria nell’ambito dei progetti nelle regioni colpite, ma i fondi sono stati stanziati in ritardo rispetto al momento in cui avrebbero avuto più efficacia. Quest’estate, le temperature anomale registrate in Romania hanno causato morti, lo svenimento di centinaia di persone, il Danubio ha dimezzato la sua portata, mentre l’anno passato aveva inondato decine di migliaia di ettari, dieci distretti hanno dichiarato lo stato di calamità e, per la prima volta, è stato attivato l’allarme rosso. Va da sé che gli Stati membri devono adottare un approccio comune. La Commissione sul cambiamento climatico deve giungere quanto prima a conclusioni chiare sulle cause e sulle misure richieste per eliminare tali cause.</p>
    </intervention>
    <intervention id="1-079" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Signor Presidente, vorrei innanzi tutto unirmi a quanti mi hanno preceduto nell’esprimere il mio cordoglio alle vittime di queste catastrofi, dalle Isole Canarie a ovest, fino alla Grecia e alla Bulgaria a est. Desidero inoltre sottolineare l’importanza, come è già stato fatto, del lavoro svolto dai servizi di protezione civile e, in modo particolare, dai vigili del fuoco, nel debellare queste calamità. Vorrei nella fattispecie accogliere con favore la dichiarazione formulata dal Commissario Dimas il 31 luglio, in cui è stata evidenziata l’importanza della relazione dell’ex Commissario Barnier, nonché della sua attuazione, affinché l’Europa sia attrezzata con un meccanismo di protezione civile che le permetta di fornire le risposte richieste.</p>
      <p sl="pt">Il coordinamento già esiste, è un dato di fatto, ma non possiamo dimenticarci dei suoi limiti, come quando nel luglio scorso la Bulgaria lanciò appelli che rimasero inascoltati.</p>
      <p sl="pt">La strada da percorrere è a mio parere molto chiara: la Commissione deve formalizzare quanto contenuto nella relazione in questione come sua proposta e il Parlamento, così come il Consiglio, ovviamente, devono riservarle la dovuta attenzione e dar seguito a tali proposte, essendo esse estremamente importanti per il futuro della protezione civile europea.</p>
    </intervention>
    <intervention id="1-080" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, dalla proposta di risoluzione emerge chiaramente che abbiamo avuto condizioni meteorologiche estreme in Europa, sia che consideriamo le ondate di caldo o le inondazioni. Abbiamo sentito molte cose al riguardo. Va da sé che mi unisco ai miei colleghi nell’esprimere la mia profonda solidarietà a coloro che sono stati colpiti dagli incendi in Grecia. Allo stesso tempo vi sono coloro che, come ha affermato l’onorevole Corbett, sono stati colpiti dalle inondazioni, fra cui si dà il caso che ci siano i cittadini della mia circoscrizione. Sono perplesso dal fatto che il Commissario non abbia toccato questo punto: dopotutto stiamo discutendo di catastrofi naturali, le quali includono anche le inondazioni.</p>
      <p sl="en">Quest’anno giugno e luglio hanno fatto registrare nel mio paese un primato in fatto di precipitazioni da quando tali dati vengono registrati. L’Associazione degli assicuratori britannici ritiene che i conseguenti danni potrebbero ammontare a 5 miliardi di euro. Dieci persone sono morte, un numero imprecisato di case è andato distrutto, innumerevoli imprese sono state costrette a trasferirsi e le infrastrutture hanno subito ingenti danni. Sarebbe pertanto molto importante includere le inondazioni in qualsiasi azione la Commissione intenda suggerire.</p>
      <p sl="en">Signor Commissario, la gente che si trova sul luogo pone domande come la seguente: l’Unione europea può stanziare fondi che siano pari a quelli nazionali al fine di prevenire, mediante la costruzione di difese contro le inondazioni, altre alluvioni? In secondo luogo, l’Unione europea dovrebbe rivedere la direttiva intesa a evitare che i detriti risultanti dal dragaggio dei fiumi e dei corsi d’acqua vengano lasciati sulle rive? Se diamo un’occhiata alle stime per il futuro, nessuno dubita del fatto che tali condizioni probabilmente peggioreranno. I climatologi prevedono che le precipitazioni medie a livello nazionale cresceranno di circa il 20 per cento, ed esse possono manifestarsi in rovesci temporali, quando in un giorno cade il quantitativo di pioggia di un mese.</p>
      <p sl="en">Nella fattispecie, sarebbe rincuorante per coloro i quali nella mia circoscrizione, nella circoscrizione dell’onorevole Corbett o nel Regno Unito in generale forse stanno ascoltando il presente dibattito, se si potesse assicurare che le inondazioni verranno incluse, come è stato stabilito nel paragrafo 2 della proposta di risoluzione presentata dal nostro gruppo, nonché che l’assistenza verrà fornita quanto prima. In qualità di relatore generale per il bilancio del 2007, posso garantirle che seguirò la vicenda da vicino, per essere certo che i fondi vengano spesi in modo adeguato ed efficace.</p>
    </intervention>
    <intervention id="1-081" speaker_id="2066" name="Fernand LE RACHINEL" is_mep="True" mode="spoken" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">a nome del gruppo ITS. – Signor Presidente, onorevoli colleghi, innanzi tutto desidero esprimere, a nome del gruppo ITS, le mie condoglianze e la mia vicinanza alle vittime così come a tutto il popolo greco.</p>
      <p sl="fr">Sessantatre morti, per non parlare dei dispersi, dei paesi distrutti, dei 200 000 ettari di terra bruciati, tutte cose già menzionate dai miei colleghi. E poi decine di migliaia di capi di bestiame uccisi, le conseguenze per l’economia a livello nazionale, ma soprattutto locale, non ancora valutate appieno: questo è l’amaro bilancio degli incendi che imperversano in Grecia dalla fine di agosto.</p>
      <p sl="fr">L’Unione europea, come sempre, metterà mano al portafoglio per contribuire alla ricostruzione e, come sempre, approfitta di una tragedia per proporre un ampliamento delle proprie competenze istituendo una forza europea permanente con compiti di protezione civile. Ciò non avrebbe comunque aggiunto niente alla solidarietà dei paesi europei che hanno inviato elicotteri, bombardieri ad acqua e vigili del fuoco per prestare aiuto ai loro colleghi greci. Così come hanno fatto due anni or sono in Portogallo e come faranno in futuro ogniqualvolta uno Stato europeo ne avrà bisogno.</p>
      <p sl="fr">E, come sempre, l’Unione europea nasconde le proprie responsabilità. La politica di prevenzione degli incendi boschivi non dispone più di una fonte di finanziamento autonoma ed è ormai annegata nel programma LIFE, programma che si concentra sulla formazione, la comunicazione e il monitoraggio statistico degli incendi per quella parte contenuta che riguarda questo argomento.</p>
      <p sl="fr">I greci sono infuriati e ne hanno ben ragione, poiché l’entità di questa catastrofe è evidentemente il frutto di una serie di errori umani: manutenzione lacunosa del sottobosco, vigili del fuoco non adeguatamente addestrati, attrezzatura insufficiente, assenza di coordinamento durante le operazioni, politica urbanistica inappropriata, richieste tardive di assistenza e, soprattutto, nessuna prevenzione. Ciò è tanto più disarmante, visto che si tratta di un paese mediterraneo regolarmente teatro di incendi e siccità, il quale ha avuto tre ondate di calore dall’inizio dell’anno. Non ha capito, alla luce di questa particolarità climatica, che era necessario approntare una vera e propria forza aerea di bombardieri ad acqua.</p>
      <p sl="fr">Tuttavia, non dobbiamo puntare il dito solamente contro il governo Karamanlis, anche se il suo attendismo dei primi giorni ha dello scandaloso: solo mille vigili del fuoco, soltanto 440 militari. E’ necessario chiamare in causa anche i predecessori socialisti, il PASOK. Il partito di Nuova Democrazia e i suoi alleati sono collettivamente responsabili dell’insufficienza delle risorse umane e della scarsità di attrezzature per l’estinzione degli incendi, nonché dell’assenza di una politica di prevenzione degna di questo nome.</p>
      <p sl="fr">La terribile catastrofe che ha investito la Grecia non è, purtroppo, che la dimostrazione del fallimento di un sistema, e i cittadini greci avranno l’opportunità, fra qualche giorno, di castigare una classe politica compromessa e di sceglierne una nuova. Speriamo che facciano la scelta giusta.</p>
    </intervention>
    <intervention id="1-082" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Onorevoli deputati, la discussione di una tematica così importante va a toccare altre questioni direttamente o indirettamente connesse.</p>
      <p sl="cs">Vorrei fare una serie di considerazioni di carattere generale sulla solidarietà europea, sul Fondo di solidarietà e su alcuni fatti che potrebbero servirci da lezione per il futuro.</p>
      <p sl="cs">Nel 2002 ero a capo di un paese colpito, insieme alla Germania e all’Austria, da gravi inondazioni. Furono le proporzioni di quel disastro a spronarci a creare il Fondo di solidarietà. Il disastro si verificò in agosto e i primi stanziamenti raggiunsero la Repubblica ceca il gennaio successivo. Posso dire senza alcuna ombra di dubbio che il processo fu incredibilmente rapido: partendo da zero, si dovevano formulare orientamenti politici, mettere a punto una struttura e fornire assistenza concreta. Tale assistenza fu di portata significativa e fu molto apprezzata nel nostro paese.</p>
      <p sl="cs">Da allora l’importanza della solidarietà per me è stata sempre chiara, in termini generali oltre che finanziari. Non dimenticherò mai i vigili del fuoco danesi e francesi e le molte persone provenienti da tutte le altre parti d’Europa che hanno apportato il loro contributo nell’affrontare un tale disastro.</p>
      <p sl="cs">In seguito a quella esperienza mi resi conto che, a prescindere da quanto ben organizzato possa essere un paese, vi saranno sempre disastri che varcano le sue frontiere. Nessun paese può mantenere costantemente il livello di risorse necessario per affrontare situazioni così estreme. Ritengo pertanto che sia giusto cercare di trovare modi e mezzi che ci permettano di agire in maniera coordinata in tali situazioni a livello dell’Unione europea. Questo punto è di importanza fondamentale. La forma che dovrà assumere è tuttora materia di discussione. E’ chiaro però che la capacità di reazione e di mobilitare tutte le eventuali risorse a livello europeo o tramite l’Unione europea è estremamente importante, nonché insufficiente allo stato attuale delle cose. Si è a malapena accennato al fatto che la Bulgaria non ha ricevuto alcuna assistenza. La capacità era stata semplicemente esaurita. Non vi è stata alcuna delibera segreta, semplicemente non erano disponibili velivoli, e non vi era abbastanza personale addestrato.</p>
      <p sl="cs">Per quanto riguarda l’assistenza alla Grecia nello specifico, è adesso chiaro che gli aiuti sono disponibili. Saranno attuati su richiesta del governo greco. Comunque, tutti gli organi della Commissione faranno tutto il possibile per garantire che gli aiuti siano utilizzati nel modo più rapido ed efficace possibile.</p>
      <p sl="cs">Vorrei ribadire brevemente quanto ho detto nel mio intervento iniziale. Prendiamo in considerazione il Fondo di solidarietà, che da quando è stato istituito è stato già mobilitato in 20 o 30 casi. Venne creato all’indomani delle inondazioni. E’ intervenuto o ha fornito assistenza nel caso di uragani devastanti, come gli uragani Gudrun e Kyril. Adesso sarà utilizzato per fornire assistenza in seguito ai recenti gravi incendi boschivi. Queste sono le possibilità offerte dai Fondi strutturali, i quali possono essere riorganizzati alla luce delle nuove esperienze e delle nuove esigenze, e siamo pronti a farlo, incoraggiati, fra l’altro, dalla visita del Commissario Hübner in Grecia. Un’altra lezione importante che ho imparato è che assistere a una tale tragedia con i propri occhi vale innumerevoli documentari televisivi.</p>
      <p sl="cs">Onorevoli deputati, abbiamo affrontato nel corso della nostra discussione i problemi del cambiamento climatico, della prevenzione delle inondazioni, della strategia per la tutela ambientale, della pianificazione e dello sviluppo urbano, e così via. Tutte questi problemi sono senza dubbio legati gli uni agli altri. E’ per questo motivo che è così importante cercare risposte a livello europeo, il che, in fin dei conti, è quello che stiamo facendo qui.</p>
      <p sl="cs">Onorevoli deputati, vorrei concludere dicendo qualcosa di molto semplice. La solidarietà è indispensabile, e quando se ne beneficia ci si sente, anche in situazioni estremamente difficili, molto più forti di quanto non ci si aspettasse. Grazie.</p>
    </intervention>
    <intervention id="1-083" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">Prima di concludere il dibattito, intendo ringraziare tutti i colleghi intervenuti, di tutte le forze politiche, per l’alto livello degli interventi. Sono nato a Peschici, uno dei paesi dell’Italia meridionale, tra i più colpiti durante gli incendi di quest’estate, che ha contato tre vittime tra i morti degli incendi. Capisco lo sgomento e il dolore da molti manifestato e intendo ringraziare tutti per la grande concretezza e determinazione. Mi auguro che il Consiglio sia all’altezza delle preoccupazioni di Parlamento e Commissione.</p>
      <p sl="unknown">Comunico di aver ricevuto 5 proposte di risoluzione ai sensi dell’articolo 103, paragrafo 2, del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà martedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-084" speaker_id="28243" name="Jorgo CHATZIMARKAKIS" is_mep="True" mode="written" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, le immagini dei gravi incendi scoppiati in Grecia ci hanno accompagnato durante tutta l’estate. La prontezza con cui gli altri Stati dell’Unione europea hanno prestato assistenza nello spegnimento degli incendi e gli aiuti stanziati dall’Unione europea non verranno dimenticati presto in Grecia.</p>
      <p sl="de">Una cosa di cui invece ci si dimentica da decenni in Grecia (e qui vorrei toccare le cause degli incendi) è la creazione di un catasto. L’Unione europea ha intimato alla Grecia di crearne uno tempo fa, senza alcun risultato. Così vaste zone della superficie boschiva in Grecia rimangono superfici comuni e quindi terra di nessuno. Chi ha dato fuoco a un appezzamento e poi vi ha costruito una capanna può contare di farla franca e di ottenere addirittura un condono a posteriori – una normativa che fa dell’incendio doloso un vero e proprio sport nazionale. L’Unione europea adesso presterà assistenza ai cittadini greci, ma deve tenere d’occhio lo Stato greco e se necessario redarguirlo. In concreto, ciò significa che se la Grecia non appronterà il catasto entro il 31 agosto 2008, non solo andranno in scadenza le sanzioni che oramai ammontano a vari milioni di euro, ma dovranno essere riconsiderati anche eventuali altri stanziamenti. In qualità di relatore per la trasparenza della spesa nel settore agricolo vorrei sottolineare in particolare quest’ultimo punto.</p>
    </intervention>
    <intervention id="1-085" speaker_id="4533" name="Neena GILL" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Fermo restando che sono ben consapevole della devastazione causata dagli incendi boschivi in Grecia, e pur esprimendo il mio cordoglio per le vite spezzate da tali incendi, vorrei sottolineare che ci troviamo di fronte a una risoluzione sui disastri naturali, motivo per cui sono delusa dal fatto che il Commissario non abbia fatto alcun riferimento alle inondazioni verificatesi nel Regno Unito. Tali inondazioni hanno provocato danni ingenti in tutto il paese, nonché nella mia regione, le West Midlands. Nel Worcestershire oltre 5 000 case e aziende sono state colpite e più di 2 000 abitanti sono stati temporaneamente sfollati.</p>
      <p sl="en">L’impatto sulle infrastrutture è stato ingente: molte strade sono rimaste sommerse dall’acqua per settimane, mentre altre sono completamente scomparse. Anche l’agricoltura ne ha sofferto enormemente, non solo in termini di perdita di prodotti agricoli, ma anche in termini di perdita di colture, pascoli e del raccolto dell’anno prossimo.</p>
      <p sl="en">Invito pertanto la Commissione a far sì che anche la richiesta da parte del Regno Unito di ottenere assistenza finanziaria dal Fondo di solidarietà venga anticipata per ovviare ad alcune delle conseguenze immediate delle inondazioni. E’ fondamentale che i sistemi che garantiscono l’accesso ai fondi siano snelliti e che qualsiasi forza di reazione rapida proposta dall’Unione europea al fine di assistere gli Stati membri includa anche le inondazioni gravi.</p>
    </intervention>
    <intervention id="1-086" speaker_id="28636" name="Péter OLAJOS" is_mep="True" mode="written" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Le calamità naturali dell’estate.</p>
      <p sl="hu">Il cambiamento climatico ha trasformato quest’estate in un catalogo di catastrofi. Inondazioni, siccità e incendi boschivi mai visti prima hanno causato devastazioni in tutta Europa. In Ungheria una percentuale significativa delle coltivazioni di granturco è andata distrutta a causa della siccità, e oltre 400 ettari sono stati inghiottiti dalle fiamme in incendi boschivi, nonostante i nostri vigili del fuoco si siano battuti valorosamente in Ungheria così come in Grecia. Adesso l’Unione europea deve trarre le giuste lezioni da questi eventi.</p>
      <p sl="hu">Vorrei ricordarvi che si sospetta che gli incendi scoppiati in Sicilia e in Grecia siano di carattere doloso, ovvero che siano stati appiccati deliberatamente. E’ di estrema importanza che i danni provocati da un incendio doloso in un’area naturale oggetto di tutela, sia stata essa distrutta o solo danneggiata, non comportino una modifica dello status ufficiale di tali aree. Se è possibile eludere le autorità gettando semplicemente un mozzicone di sigaretta, e se si possono quindi ottenere le autorizzazioni, ad esempio quelle per edificare, negate per motivi di tutela ambientale, allora l’intera Europa sarà presto in fiamme. L’Unione europea e gli Stati membri devono attribuire particolare importanza a una rigorosa ricostruzione delle zone colpite dalle devastazioni.</p>
      <p sl="hu">Vorrei infine richiamare l’attenzione su una piccola lacuna di carattere amministrativo. Mentre una volta era possibile, prima che la prima assistenza fosse attuata, ottenere dall’Unione europea fondi per combattere le calamità naturali in tempi abbastanza rapidi, perfino entro due mesi, adesso la tempistica è di quasi un anno. Spero che l’Unione voglia modificare questa prassi e che la procedura per ottenere gli aiuti torni a essere rapida. Ricordatevi: donare rapidamente vuol dire donare due volte.</p>
    </intervention>
    <intervention id="1-087" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Negli ultimi anni la frequenza, l’entità, la complessità e le conseguenze delle calamità naturali sono enormemente aumentate in Europa. L’estate 2007 è stata caratterizzata da incendi boschivi particolarmente drammatici, nonché da gravi inondazioni e dagli ingenti danni materiali e ambientali a essi legati. Tali disastri naturali hanno evidenziato ancora una volta che le risorse nazionali disponibili sono ormai al limite, dal punto di vista finanziario e tecnico. E’ pertanto necessaria più che mai una protezione civile europea rapida e funzionante. Auspico quindi che l’Europa si impegni con efficacia ed esortola Commissione ad adottare i relativi provvedimenti.</p>
      <p sl="de">Tutti ci ricordiamo ancora delle catastrofiche inondazioni verificatesi nell’Europa centrale nel 1999, 2001 e 2005. L’Austria e i suoi vicini vennero allora colpiti in maniera molto grave. Fu allora che venne creato il Fondo di assistenza alle vittime dei disastri. E’ giunta l’ora di strutturare tale fondo nel modo più flessibile e di mobilizzarlo senza ulteriori indugi. Grazie allo sviluppo di un meccanismo di reazione rapida sarà inoltre possibile reagire in tempi brevi nelle situazioni di grande emergenza.</p>
    </intervention>
    <intervention id="1-088" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Condivido la posizione espressa nella proposta di risoluzione presentataci, e desidero esprimere la mia solidarietà nei confronti delle persone che sono state colpite da questa tragedia in Grecia.</p>
      <p sl="fr">L’Unione europea deve fornire alla Grecia aiuti consistenti quanto prima, oltre a migliorare la sua capacità e le sue risorse in materia di protezione civile e di interventi in situazioni d’emergenza.</p>
      <p sl="fr">Quest’estate il clima è purtroppo stato impietoso anche con altre regioni in Europa. Inoltre l’uragano Dean, con venti che superavano i 200 km/h, è uno degli uragani più violenti che abbiano colpito la regione caraibica negli ultimi venti ann; ha causato danni ingenti sia all’agricoltura che alla rete elettrica e alle telecomunicazioni della Martinica e della Guadalupa, due regioni ultraperiferiche dell’Unione europea.</p>
      <p sl="fr">Invito con insistenza la Commissione europea a prendere le misure necessarie per sostenere l’agricoltura della Martinica e della Guadalupa, prestando particolare attenzione alle coltivazioni di banane e di canna da zucchero, in quanto le piantagioni sono state quasi completamente distrutte, con conseguenze assai preoccupanti per il tessuto economico, sociale e umano.</p>
      <p sl="fr">Il nuovo Fondo di solidarietà e il programma EuropeAid nella sua versione consolidata devono assolutamente entrare in vigore il più presto possibile.</p>
    </intervention>
  </section>
  <section id="creitem17" title="17. “Legiferare meglio” nell’Unione europea – Legiferare meglio 2005: applicazione dei principi di sussidiarietà e di proporzionalità – XIII relazione annuale – Strategia di semplificazione del contesto normativo – Implicazioni giuridiche ed istituzionali dell’uso degli strumenti non vincolanti (soft law) (discussione)">
    <intervention id="1-090" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca, in discussione congiunta, le seguenti relazioni:</p>
      <p sl="unknown">A6-0273/2007 di Katalin Lévai, a nome della commissione giuridica, sul programma “Legiferare meglio” nell’Unione europea [(2007/2095(INI) ];</p>
      <p sl="unknown">A6-0280/2007 di Bert Doorn, a nome della commissione giuridica, su “Legiferare meglio” 2005: applicazione dei principi di sussidiarietà e di proporzionalità – XIII relazione annuale [2006/2279(INI) ];</p>
      <p sl="unknown">A6-0271/2007 di Giuseppe Gargani, a nome della commissione giuridica, sulla strategia di semplificazione del contesto normativo [2007/2096(INI) ];</p>
      <p sl="unknown">A6-0259/2007 di Manuel Medina Ortega, a nome della commissione giuridica, sulle implicazioni giuridiche ed istituzionali dell’impiego di strumenti normativi non vincolanti (soft law) [2007/2028(INI) ].</p>
    </intervention>
    <intervention id="1-091" speaker_id="28200" name="Katalin LÉVAI" is_mep="True" mode="spoken" role="relatore" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="en">Signor Presidente, desidero innanzi tutto ringraziare tutti coloro i quali hanno contribuito alla mia relazione. Sono loro molto grata per il loro aiuto.</p>
      <p sl="en">Nel corso degli ultimi anni la Commissione si è sempre più occupata della qualità della normativa comunitaria, sia per quanto riguarda la sua chiarezza e accessibilità, sia in relazione alla sua efficacia e al suo impatto positivo sui cittadini e sulle imprese.</p>
      <p sl="en">La Commissione si riferisce di solito a tali obiettivi usando l’espressione “legiferare meglio”. In realtà quest’ultimo ha come scopo ottimizzare i benefici apportati da una normativa moderna, che sia razionale ed efficace, minimizzandone allo stesso tempo i costi, in modo da garantire il massimo di produttività, crescita e occupazione in tutta l’Unione europea.</p>
      <p sl="en">Non vi è alcun dubbio che è fondamentale legiferare meglio per garantire un mercato equo e competitivo, il benessere dei cittadini e una tutela efficace della salute pubblica e dell’ambiente. Si tratta di una parte importante della strategia di Lisbona, poiché può rafforzare la produttività e l’occupazione in modo significativo. Legiferare meglio significa condividere la responsabilità. La normativa europea viene recepita nel diritto nazionale dai governi e dai parlamenti nazionali ed è spesso applicata a livello regionale e locale. Vi è il rischio che lungo questa catena, dalla concezione all’attuazione, le norme siano abbellite. E’ dunque nostra comune responsabilità far sì che si legiferi bene.</p>
      <p sl="en">Molti Stati membri adesso effettuano valutazioni d’impatto, e alcuni di essi hanno sviluppato una serie di linee guida. Tuttavia, solo un numero relativamente limitato di paesi procede a una valutazione d’impatto integrata per le nuove proposte legislative.</p>
      <p sl="en">Il fatto di legiferare a livello europeo ha eliminato molta burocrazia. Una norma comune a tutti gli Stati membri è molto più semplice e più efficace rispetto a una giungla di norme che variano a livello regionale e locale. La normativa europea è stata efficace nell’eliminare ostacoli che erano nocivi alla concorrenza, nonché nel sopprimere norme in contrasto a livello nazionale. In questo modo il programma di semplificazione può produrre vantaggi economici tangibili non solo riducendo gli oneri amministrativi. L’esperienza degli Stati membri dimostra che le autorità statali possono fare molto per ridurre nella normativa gli oneri amministrativi ingiustificati. Tale azione, secondo la Commissione, farebbe crescere l’economia dell’Unione europea di circa l’1,5 per cento del PIL e libererebbe per gli investimenti 150 miliardi di euro.</p>
      <p sl="en">Nella mia relazione sostengo l’obiettivo di fare in modo che il contesto normativo sia necessario, semplice ed efficace. D’altro canto, occorre sottolineare che un processo del genere deve essere assolutamente trasparente e basarsi sul pieno coinvolgimento del Parlamento europeo, della collettività, ricorrendo a una consultazione aperta con esperti e con tutte le parti interessate, intendendo non solo il governo o il mondo imprenditoriale, bensì in particolare anche le organizzazioni non governative.</p>
      <p sl="en">Vorrei inoltre proporre la creazione di un comitato per la valutazione d’impatto. E’ estremamente importante che tale organo, che all’interno della Commissione avrà una funzione consultiva e di sostegno nel quadro dello sviluppo di una cultura della valutazione d’impatto che sia di alta qualità, operi in piena autonomia rispetto ai servizi incaricati dell’elaborazione delle politiche. Ciò tuttavia non significa che le valutazioni d’impatto devono essere condotte da esperti esterni che non fanno parte dell’istituzione. E’ inoltre necessario che il comitato per la valutazione d’impatto contribuisca a sviluppare una metodologia comune per tutte le valutazioni d’impatto.</p>
      <p sl="en">Vorrei in aggiunta proporre un progetto ad hoc in seno alla procedura di valutazione d’impatto, il cosiddetto “benchmarking sociale”. Tale progetto dovrebbe concentrarsi in modo particolare sui gruppi destinatari sensibili, come le persone svantaggiate, le donne, le minoranze etniche, i genitori che allevano figli, gli anziani, le persone affette da malattie croniche e le persone con disabilità.</p>
      <p sl="en">In conclusione vorrei ribadire che il legiferare meglio mira a una normativa più semplice, chiara, vicina ai cittadini, con una valutazione d’impatto permanente e un’attenzione continua per quei gruppi vulnerabili che non possono tutelarsi da soli. Chiarezza, trasparenza, semplicità, riduzione della burocrazia: ecco quali sono forse gli elementi chiave della mia relazione.</p>
    </intervention>
    <intervention id="1-092" speaker_id="4500" name="Bert DOORN" is_mep="True" mode="spoken" role="relatore" nationality="Netherlands" birth_date="26-05-1949" birth_place="Enschede" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, vorrei riprendere l’eccellente argomento dell’onorevole Lévai. E’ bene che almeno una volta l’anno il Parlamento dedichi tempo a considerare la qualità delle disposizioni legislative e regolamentari, poiché sono il biglietto da visita dell’Unione europea. Esse costituiscono il contesto entro il quale i nostri cittadini vivono e lavorano e le aziende devono operare. Ciò significa che dobbiamo prestare molta attenzione alla loro qualità.</p>
      <p sl="nl">Qual è lo stato attuale delle cose? Le cose stanno andando nella direzione giusta. La Commissione ha intrapreso una serie di iniziative. E’ stato istituito un comitato per la valutazione d’impatto che sta dando buoni risultati. Tuttavia, ciò non basta. L’ho già detto molte volte: abbiamo bisogno di più trasparenza, e ancora una volta chiedo l’istituzione di un gruppo di esperti esterni per esaminare se le valutazioni d’impatto della Commissione siano state elaborate seguendo la giusta metodologia.</p>
      <p sl="nl">E’ necessaria una revisione, e non più burocrazia. L’onorevole Frassoni grida sempre “Voi volete più burocrazia”, ma io non voglio affatto più burocrazia. Voglio solo più trasparenza, e ritengo che la trasparenza, qualsiasi forma assuma, sia un qualcosa di virtuoso per un sistema di governo. Un ulteriore vantaggio è che, quando le valutazioni d’impatto sono condotte a partire da emendamenti adottati nel Parlamento stesso – e devo dire che per adesso non hanno dato grandi risultati –, possiamo eventualmente sottoporle a un organo indipendente di questo genere, anziché al comitato per la valutazione d’impatto della Commissione.</p>
      <p sl="nl">Il fatto che vi sarà un gruppo di esperti per il problema degli oneri amministrativi rappresenta un passo importante nella giusta direzione. Si tratta di uno sviluppo molto positivo nel campo della burocrazia. Naturalmente, sarà essenziale vedere chi farà parte di questo gruppo. Certo, non dovrà trasformarsi in una processione, non dovrà essere uno pseudoparlamento, ma un comitato di esperti dalle dimensioni contenute, senza capitani d’industria, funzionari pubblici o politici, ma formato da professionisti che sanno cos’è una valutazione d’impatto, che sanno cos’è la burocrazia e che hanno una notevole esperienza in questo campo a livello nazionale.</p>
      <p sl="nl">La Commissione ha prefissato un obiettivo chiaro: gli oneri amministrativi devono essere tagliati del 25 per cento entro il 2012. Ciò va benissimo, ma ovviamente non deve essere un obiettivo calcolato al netto. Ciò significa che va raggiunta una riduzione del 25 per cento a partire da adesso, e che i nuovi oneri amministrativi vanno inclusi nel calcolo e detratti dal risultato, altrimenti si tratterà di una semplice perdita di tempo.</p>
      <p sl="nl">Vorrei sottolineare un altro punto degno di particolare attenzione da parte della Commissione. Stiamo discutendo la riduzione dei costi amministrativi adesso, ma nel futuro dovremo anche lavorare sulla riduzione degli oneri di conformità. Questi ultimi sono i costi che le aziende e i cittadini devono sostenere per ottemperare alla normativa, e che sono estremamente elevati. Quando discutiamo i costi delle normative, dobbiamo anche occuparci degli oneri di conformità, che attualmente non sono presi in considerazione.</p>
    </intervention>
    <intervention id="1-093" speaker_id="4562" name="Giuseppe GARGANI" is_mep="True" mode="spoken" role="relatore" nationality="Italy" birth_date="23-04-1935" birth_place="Morra De Sanctis" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, nel novembre 2006 la Commissione europea ha adottato un documento di lavoro, una prima relazione sullo stato di avanzamento della strategia per la semplificazione del contesto normativo, seguita da un’altra comunicazione dell’ottobre 2005. Un fatto importante il quale, come Doorn ha giustamente detto, segue un processo da noi portato avanti per ottenere una semplificazione che è trasparenza, che è un modo di legiferare trasparente e comprensibile.</p>
      <p sl="it">Il documento di lavoro è stato approvato dalla commissione giuridica la quale ha fatto il punto sui progressi conseguiti nell’attuazione del programma di semplificazione inaugurato, come ho detto, nel 2005. In particolare, si annunciano 43 rifusioni e vorrei dare al Parlamento queste notizie, questi numeri: 12 codificazioni, 8 abrogazioni e 46 altre misure di semplificazione sostanziali, cui vanno aggiunte 500 nuove iniziative legislative contenute in un altro programma modulato specificamente e dedicato alle codificazioni, mentre se ne annunciano già 200 per il 2007.</p>
      <p sl="it">Vorrei, quindi, a questo punto enunciare alcune riflessioni, che sono la sostanza della mia relazione, naturalmente molto sintetiche, per segnalare al Parlamento una situazione effettiva e concreta nonché la riflessione approfondita complessivamente dalla commissione giuridica nella sua interezza.</p>
      <p sl="it">Rivolgo tre segnalazioni forti alla Commissione - ritengo importante dire e sottolineare proprio questo - occorre: 1. inserire d’ora in poi sistematicamente le iniziative di semplificazione in un’apposita parte del programma legislativo e di lavoro in modo da individuarle specificamente; 2. indicare nella stessa sede la priorità che essa intende dare alle singole iniziative di semplificazione; 3. evitare la proliferazione di documenti contenenti liste di iniziative di semplificazioni in modo da avere un quadro di riferimento il più preciso possibile.</p>
      <p sl="it">Ancora una volta, quindi, si impone l’esigenza che la Commissione – lo devo sottolineare di nuovo – sia coerente con se stessa e con le finalità della semplificazione da essa evidenziata e avviata. In particolare va segnalata l’opportunità che la rifusione diventi finalmente la tecnica legislativa ordinaria. Nel complesso sono queste le quattro regolamentazioni – posso che dirlo in veste di presidente della commissione di Lévai, di Doorn e di Medina – che fanno complessivamente il punto della situazione e la Commissione non può non essere riflessiva su questi termini.</p>
      <p sl="it">In questo modo è sempre possibile disporre del testo normativo nella sua interezza, anche in presenza di modifiche puntuali, con la chiara indicazione delle parti nuove e di quelle rimaste invariate. Questo è un canovaccio molto importante per il Parlamento. Il risultato sarebbe quello di una maggiore leggibilità e di una maggiore trasparenza, da tutti invocata, della legislazione comunitaria.</p>
      <p sl="it">Il documento di lavoro della Commissione propone in definitiva di sfruttare le sintesi iniziali delle proposte da essa formulate per spiegare meglio gli obiettivi perseguiti dalla semplificazione. Tuttavia, l’iniziativa può anche rivelarsi controproducente, mentre una sintesi può essere giustificata per un testo discorsivo come una comunicazione, così non è per un testo normativo, il quale nella sua sintesi iniziale potrebbe trovare anche delle incertezze e quindi su questo bisogna essere molto attenti e molto precisi.</p>
      <p sl="it">In definitiva, la relazione vuole evidenziare il forte segnale dato dalla modifica del regolamento del Parlamento europeo per quanto riguarda il miglioramento e l’introduzione della procedura prevista dalla codificazione dell’articolo 80 e di una nuova procedura ad hoc per le rifusioni, l’articolo 80 bis. Queste sono le questioni che il Parlamento deve considerare, spero unitariamente e complessivamente senza modifiche, cosicché questo possa diventare un punto importante per l’approvazione di domani dello stesso Parlamento.</p>
    </intervention>
    <intervention id="1-094" speaker_id="1337" name="Manuel MEDINA ORTEGA" is_mep="True" mode="spoken" role="relatore" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, la mia relazione presenta una contraddizione nei termini perché utilizzo un’espressione contraddittoria, ovvero “normativa non vincolante”. La normativa di per sé non può che essere vincolante. Ma nel gergo dell’Unione europea è entrata nell’uso la seguente espressione: “strumenti normativi non vincolanti”.</p>
      <p sl="es">Cosa si intende dire con ciò? Si intendono soprattutto i documenti originali della Commissione, alcuni di carattere interpretativo, altri che sono strumenti di esecuzione, altri ancora che sono semplici documenti preparatori. La questione che si pone, tenuto conto della confusione e della mancata conoscenza del diritto comunitario che regnano in molte giurisdizioni, fra cui la Corte di giustizia, è che a tali strumenti non vincolanti viene attribuito valore giuridico.</p>
      <p sl="es">Ciò comporta una violazione dei principi fondamentali del diritto degli Stati membri dell’Unione europea e per l’Unione europea nel suo insieme. L’unica legittimità esistente al momento per emettere norme obbligatorie con fondamento giuridico emana dalla volontà del popolo, sia a livello degli Stati che a livello dell’Unione, e la volontà del popolo si esprime di solito attraverso organi rappresentativi, che in questo caso possono essere il Parlamento europeo, eletto direttamente dal popolo, oppure il Consiglio, costituito da governi che dipendono e sono eletti dai cittadini dei rispettivi paesi.</p>
      <p sl="es">Ovviamente la Commissione ha una funzione importante per quanto riguarda l’attuazione del diritto europeo in quanto garante dell’applicazione dei Trattati, ma deve coordinare la propria azione con gli organi legislativi e in ogni caso non può sostituirsi al potere legislativo che i Trattati conferiscono al Parlamento e al Consiglio.</p>
      <p sl="es">La preoccupazione in seno alla commissione giuridica è innanzi tutto non ostacolare l’iniziativa della Commissione, non intendiamo ostacolarla nell’espletamento delle sue funzioni, non vogliamo limitare le possibilità di sviluppo, ma riteniamo che sia importante che si stabilisca una differenza concettuale fra i due tipi di strumento e che, ogniqualvolta la Commissione riterrà opportuno ricorrere a tale tipo di strumento, essa collabori con il Parlamento e, va da sé, con il Consiglio, in modo che la preparazione di tali strumenti non dia luogo a malintesi o ingerenze.</p>
      <p sl="es">Ovviamente, quello che il diritto non può essere a nessun titolo è quanto viene chiamato “metodo aperto di coordinamento”. Tale metodo può rappresentare uno strumento efficace per conseguire gli obiettivi del Trattato, ma può avere carattere vincolante soltanto per quelle parti che vi partecipano. Si tratterebbe in definitiva di contratti inter partes , per esempio tra le parti sociali. Così come un accordo fra imprenditori e sindacati può avere valore vincolante per le parti in causa, il metodo aperto di coordinamento serve a stipulare tale tipo di contratto, ma in subordine rispetto alla normativa comunitaria, e senza comunque poterla sostituire. L’Unione europea, essendo una comunità fondata sul diritto, presuppone l’adozione di strumenti giuridici.</p>
      <p sl="es">Detto questo, non basta dire “ricorriamo al metodo aperto di coordinamento”, perché è uno strumento efficace per la realizzazione degli obiettivi dell’Unione europea. Non è uno strumento efficace, perché l’Unione europea può funzionare soltanto come ordinamento giuridico.</p>
      <p sl="es">L’Unione europea non ha eserciti, né polizia, e ha funzionato sulla base dell’assunzione, da parte degli Stati membri, di una serie di impegni cui adempiono le istituzioni degli Stati membri e sul cui adempimento vegliano la Commissione e la Corte di giustizia. Il metodo aperto di coordinamento non è tuttavia un metodo giuridico, non è uno strumento giuridico atto a fornire norme generali, e non si devono confondere le due cose.</p>
      <p sl="es">La commissione giuridica, come ha detto in precedenza l’onorevole Gargani, è preoccupata dalla deriva antigiuridica in atto all’interno dell’Unione europea. Il Parlamento europeo intende collaborare con la Commissione nella realizzazione dei suoi obiettivi, nel campo delle sue funzioni esecutive, per quanto riguarda le sue funzioni di preparazione degli strumenti giuridici, ma non può né deve condonare pratiche che non sono conformi allo sviluppo dello Stato di diritto, allo sviluppo dell’Unione europea come comunità del diritto, una comunità che deve avere una gerarchia normativa chiara, ossia Trattati, che io, nonostante tutto, continuo a chiamare costituzionali, i quali stabiliscono le norme fondamentali; una normativa comunitaria che tocchi tutti gli ambiti in cui l’Unione europea deve intervenire, rispettando ovviamente i principi della proporzionalità e della sussidiarietà, ma mantenendo le competenze dell’Unione e stabilendo l’azione sul piano normativo, riservando poi per l’esecuzione strumenti come il metodo aperto di coordinamento o qualsiasi altro strumento che la Commissione possa considerare opportuno adottare al fine di realizzare gli obiettivi dell’Unione.</p>
      <a text="(Applausi)"/>
    </intervention>
    <intervention id="1-095" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli deputati, “Legiferare meglio” è un progetto politico di alto profilo. Durante la mia ultima dichiarazione tenuta al riguardo davanti a questa Assemblea nell’aprile dell’anno scorso ho sottolineato che ci prefissiamo due obiettivi. In primo luogo vogliamo rafforzare la fiducia dei cittadini nell’intero processo di integrazione europea, e in secondo luogo si tratta di conferire all’economia europea condizioni quadro comprensibili e affidabili, in modo da poter garantire la crescita e nuovi posti di lavoro.</p>
      <p sl="de">Da allora abbiamo fatto molti passi avanti. Il favore di cui gode l’integrazione europea secondo i sondaggi è ai livelli più alti da molto tempo a questa parte, la situazione economica è migliorata considerevolmente e promette bene, e fra noi regna un’ampia intesa sul fatto di dover continuare la strada intrapresa del partenariato per la crescita e l’occupazione. Nel quadro di tale politica, “Legiferare meglio” costituisce un pilastro portante. Anche se la congiuntura politica d’insieme è attualmente favorevole, non dobbiamo rilassarci, al contrario, dobbiamo sfruttare tale momento favorevole.</p>
      <p sl="de">La situazione potrebbe cambiare con altrettanta rapidità, e ci illuderemmo se pensassimo che l’immagine dell’Unione europea è già cambiata una volta per tutte. E’ ancora radicata fra la gente la convinzione che tutto ciò che viene dall’Europa sia irrilevante, sovradimensionato o centralistico. Questi rimproveri sono senza dubbio esagerati, ma è la percezione dell’opinione pubblica europea e, in quanto tale, è importante. Dobbiamo lavorare con assiduità per contrastare simile riflesso condizionato.</p>
      <p sl="de">Vogliamo un’Europa di risultati. Vogliamo un’Europa che garantisca sicurezza, benessere e tutela ambientale in tutte le sfere della vita. Ciò deve esprimersi concretamente in tutte le nostre decisioni, in tutti gli ambiti politici, sia nel campo della normativa sulle sostanze chimiche, sia nel settore farmaceutico, sia nelle tecnologie dell’informazione che nell’agricoltura. Per fugare possibili fraintendimenti: “Legiferare meglio” non è una campagna pubblicitaria. Abbiamo modificato completamente il nostro modo di fare politica e le procedure per la preparazione e la verifica degli strumenti giuridici. Vorrei ribadire ancora una volta: “Legiferare meglio” non può essere considerato isolatamente, bensì fa parte di una strategia globale, di una nuova direzione intrapresa dalla politica europea.</p>
      <p sl="de">Nel passato vi sono stati tentativi del genere, ma questo progetto presenta due peculiarità: il suo campo d’applicazione e la sostenibilità. Nel passato abbiamo apportato modifiche puntuali. Adesso invece abbiamo allargato il campo d’applicazione del progetto “Legiferare meglio” all’intero processo legislativo europeo. Il progetto va dalla verifica della necessità di uno strumento giuridico, con un rigoroso controllo della sussidiarietà, all’ampia consultazione delle parti interessate, alla valutazione dell’impatto economico, sociale e ambientale, per giungere infine alla questione di come applicare al meglio il diritto comunitario. Tuttavia, il progetto si riferisce non soltanto alle nuove iniziative, bensì stiamo verificando l’intero acquis communitaire per vedere quali parti si possono semplificare e modernizzare.</p>
      <p sl="de">La seconda innovazione riguarda la sostenibilità che accompagna questo approccio. Non si tratta di un’operazione una tantum , bensì, come alcuni dei relatori hanno affermato, di un processo profondo e di ampio respiro che verrà portato avanti con coerenza. Tutte le iniziative presentate che non sono state adottate dal legislatore vengono verificate con regolarità e, se necessario, anche ritirate. Una verifica del genere è in corso in merito al programma di lavoro per il 2008.</p>
      <p sl="de">Il nostro programma di semplificazione verrà portato avanti anche negli anni 2007 e 2008, e a tale riguardo proporremo una serie di nuove iniziative. Il risultato è la sempre maggiore copertura di tutti gli ambiti legislativi dell’Unione europea. A tale fine stiamo lavorando con tutti i metodi a disposizione, nella forma in cui vengono menzionati e sostenuti anche nella relazione dell’onorevole Gargani. La metà delle iniziative previste dal programma di semplificazione è già stata completata con successo, e proseguiremo nel nostro impegno con serietà fino al 2009. Ciò comporterà vantaggi diretti e concreti per le imprese, le autorità pubbliche e i cittadini privati. Il nostro obiettivo è fare in modo che la nostra legislazione sia comunque chiara, comprensibile e facile da usare, e che stia al passo con il progresso tecnologico.</p>
      <p sl="de">Per controllare la qualità e per valutare l’impatto abbiamo istituito il comitato per la valutazione d’impatto, un organo indipendente dai relativi servizi della Commissione che già fornisce un contributo positivo. Sono molto lieto del fatto che l’onorevole Lévai abbia garantito nella sua relazione il suo pieno sostegno all’istituzione di tale organo. Desidero però sottolineare chiaramente che ci siamo impegnati a sottoporre tale sistema a una verifica nell’anno a venire, e che, se necessario, trarremo le dovute conseguenze dai risultati di tale verifica. Vorrei sottolineare questo punto alla luce delle importanti osservazioni formulate dall’onorevole Doorn.</p>
      <p sl="de">Uno dei punti più importanti di quest’anno è la riduzione dei costi amministrativi per le imprese riconducibili alla normativa comunitaria. A tale scopo abbiamo presentato dieci azioni fast track di cui due sono state attuate con successo grazie, fra l’altro, al pronto sostegno del Parlamento europeo; seguiranno altre proposte.</p>
      <p sl="de">Stiamo conducendo un’ampia valutazione degli oneri esistenti in dieci grandi settori, i quali ammontano a circa l’85 per cento dell’intera economia europea, per essere in grado di stabilire l’entità dei tagli da apportare. L’obiettivo infatti è ridurre, come già evidenziato, tali costi del 25 per cento entro il 2012. Concordo totalmente con quanto ha affermato l’onorevole Doorn. Occorre però fare attenzione affinché gli alleggerimenti che operiamo da una parte non vadano a gravare, a causa della nuova normativa, da un’altra parte. Si tratta di un punto molto importante, e sono grato al Parlamento per avervi accennato.</p>
      <p sl="de">Spero che gli Stati membri si prefissino già quest’anno obiettivi altrettanto ambiziosi, perché il progetto può riuscire solo se verrà portato avanti sia a livello europeo che a livello nazionale.</p>
      <p sl="de">Nel progetto in questione le parti interessate rivestono naturalmente un ruolo importante. Abbiamo bisogno di sostegno. Pertanto verrà istituito un gruppo di alto livello di esperti, in rappresentanza di piccole e grandi imprese, così come dei consumatori e delle organizzazioni ambientaliste, i quali faranno da consulenti della Commissione in merito a potenziali misure intese a ridurre i costi.</p>
      <p sl="de">La Commissione, sottoscritto come me del resto, è enormemente grata al Parlamento europeo per l’ampio sostegno che emerge dalle relazioni oggetto di discussione. La Commissione è in particolar modo soddisfatta che la relazione dell’onorevole Lévai esorti il Consiglio e il Parlamento a fornire valutazioni d’impatto sistematiche delle proposte di emendamento più significative. Ciò era stato già concordato nel novembre 2005 negli interistituzionali comuni.</p>
      <p sl="de">Secondo la Commissione sarebbe inoltre apprezzabile se il Consiglio e il Parlamento dessero ascolto alla proposta dell’onorevole Doorn e adattassero i propri metodi di lavoro onde poter svolgere determinati compiti in materia di semplificazione della normativa. Non è utile quando i progetti rimangono in cantiere.</p>
      <p sl="de">In riferimento ai diversi strumenti raggruppati nella relazione dell’onorevole Medina Ortega sotto il concetto di soft law , la Commissione vorrebbe sottolineare che non sempre la normativa classica rappresenta la soluzione più adeguata. Vorrei ribadire il concetto: le leggi devono essere adottate solo quando sono strettamente necessarie. Tuttavia, abbiamo altri strumenti la cui applicazione è chiaramente disciplinata dai Trattati comunitari e dispositivi che servono esclusivamente a preparare la normativa futura. A nome dell’intera Commissione posso dirvi che per ogni strumento che applichiamo teniamo in debito conto i poteri del Parlamento e che terremo dettagliatamente informata tale istituzione all’insegna del reciproco rispetto interistituzionale.</p>
      <p sl="de">Vorrei infine sottolineare ancora una volta il principio fondamentale illustrato qui dal Presidente Barroso nell’aprile scorso. La normativa europea costituisce il carattere distintivo dell’Unione europea, perché siamo una comunità di diritto. L’integrazione europea si basa sul diritto. Solo il diritto può garantire le libertà di cui godono oggigiorno i cittadini europei. E solo il diritto può fornire all’economia condizioni quadro affidabili e al contempo giuste. I cittadini europei hanno diritto non solo a una normativa migliore, ma alla miglior normativa possibile.</p>
    </intervention>
    <intervention id="1-097" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">relatore del parere della commissione per i problemi economici e monetari . – Signora Presidente, innanzi tutto desidero ringraziare la relatrice sul progetto “Legiferare meglio”, l’onorevole Lévai, nonché la commissione giuridica, per avere accolto alcune delle proposte avanzate dalla mia commissione, gesto da noi molto apprezzato.</p>
      <p sl="en">E’ molto facile pervenire a un’intesa riguardo all’obiettivo che ci prefiggiamo. Tuttavia, non è su questo che verte la nostra discussione, bensì su come intendiamo raggiungere tali risultati. E’ opportuno sottolineare il ruolo svolto dalla Commissione in tale ambito. La commissione per i problemi economici e monetari ha proposto alla Commissione di condurre una valutazione annuale dell’impatto della riduzione degli oneri amministrativi del 25 per cento entro il 2012. La Commissione riveste un ruolo di primo piano anche nel rendere possibile le scelte da operare ogni qualvolta si discute di questioni normative, nel far sì che esistano strumenti normativi del genere, nonché nel ritirare le norme non conformi al processo di Lisbona, cosa che la Commissione ha fatto.</p>
      <p sl="en">Esortiamo la Commissione a guardare al processo Lamfalussy come a un’esperienza positiva che ha aperto i mercati finanziari, avvicinandoli alla realtà. Vorremmo tuttavia sottolineare anche le responsabilità della Commissione nel campo delle relazioni dirette con i cittadini, nonché come garante della semplificazione e del progetto “legiferare meglio” nel campo del finanziamento della ricerca, dell’erogazione di risorse, degli aiuti di Stato, delle sovvenzioni di vario genere e nell’ambito degli appalti. In tale contesto la Commissione ha una sua propria funzione da svolgere. Ci auguriamo inoltre che la Commissione rispolveri l’idea di dare ai cittadini il diritto di azione nei casi in cui gli Stati membri si lasciano andare al cosiddetto “gold-plating” , ovvero quando aggiungono regole nazionali a quelle concordate a livello europeo. E’ importante che vi sia un contrappeso alla burocrazia che dilaga sempre di più a livello locale e nazionale, nonché, si direbbe, anche a livello delle istituzioni europee. Quest’ultimo obiettivo potrebbe essere raggiunto riconoscendo ai cittadini il diritto di azione.</p>
    </intervention>
    <intervention id="1-098" speaker_id="28154" name="Ole CHRISTENSEN" is_mep="True" mode="spoken" nationality="Denmark" birth_date="07-05-1955" birth_place="Pandrup" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">relatore per parere della commissione per l’occupazione e gli affari sociali. – Signora Presidente, il contesto normativo nel quale operano le aziende è un fattore determinante per quanto riguarda la loro competitività, la loro crescita sostenibile e la possibilità di creare nuovi e migliori posti di lavoro. Come ho anche dichiarato in seno alla commissione per l’occupazione e gli affari sociali, siamo naturalmente favorevoli all’abolizione di normative ridondanti, ma dobbiamo essere certi che le normative che ci apprestiamo a eliminare siano davvero ridondanti. Dal mio punto di vista quale membro della commissione per l’occupazione e gli affari sociali la risposta dipenderà dal miglioramento o meno della qualità dei posti di lavoro in Europa.</p>
      <p sl="da">Sostengo il programma “Legiferare meglio” solo se l’obiettivo è rendere la normativa più trasparente e flessibile, e non semplicemente deregolamentare. Quello che è fondamentale è che non vada a scapito della salute e della sicurezza dei lavoratori. L’obiettivo della riduzione del 25 per cento è però suscettibile di dubbi, poiché è stato scelto arbitrariamente. Se la normativa è ridondante, non dovremmo limitarci al 25 per cento. In generale, comunque, concordo appieno riguardo all’obiettivo dell’esercizio, e convengo sul fatto che gli inutili oneri amministrativi dell’Unione europea minino l’efficacia e la credibilità della normativa dell’Unione europea. Invito la Commissione a ricorrere inoltre maggiormente al dialogo sociale, uno strumento importante ai fini del miglioramento del contesto normativo.</p>
    </intervention>
    <intervention id="1-099" speaker_id="4547" name="Elspeth ATTWOOLL" is_mep="True" mode="spoken" nationality="United Kingdom" birth_date="01-02-1943" birth_place="Chislehurst" p_group="Group of the Alliance of Liberals and Democrats for Europe" m_state="GB">
      <p sl="en">relatore per parere della commissione per lo sviluppo regionale . – Signora Presidente, faccio riferimento nella fattispecie alla relazione dell’onorevole Lévai. Mi congratulo con lei e con la commissione giuridica per l’eccellente lavoro svolto, e vorrei inoltre ringraziarli per avervi integrato gran parte dello spirito e della lettera del nostro parere.</p>
      <p sl="en">Nonostante la responsabilità ultima di garantire la conformità alla normativa comunitaria sia degli Stati membri, l’adempimento degli impegni è in gran parte affidato ad altri enti, a livello locale e regionale, nonché ad agenzie specializzate. Ciò può comportare a propria volta l’adozione di regolamenti e direttive per garantire che tali organi e altri agiscano in conformità alla suddetta normativa. Inoltre, per quanto riguarda alcune direttive, le regioni costituzionali possono svolgere un ruolo nel campo del processo di recepimento.</p>
      <p sl="en">La commissione per lo sviluppo regionale desidera quindi ribadire l’importanza di condurre consultazioni ad ampio raggio a tutti i livelli dell’iter legislativo, fra cui la preparazione delle valutazioni d’impatto affinché vengano considerate anche le specificità regionali e locali. Non va dimenticata inoltre l’importanza della diffusione delle informazioni. Invitiamo in particolare a esercitare una funzione guida nel recepimento delle direttive, nonché a fornire, laddove si tratti di regolamenti, orientamenti per l’attuazione. Il vademecum sugli aiuti di Stato messo a punto dalla Direzione generale “Concorrenza” è un modello in tale campo.</p>
      <p sl="en">Auspichiamo anche che venga fatto uso nella normativa di un linguaggio chiaro e comprensibile, e che vengano messe a disposizione tavole di concordanza per il recepimento delle direttive, in modo da ridurre il rischio di gold-plating . Siamo dell’opinione che, mediante questi e altri provvedimenti invocati nella relazione o, per meglio dire, in tutte e quattro le relazioni, riusciremo a fare sostanziali passi avanti per legiferare meglio nell’Unione europea.</p>
    </intervention>
    <intervention id="1-100" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">relatore per parere della commissione per il mercato interno e la protezione dei consumatori . – Signora Presidente, onorevoli colleghi, vorrei in primo luogo scusarmi, non sapevo che l’oratore che mi precedeva era assente e che quindi il mio intervento sarebbe stato rinviato. La ringrazio per avermi finalmente dato la parola.</p>
      <p sl="de">Sono stato relatore per parere della commissione per il mercato interno e la protezione dei consumatori, la quale, dopo un’approfondita discussione, è pervenuta a un’intesa sul presente parere. Vorrei innanzi tutto sottolineare che tutti i membri della commissione concordavano sul fatto che la soft law , o comunque si vogliano chiamare tali strumenti, che sono applicati sempre più frequentemente non solo nel diritto europeo, ma anche nelle legislazioni nazionali, è divenuta una prassi molto diffusa. Ci permette di reagire ai nuovi sviluppi con flessibilità e rapidità, motivo per cui di per sé non è da criticare.</p>
      <p sl="de">Per passare al livello europeo, ci siamo trovati anche sostanzialmente d’accordo sul fatto che la Commissione ricorre talvolta alla soft law per eludere la partecipazione del legislatore, prescritta dalla legge. In tale ambito la soft law pone un problema serio. Abbiamo anche affrontato il caso in cui il Parlamento si è unito nel presentare ricorso contro la Commissione, in quanto abbiamo riscontrato una simile situazione.</p>
      <p sl="de">Riteniamo che, poiché il legislatore si trova a confrontarsi con una crescente varietà di forme di soft law , si debba sempre distinguere in modo chiaro fra ciò che si presenta come Libro verde, ovvero ciò che prepara il terreno per la normativa vera e propria, e quanto è richiesto per una normativa flessibile nel quadro della soft law .</p>
      <p sl="de">Noi membri della commissione per il mercato interno non vediamo alcuna conseguenza diretta legata a tali Libri verdi e bianchi, ma riteniamo che, quando viene adottata una nuova normativa, il legislatore debba anche prendere una nuova decisione.</p>
      <p sl="de">L’oggetto di cui si discute comprende non soltanto la soft law , bensì anche gli altri parametri relativi al progetto “Legiferare meglio” e, a mio parere, in molti settori non abbiamo fatto così tanti passi avanti, come invece i cittadini hanno appreso dai mass media , ragion per cui tutte le istituzioni interessate, Parlamento, Consiglio e Commissione, sono chiamate a procedere ancora più rapidamente in questo campo.</p>
    </intervention>
    <intervention id="1-101" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">a nome del gruppo PSE . – Signora Presidente, desidero innanzi tutto precisare tre concetti per delineare il contesto di questa discussione. In primo luogo non dobbiamo dimenticare che quello che per alcuni è burocrazia per altri è parte di una normativa di vitale importanza. In secondo luogo non dimentichiamoci che il Commissario Verheugen nel passato ha affermato che il 50 per cento degli oneri amministrativi legati alla normativa comunitaria è da attribuirsi agli Stati membri. Infine, il punto più cruciale è che l’Unione europea costituisce di per sé un processo di semplificazione, perché con un solo insieme di regole anziché 27 abbiamo ridotto enormemente i costi delle imprese rispetto a quello che avveniva prima che molti atti legislativi dell’Unione europea fossero adottati.</p>
      <p sl="en">Detto questo, la normativa deve essere chiara, di facile comprensione e di facile applicazione, adattabile alla congiuntura. Nel passato ciò non sempre si è verificato, anzi, a volte ci si è chiesti se le energie impiegate nell’approvazione e nell’applicazione di atti legislativi non fossero eccessive rispetto ai benefici che ne derivavano. Per tale motivo sostengo quanto la Commissione ha cercato di fare sulla via del legiferare meglio e della semplificazione, e in particolare in merito all’istituzione di un comitato per la valutazione d’impatto.</p>
      <p sl="en">E’ importante che tutte le istituzioni comprendano qual è il loro ruolo. Il Parlamento e il Consiglio pontifichino pure sul legiferare meglio, a patto che anche noi valutiamo l’impatto degli emendamenti. Il Parlamento ha anche la responsabilità di analizzare a fondo la normativa esistente per verificare se ha l’impatto auspicato. Spesso perdiamo mesi a discutere di questo o quell’emendamento, senza però compiere alcuno sforzo nel tentativo di capire se la normativa ha sortito l’effetto desiderato. Spero quindi che il Parlamento possa partecipare più attivamente a tale processo.</p>
    </intervention>
    <intervention id="1-102" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, vorrei anch’io innanzi tutto ringraziare i relatori per le loro relazioni estremamente interessanti. E’ molto importante che il Parlamento presti grande attenzione a questa tematica, e concordo appieno riguardo all’opinione della Commissione, secondo cui molti cittadini europei hanno l’impressione che tutte le cattive leggi vengano da Bruxelles. Troppo spesso i deputati dei parlamenti nazionali sostengono che non possono farci niente, che è Bruxelles che impone loro tali leggi. Dobbiamo fare quanto è in nostro potere per dimostrare quanto prima l’infondatezza di tale affermazione.</p>
      <p sl="nl">E’ la prima volta che affronto una tematica in qualità di membro della commissione giuridica, e sono intervenuto alla presente discussione soprattutto perché l’argomento mi interessa in modo particolare. Sono anche membro della commissione bilanci, nonché della commissione per il controllo dei bilanci. L’anno passato, in seno alla commissione per i bilanci, abbiamo adottato una proposta da me presentata sulla creazione di un organo, un progetto pilota, per valutare i costi amministrativi indipendentemente dalla Commissione. Ciò significa che il Parlamento aveva la sensazione che la valutazione interna della Commissione non fosse sufficiente. Sono completamente d’accordo con l’onorevole Doorn sul fatto che sia necessario un organo esterno che valuti gli effetti della normativa. Il testo del bilancio che è stato adottato nel frattempo dal Consiglio e dal Parlamento dovrebbe indurre la Commissione a intraprendere ulteriori iniziative. Anche la commissione per il controllo dei bilanci ha preparato una relazione che è stata adottata nel corso della seduta plenaria di luglio.</p>
      <p sl="nl">Sosteniamo l’obiettivo di una riduzione del 25 per cento dei costi amministrativi e, ovviamente – il Commissario e l’onorevole Doorn lo hanno già confermato –, le norme appena respinte non possono rientrare dalla porta di servizio come nuova normativa. E’ importante verificare entro il 2013 la ridondanza o meno dell’intero corpus legislativo. La Commissione dovrebbe pubblicare regolarmente relazioni o altre forme di comunicazione per riferire dei risultati ottenuti. Le azioni della Commissione e le misure adottate per ridurre i costi amministrativi devono essere trasparenti. E’ possibile che si renda necessaria una riorganizzazione interna della Commissione.</p>
      <p sl="nl">Vorrei infine ringraziare il Commissario Verheugen per l’ottima collaborazione offertami dai suoi dipartimenti nel quadro dello sviluppo del progetto pilota, adottato dall’Assemblea l’anno scorso.</p>
    </intervention>
    <intervention id="1-103" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN . – Signora Presidente, intervenendo a nome del gruppo UEN nella discussione sul programma “Legiferare meglio” nell’Unione europea desidero richiamare l’attenzione sulle seguenti questioni.</p>
      <p sl="pl">Primo, i relatori invitano a legiferare meglio, con l’obiettivo di rafforzare l’efficienza, l’efficacia, la coesione e la trasparenza della normativa europea. Di conseguenza, il processo deve soddisfare a mio avviso una serie di condizioni:</p>
      <p sl="pl">è essenziale che il Consiglio, la Commissione e il Parlamento europeo collaborino nel merito;</p>
      <p sl="pl">devono essere condotte al riguardo ampie consultazioni aperte con tutte le parti interessate, compresi gli imprenditori, gli enti locali e le organizzazioni non governative, e vorrei sottolineare l’importanza di tali consultazioni;</p>
      <p sl="pl">gli organi comunitari devono essere investiti di maggiori responsabilità per quanto riguarda il processo legislativo e, inoltre, la trasparenza del processo in generale deve essere migliorata;</p>
      <p sl="pl">ciascuna valutazione della legislazione effettuata al fine di ottenere simile semplificazione deve però attribuire eguale peso alle questioni sociali ed economiche, e tenere conto di questioni relative alla sanità e alla tutela ambientale;</p>
      <p sl="pl">inoltre, il processo di semplificazione della normativa non deve tradursi in un indebolimento delle disposizioni previste attualmente dall’acquis .</p>
      <p sl="pl">Secondo, gli autori delle relazioni sottolineano come vadano evitate espressioni inutili e poco chiare in fase di stesura delle normative. La lingua utilizzata deve essere diretta e di facile comprensione. Al contempo, la terminologia impiegata deve essere precisa, così come deve essere garantita la certezza del diritto, affinché la normativa dell’Unione europea possa essere compresa dai suoi attuali 500 milioni di cittadini.</p>
      <p sl="pl">Terzo, la decisione presa dal Consiglio di primavera del 2007 di ridurre del 25 per cento entro il 2012 gli oneri amministrativi derivanti dalla legislazione UE è un fatto estremamente positivo. Possiamo solo sperare che tale obiettivo sia più realistico e abbia più probabilità di essere raggiunto che non gli obiettivi della strategia di Lisbona.</p>
      <p sl="pl">Quarto, va sottolineato che le relazioni presentano una serie di proposte per soluzioni alternative riguardo all’adozione di nuove normative, fra cui l’autoregolamentazione e il riconoscimento reciproco degli strumenti nazionali, nonché la possibilità di non intraprendere alcuna azione legislativa. Tutte queste proposte meritano un esame approfondito in vista della vertiginosa espansione della normativa europea.</p>
    </intervention>
    <intervention id="1-104" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">a nome del gruppo Verts/ALE . – Signor Presidente, onorevoli colleghi, vorrei ringraziare i colleghi per questo lavoro, tanto difficile, e con un altro problema: pur essendo – come ha detto il Commissario Verheugen – una questione altamente politica, è anche pesante e spesso tecnica; lavorarci è particolarmente complicato, soprattutto per vedere cosa si può poi tirare fuori concretamente per i nostri cittadini con i termini "Legiferare meglio".</p>
      <p sl="it">Vorrei dire molto brevemente che, per quanto riguarda la relazione del presidente Gargani e quella dell’onorevole Medina, il mio gruppo è d’accordo praticamente su tutto, ma volevo sottolineare - come ha fatto anche il Commissario Verheugen - che sugli strumenti alternativi alla legislazione per intanto va detto chiaramente che il loro funzionamento, e sto parlando soprattutto di autoregolamentazione e di coregolamentazione, è altamente insoddisfacente. Come segnala l’onorevole Medina, la via maestra è fissarsi sul valore giuridico e legislativo degli atti.</p>
      <p sl="it">Il collega Doorn sa benissimo che io e il mio gruppo abbiamo qualche dubbio rispetto all’idea di concentrare tutta l’attenzione sul tema della sussidiarietà e della proporzionalità, ossia il tema iniziale della sua relazione, e sulla questione dei costi amministrativi: la questione dei costi amministrativi è per noi un piccolo problema rispetto a quello della capacità dell’insieme delle norme legislative delle nostre istituzioni di arrivare a una legislazione la quale sia chiara nel merito, possa essere applicata in modo giusto ed equilibrato, non possa essere ambigua e soprattutto non possa essere tirata da una parte e dall’altra. La discussione sul merito è almeno importante quanto la discussione sui costi.</p>
      <p sl="it">Peraltro, come ha già detto il collega Titley, è evidente che avere elevati costi amministrativi dipende soprattutto dagli Stati membri e secondo me non c’è un’attenzione abbastanza forte rispetto a questi elementi. Per esempio, vorrei sapere una cosa: quanto costerà, Commissario Verheugen, fare tutto quello che vi viene chiesto? Comitati, relazioni, monitoraggio, tutto queste cose costano, se dobbiamo veramente andare nella direzione di costruire tutta questa grande impalcatura, dobbiamo sapere anche quanto questo costerà.</p>
    </intervention>
    <intervention id="1-105" speaker_id="28339" name="Daniel STROŽ" is_mep="True" mode="spoken" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Signora Presidente, ritengo che sia molto positivo il fatto che stiamo discutendo di tutte le relazioni legate dal tema comune di creare e riesaminare il diritto derivato della Comunità.</p>
      <p sl="cs">Vorrei commentare brevemente la relazione dell’onorevole Gargani. Ritengo che si tratti in generale di un ottimo testo, e pertanto ne raccomando l’adozione all’Assemblea. Condivido appieno la proposta secondo cui la strategia per la semplificazione del contesto normativo debba essere una priorità a livello politico. Ritengo però che sia necessario consolidare il ruolo del Parlamento europeo nel processo legislativo. Il Parlamento dovrebbe cioè godere, in campo legislativo, della stessa iniziativa della Commissione, il che avrebbe senza dubbio un effetto positivo sul processo di semplificazione e miglioramento della qualità del contesto normativo europeo.</p>
      <p sl="cs">Vorrei inoltre esprimere le mie riserve riguardo agli obiettivi fissati dalla Commissione, i quali indicano che entro il 2012 debbano essere ridotte del 25 per cento anche le normative nazionali e non solo quella comunitaria. La tabella di marcia della semplificazione per il periodo 2006-2009 prevede 43 revisioni, 12 codificazioni, 26 altre misure e 8 abolizioni. Allo stesso tempo però sono in programma 500 nuove iniziative legislative nel solo ambito delle codifiche. Ciò mi induce a pensare che gli obiettivi della Commissione per la riduzione del diritto derivato comunitario non siano realistici.</p>
    </intervention>
    <intervention id="1-106" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signora Presidente, vorrei ringraziare la commissione giuridica e il relatore per una valida relazione sulla soft law – un’espressione di cui non esiste l’equivalente in danese. Sono il relatore sulla stessa tematica nel comitato parlamentare misto dello Spazio economico europeo, e sosteniamo appieno le conclusioni dell’onorevole Medina Ortega. Nel 2005 gli esperti della Commissione in materia di mercato unico hanno pubblicato una raccomandazione sulla tutela dei diritti d’autore dei compositori e degli autori, raccomandazione che è stata coordinata con la Direzione generale “Concorrenza” in casi concernenti contenziosi nei confronti di agenzie di gestione dei diritti. Sulla società danese per i diritti d’autore KODA grava la costante minaccia di dover pagare un’ammenda del 10 per cento sul proprio fatturato a partire dal 1973. Mi rivolgo al Presidente José Manuel Barroso affinché intervenga in difesa della diversità culturale.</p>
      <p sl="da">La raccomandazione e la causa di cui sopra in materia di concorrenza equivalgono a strumenti vincolanti e a un’espropriazione, il che costituisce una violazione del diritto comunitario, in quanto tale risultato può essere ottenuto giuridicamente solo tramite atti normativi. Un esecutivo non eletto non può legiferare ed espropriare per mezzo di raccomandazioni e cause in materia di concorrenza. Quello che invece andrebbe fatto è presentare una proposta per una direttiva sui diritti d’autore degli artisti e sulle agenzie di gestione dei diritti d’autore, come abbiamo richiesto con la relazione Lévai. In quanto rappresentanti eletti del popolo, rappresentiamo i consumatori di musica, gli artisti, la radio, la televisione e molte piccole e medie imprese che traggono il loro profitto da una varia offerta culturale. Siamo contrari a una normativa in campo amministrativo a favore soltanto di un manipolo di multinazionali. I rappresentanti eletti del popolo dovrebbero sempre essere consultati prima che la Commissione adotti raccomandazioni di questo genere.</p>
    </intervention>
    <intervention id="1-107" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signora Presidente, va da sé che la semplificazione in campo amministrativo e la chiarezza giuridica sono obiettivi che valgono bene gli sforzi intrapresi, ed è anche ovvio che è ora di fare pulizia dei regolamenti e delle direttive obsolete. La cosiddetta direttiva “sunshine ” può quindi avere lo scopo di proteggere dall’esposizione ai raggi UVA, ma chi ritiene che i cittadini siano dotati di un minimo di senso comune non dovrebbe sorprendersi dei rimproveri di mania di regolamentazione e di eccessiva burocrazia, che hanno un riscontro nella giungla delle agenzie dell’Unione europea.</p>
      <p sl="de">I cittadini sono senza ombra di dubbio più intelligenti di quello che pensano i burocrati europei, e notano che, oltre a un’eccessiva regolamentazione, oltre alla mania di regolamentazione, vi è anche una mania di deregolamentazione, in particolare nella sfera dei diritti e della sicurezza dei cittadini. Per non essere tacciati di discriminazione, siamo sempre disposti a concedere, per esempio, a musulmani e ad altri gruppi di immigrati la libertà di infrangere la legge, mentre allo stesso tempo, a causa della richiesta di manodopera qualificata proveniente da paesi extraeuropei, il mercato del lavoro viene sottoposto a una pressione sempre maggiore, al fine di aggirare gli accordi collettivi e altri diritti sociali. A mio parere, questo non va assolutamente bene.</p>
      <p sl="de">I cittadini sono ovviamente infastiditi da una costituzione negoziata a porte chiuse, che ha subito qualche modifica superficiale, come sono infastiditi dalla mancanza di codecisione che si è registrata nel corso delle diverse fasi dell’ampliamento dell’Unione europea. Sono convinto che con l’iperattivismo e con lo slogan “più vicini ai cittadini” non sia possibile deviare dai problemi veri. Bruxelles deve imparare ad accettare il rifiuto dei cittadini, e ad agire quindi secondo la loro volontà. L’obiettivo deve essere un’Europa federativa all’insegna della sussidiarietà, un’Europa della democrazia, dello Stato di diritto e della trasparenza, nella quale i cittadini si possano finalmente riconoscere.</p>
    </intervention>
    <intervention id="1-108" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Innanzi tutto, vorrei soffermarmi sulla necessità di codificare. Vi sono innumerevoli normative nell’Unione europea, che riguardano un’ampia sfera di relazioni sociali. Poiché ve ne sono tante, sono troppo complesse e di difficile interpretazione. Gli atti normativi dell’Unione europea non sono pensati solo per gli avvocati, bensì anche per i normali cittadini dell’Unione europea. Si pone qui un problema riguardo al legame fra questi atti e gli atti normativi nazionali.</p>
      <p sl="sk">Anche se i cittadini dell’Unione europea consultano una determinata legge, sovente non hanno idea che esistano altri atti comunitari ad essa strettamente legati. E’ per tale motivo che propongo di affrontare nel dettaglio la questione di codificare gli atti normativi in modo da semplificare la ricerca e la loro successiva attuazione pratica.</p>
      <p sl="sk">In secondo luogo, vorrei soffermarmi sugli emendamenti presentati dal Parlamento europeo. A mio avviso, non è pratico “arricchire” il testo originario dell’Unione europea di emendamenti che spesso non hanno senso. Alcuni di loro non incidono in misura significativa sulla tematica in oggetto, essendo mere variazioni di stile. Altri ampliano il campo di applicazione della futura normativa a tal punto che si ha una duplicazione della normativa stessa, con la confusione che ne consegue. La soluzione a un problema non dovere essere proposta in diversi atti comunitari, dal momento che ciò rende la situazione meno chiara.</p>
      <p sl="sk">Ne consegue che, nel momento in cui esce dal Parlamento europeo, un atto normativo emendato spesso e volentieri arriva a essere quasi il doppio del testo della Commissione europea, il che non rende le cose più semplici o più chiare. La codificazione deve basarsi sui principi dell’efficacia, dell’efficienza, della responsabilità, della trasparenza e della continuità.</p>
    </intervention>
    <intervention id="1-109" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signora Presidente, onorevoli colleghi, vorrei fare a nome del mio gruppo soltanto tre osservazioni su questioni di fondo. In primo luogo vorrei affrontare la valutazione d’impatto delle proposte legislative: riconosco che sono stati compiuti progressi degni di nota da quando il Parlamento assunse l’iniziativa al riguardo nel 1999 e dall’accordo interistituzionale negoziato nel 2003 dal nostro presidente Gargani. Tuttavia, oggi come allora, permangono alcune lacune. Il Parlamento esige, come già nel caso di molte risoluzioni, che la valutazione d’impatto delle proposte legislative abbia carattere più indipendente. A mio avviso si dovrebbe riflettere sulla possibilità di istituire, come negli Stati Uniti, un’agenzia indipendente al di fuori della Commissione, la quale sviluppi, secondo una procedura standard , valutazioni d’impatto non solo per la Commissione, ma anche per tutte le altre istituzioni.</p>
      <p sl="de">E’ inoltre fondamentale imparare in seno alla commissione giuridica che non tutte le proposte della Commissione scaturiscono poi in una valutazione d’impatto. Esistono due esempi concreti che vengono dalla Direzione generale “Giustizia” e dalla Direzione generale "Mercato interno” che mi sono rimasti impressi.</p>
      <p sl="de">Ritengo inoltre che sia importante riflettere se non sia opportuno effettuare valutazioni d’impatto anche nel settore delle procedure di comitato, poiché in questo caso la burocrazia è spesso creata dalle decisioni di comitato e dagli oneri.</p>
      <p sl="de">Per quanto riguarda la soft law sostengo appieno la relazione dell’onorevole Medina Ortega. In sede di commissione giuridica abbiamo sempre più spesso l’impressione che la Commissione europea abusi dello strumento della soft law per eludere i poteri di codecisione del Parlamento. Non è ammissibile che la Commissione adotti decisioni in qualità di organo legislativo su proposta della Direzione generale “Concorrenza”, in merito alle quali si è consultata col Parlamento, ma che non faccia lo stesso per le raccomandazioni nel settore del mercato interno.</p>
      <p sl="de">Vorrei infine soffermarmi sulla questione della semplificazione. Urge pervenire a un accordo interistituzionale sulla semplificazione, come già abbiamo fatto in altri campi, al fine di garantire una procedura efficace senza scoperchiare il vaso di Pandora, il che non comporterebbe semplificazioni, bensì complicazioni.</p>
    </intervention>
    <intervention id="1-110" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, sono lieta di vedere che negli ultimi anni la Commissione europea si occupa sempre più della qualità della normativa comunitaria. La Commissione tenta di far sì che, da un lato, la normativa sia trasparente e accessibile, e che, dall’altro lato, sia efficace e abbia un impatto positivo sui cittadini e sul mondo dell’imprenditoria.</p>
      <p sl="pl">Le normative migliori accrescono i vantaggi derivati da una legislazione moderna ed efficace, riducendone al contempo al minimo i costi di applicazione. La comunicazione della Commissione del 14 novembre 2006 su un esame strategico del programma per legiferare meglio nell’Unione europea, unitamente all’obiettivo dichiarato di ridurre entro il 2012 gli oneri amministrativi del 25 per cento, rappresenta un importante primo passo verso la soluzione del problema sia a livello europeo che nazionale.</p>
      <p sl="pl">La comunicazione sottolinea inoltre che il Consiglio e il Parlamento europeo devono fornire regolarmente valutazioni d’impatto sulle principali modifiche alle proposte, così come sottolinea che è necessario conferire maggior peso alle proposte relative alla semplificazione della normativa nel quadro della codificazione e dell’abolizione di atti normativi obsoleti. A tale riguardo, è particolarmente importante convocare un Consiglio apposito per affrontare la questione della valutazione d’impatto e del consolidamento dell’attuazione della normativa comunitaria tramite azioni preventive intraprese dagli Stati membri nelle fasi precoci dell’attuazione della normativa comunitaria.</p>
      <p sl="pl">Nel quadro del processo in corso relativo al programma per legiferare meglio, è fondamentale che il Parlamento europeo sia coinvolto nel dibattito interistituzionale e funga da colegislatore per quanto riguarda l’adozione degli atti normativi che scaturiscono da tale processo. E’ importante sottolineare l’importanza dei nuovi principi della comitatologia in questa Assemblea. Tali principi rafforzano il controllo esercitato dal Parlamento europeo e dal Consiglio nei confronti dei poteri esecutivi della Commissione, contribuendo così alla semplificazione della normativa comunitaria.</p>
      <p sl="pl">Per quanto riguarda il ruolo della Commissione, essa deve esigere anziché raccomandare che gli Stati membri presentino tabelle di concordanza da esaminare, soprattutto al fine di facilitare il controllo del processo di recepimento delle direttive in ciascuno degli Stati membri. La Commissione va inoltre incoraggiata a utilizzare un linguaggio trasparente e facilmente comprensibile nelle proposte legislative presentate, senza che ciò vada a detrimento della certezza giuridica e della precisione terminologica.</p>
    </intervention>
    <intervention id="1-111" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signora Presidente, la tematica relativa al legiferare meglio riveste grande rilevanza per l’armonizzazione all’interno dell’Unione europea. Vorrei congratularmi con tutti i relatori per le eccellenti relazioni presentate, ovvero con gli onorevoli Lévai, Doorn, Gargani, Medina Ortega.</p>
      <p sl="pl">La tendenza ad affrontare quanti più problemi possibili legiferando è diventata un tratto caratteristico di molti parlamenti nazionali, nonché di questa Assemblea. Ciò è spesso il frutto della convinzione che i problemi possano essere risolti adottando una norma. Così agendo, cerchiamo di tenere conto di tutti i punti di vista, dei lobbisti e dei particolari interessi coinvolti. Di conseguenza, le norme giuridiche mancano di trasparenza e sono difficili da comprendere per i cittadini, le imprese e le amministrazioni, trasformandosi in enormi documenti privi di qualsivoglia trasparenza e di difficile recepimento nelle legislazioni dei singoli paesi.</p>
      <p sl="pl">Per legiferare meglio è necessario utilizzare strumenti giuridici tenendo presente gli obiettivi fissati nel Trattato. La coregolamentazione e l’autoregolamentazione possono essere impiegate come un’integrazione alle misure giuridiche, ma solo quando garantiscono una copertura giuridica migliore o corrispondente a quella offerta dai metodi utilizzati per l’attuazione della normativa.</p>
      <p sl="pl">La questione del legiferare meglio e dell’evitare di affrontare quante più tematiche possibili legiferando non rappresentano novità, ma devono essere affrontate quanto prima. La valutazione delle implicazioni giuridiche, la garanzia della precisione terminologica e della certezza giuridica, un limitato utilizzo di abbreviazioni e l’evitare di dilungarsi in inutili discettazioni, tutto ciò deve portare a una normativa migliore, più moderna, razionale e efficace. L’azione intrapresa ridurrà considerevolmente i costi amministrativi sostenuti dal Parlamento, dalle parti interessate e da tutti coloro destinatari della normativa adottata.</p>
      <p sl="pl">L’attuazione della cosiddetta soft law , basata sulla prassi comunitaria, rappresenta un’ulteriore sfida. La soft law non garantisce la piena tutela giuridica, non è vincolante e dà adito a riserve di carattere giuridico. Non deve essere utilizzata in luogo di atti normativi in ambiti in cui l’Unione ha competenza giuridica. Le questioni toccate negli studi sono di grande importanza pratica e invitano ad agire ulteriormente. Il successo del programma per legiferare meglio dipenderà in gran parte dalla Commissione europea, che dovrà lavorare a stretto contatto col Parlamento e il Consiglio.</p>
    </intervention>
    <intervention id="1-112" speaker_id="28505" name="Roger KNAPMAN" is_mep="True" mode="spoken" nationality="United Kingdom" birth_date="20-02-1944" birth_place="Crediton  " p_group="Independence/Democracy Group" m_state="GB">
      <p sl="en">Signora Presidente, la presente discussione congiunta abbraccia quattro relazioni che, nelle intenzioni, sono state stilate per delineare un quadro per legiferare meglio nell’Unione europea. Si tratta palesemente di una contraddizione in termini! Nonostante le molte parole dette e scritte al riguardo, il nocciolo della questione non è stato assolutamente toccato. La relazione dell’onorevole Doorn riassume l’approccio miope assunto nei confronti del concetto “legiferare meglio”. In fin dei conti la relazione afferma che la strategia della Commissione di riduzione dei costi amministrativi del 25 per cento entro il 2012 “non può [ …] essere paragonata a una deregolamentazione né comporta un cambiamento degli obiettivi programmatici e del livello di ambizione della legislazione comunitaria”. Pertanto non una sola relazione contempla la possibilità che ciò di cui si necessita sia uno snellimento della legislazione – o, ancora meglio, la sua assenza.</p>
      <p sl="en">Il concetto non verrà compreso da questo salotto per il semplice motivo che, se si adottasse tale logica, allora Eurolandia dovrebbe ammettere quello che sappiamo già da molti anni, e cioè che l’Unione europea non fa altro che nuocere alle imprese.</p>
    </intervention>
    <intervention id="1-113" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, visto che stiamo discutendo del programma per legiferare meglio, dovremmo in primo luogo tenere presente l’entità del problema. Nessuno si illude di gestire un’economia moderna senza leggi, ma allo stesso tempo un eccesso di leggi può essere estremamente nocivo, e i dati della Commissione stanno a dimostrarlo. In un’intervista rilasciata al Financial Times l’anno scorso, il Vicepresidente della Commissione Verheugen disse che aveva effettuato una nuova stima del costo sostenuto ogni anno dalle economie dell’Unione europea e riconducibile alla normativa, e il risultato era l’incredibile cifra di 600 miliardi di euro! Si tratta del 5,5 per cento circa del PIL dell’Unione europea.</p>
      <p sl="en">E quali sono i benefici per il commercio derivanti dal mercato interno? Ancora una volta ci vengono in aiuto le cifre della Commissione, la quale li stima in 160 miliardi di euro all’anno. In altre parole, il costo della normativa europea supera i benefici del mercato interno di oltre tre volte. Il sistema normativo europeo ci sta rendendo tutti più poveri, e sta danneggiando la nostra competitività rispetto alla globalizzazione.</p>
      <p sl="en">Temo che tutto questo parlare di legiferare meglio sia un messaggio in codice per dire “un altro po’ della stessa solfa”. Non abbiamo bisogno di norme migliori, abbiamo bisogno di meno norme.</p>
      <p sl="en">Ho una proposta di ordine pragmatico: decidiamo di non adottare alcuna norma nel corso della prossima sessione parlamentare. Concentriamo invece l’intera energia delle istituzioni comunitarie sul compito di deregolamentare. Effettuiamo le valutazioni d’impatto, consultiamoci con le imprese e poi smantelliamo la normativa che ci soffoca.</p>
    </intervention>
    <intervention id="1-114" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Grazie, onorevole Helmer. Per quanto ne so, quando mi sono alzata stamattina ero ancora una donna!</p>
    </intervention>
    <intervention id="1-115" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, vorrei soffermarmi sugli emendamenti che ho presentato alla commissione per gli affari costituzionali, che sono stati inclusi nel testo del parere della commissione sull’impiego della soft law .</p>
      <p sl="el">Gli strumenti giuridici non vincolanti o “permissivi” sono una forma di politica comune di regolamentazione europea basata sul dialogo, il coordinamento, la cooperazione, i negoziati e la gerarchia. La mia principale osservazione è che gli strumenti di soft law , che non hanno un carattere giuridicamente vincolante, ma hanno comunque indirettamente ripercussioni giuridiche, si sono rivelati adatti a disciplinare con efficacia certi settori dell’attività comunitaria, pur sempre nel quadro dei Trattati comunitari, ovviamente, e in conformità alle condizioni fissate in tali Trattati.</p>
      <p sl="el">E’ inoltre mio parere che gli strumenti di soft law debbano essere utilizzati come strumenti preparatori per atti giuridici vincolanti. Diventeranno obsoleti nel momento in cui entreranno in vigore atti giuridici formali, e contribuiranno all’interpretazione e all’attuazione della normativa comunitaria.</p>
      <p sl="el">Vorrei tuttavia sottolineare che un ricorso eccessivo agli strumenti di soft law segnerebbe la trasformazione del modello unico di Comunità europea in un’organizzazione internazionale di tipo tradizionale. La soft law non deve sostituire la normativa comunitaria vincolante, laddove quest’ultima è essenziale, nel rispetto, com’è ovvio, dei principi di sussidiarietà e di proporzionalità.</p>
      <p sl="el">Come ho sottolineato in uno degli emendamenti adottati da me presentati, la Commissione deve impegnarsi in particolare onde garantire la trasparenza, la visibilità e la responsabilità pubblica nella procedura per l’adozione di atti comunitari non vincolanti, nonché per assicurare un maggior ricorso alla valutazione d’impatto nel processo decisionale.</p>
    </intervention>
    <intervention id="1-116" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, signor Commissario, il Consiglio europeo di primavera ha proposto di ridurre del 25 per cento entro il 2012 la burocrazia a livello comunitario e nazionale. Gli Stati membri devono sviluppare un piano per quantificare e ridurre i costi amministrativi, evitando l’eccessiva regolamentazione nel recepimento della normativa comunitaria a livello nazionale. Per legiferare meglio, le proposte per semplificare la normativa, ridurre il numero di atti normativi mantenendo solo le normative strettamente necessarie devono avere la priorità. Gli strumenti giuridici non vincolanti (soft law) devono essere sviluppati con la collaborazione delle istituzioni democratiche e utilizzati con cura ma senza sostituire la normativa comunitaria, laddove necessario. Per avere una normativa che sia di facile comprensione e applicazione, è fondamentale condurre studi d’impatto e consultare le parti interessate, soprattutto per quanto riguarda l’impatto sociale delle proposte legislative. Va utilizzata l’informatica, in modo da ridurre i costi amministrativi e garantire la trasparenza del processo legislativo. Il futuro Trattato dell’Unione europea consentirà ai cittadini europei di esercitare, attraverso i parlamenti nazionali, un controllo sul rispetto del principio di solidarietà nell’ambito delle proposte legislative.</p>
    </intervention>
    <intervention id="1-117" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signora Presidente, Dura lex – sed lex è una massima in latino probabilmente molto nota alla maggior parte degli avvocati, che, tradotta, significa “la legge è severa, ma è la legge”. Oggi discutiamo di soft law , termine che identifica un approccio particolare, ma non è un atto giuridicamente vincolante. Si tratta di un’espressione di dichiarazioni politiche, risoluzioni, dichiarazioni del Consiglio, conclusioni della Presidenza, ma non si tratta di strumenti vincolanti. Tuttavia, la soft law può essere applicata dalla Corte di giustizia per interpretare dei provvedimenti. Si tratta quindi di un tipo di atto normativo, anche se la Corte dichiara che non va intesa in maniera vincolante neppure nei confronti dei soggetti cui viene applicata. Nella pratica, invece, i giudici nazionali devono tenere conto delle raccomandazioni quando devono dirimere contenziosi. Tali raccomandazioni hanno una funzione ausiliaria nell’interpretazione della normativa nazionale adottata, garantendone l’attuazione e integrando i provvedimenti comunitari vincolanti.</p>
      <p sl="pl">Il relatore ha dipinto un quadro molto critico degli strumenti giuridici non vincolanti, giudicando in particolare insufficiente la loro attuazione da parte della Commissione. Il relatore sottolinea che, in un contesto in cui la Comunità ha competenza giuridica, non sarebbe consono che un organo come il Consiglio o il Parlamento adottasse un atto, prendendo in considerazione i principi di sussidiarietà e di proporzionalità. Concordo col relatore sul fatto che l’unico modo per garantire la possibilità di applicare e attuare la normativa è adottare atti normativi nel quadro delle procedure istituzionali fissate nel Trattato.</p>
    </intervention>
    <intervention id="1-118" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Signora Presidente, alla base della cooperazione in seno all’Unione europea vi sono diversi trattati sottoscritti dagli Stati membri i quali contengono le norme fondamentali che definiscono cosa rappresenta l’Unione europea e quali sono le sue competenze. Tutto ciò va sotto il nome di diritto primario e le istituzioni dell’Unione non possono prendere delle decisioni che non si basino su tale diritto.</p>
      <p sl="sv">Desidero richiamare l’attenzione dell’Assemblea sulla risoluzione del relatore Manuel Medina Ortega, in cui esorta la Commissione a evitare di ricorrere alla soft law . Come a tutti noto, la soft law rappresenta strumenti non vincolanti cui la Commissione ricorre per rendere più chiare le direttive in diversi ambiti politici. Il fatto che siano solo gli Stati membri ad avere voce in capitolo nei campi dove un’armonizzazione giuridica completa è meramente il sogno dei federalisti è rincuorante, e non deplorevole, come sostiene il collega Ortega. Il diritto comunitario è vincolante soltanto nei settori dove gli Stati membri hanno essi stessi delegato il potere decisionale alla Comunità.</p>
    </intervention>
    <intervention id="1-119" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signora Presidente, accolgo con favore il fatto che, per la prima volta, le iniziative relative alla semplificazione della normativa siano state incluse nel programma di lavoro e legislativo della Commissione per l’anno in corso. Un miglior contesto giuridico e una normativa chiara ed efficace sono condizioni sine qua non per garantire una miglior applicazione della legge. Ciò a sua volta avrà un impatto sul tasso di crescita economica e sulla creazione di posti di lavoro, apportando un valido contributo alla riuscita della strategia di Lisbona.</p>
      <p sl="pl">E’ bene inoltre tenere presente che in molti casi il modo in cui la normativa comunitaria si è finora formata ha creato fra i cittadini europei la percezione di una remota struttura burocratica. Secondo questa percezione tale struttura non era interessata a risolvere i problemi che stanno a cuore alle persone normali o a rendere la loro vita più facile, situazione che gli euroscettici strumentalizzano a proprio piacimento.</p>
      <p sl="pl">E’ ovvio che la semplificazione non può essere confinata al livello europeo, bensì deve essere portata avanti anche a livello nazionale, affinché i vantaggi derivanti dalla semplificazione a livello dell’Unione non vengano sprecati a causa delle normative nazionali. Mi unisco con forza a coloro che invitano la Commissione a monitorare questo processo anche a livello nazionale.</p>
      <p sl="pl">Di per sé, tuttavia, la semplificazione della normativa non significa necessariamente che sarà di qualità migliore. Dobbiamo verificare se la cosiddetta soft law rappresenti uno strumento efficace per l’Unione europea. Siamo tutti consapevoli del fatto che il modello attuale di soft law impone la condizione che la normativa venga recepita a livello nazionale. Non solo ciò comporta costi più alti, ma ha anche un impatto significativo sulla chiarezza e sull’efficacia della normativa proprio a livello nazionale.</p>
      <p sl="pl">Ciò comporta inoltre seri problemi nel campo della giurisprudenza, dal momento che i tempi di attesa lievitano per via della necessità di presentare le questioni pregiudiziali alla Corte di giustizia. Concordo con l’asserzione che la cosiddetta soft law troppo spesso equivale a uno strumento ambiguo e inefficace che può avere ripercussioni negative sulla normativa comunitaria e sull’equilibrio istituzionale. Non va utilizzata come un surrogato di normative auspicabili che non sono state adottate.</p>
      <p sl="pl">Per garantire un’elevata qualità e una normativa comunitaria o nazionale efficace è necessario un efficiente sistema di valutazione d’impatto degli atti giuridici. Ritengo che vi sia ancora molto da fare in questo campo, e vorrei cogliere l’occasione di questa discussione per sottolineare quanto sia importante che l’istituzione incaricata di condurre le valutazioni d’impatto sia completamente indipendente.</p>
      <p sl="pl">Il legiferare meglio deve inoltre coinvolgere il Parlamento europeo sia nel dibattito interistituzionale che in qualità di colegislatore.</p>
    </intervention>
    <intervention id="1-120" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Signora Presidente, sono lieto del fatto che diamo sempre più peso alla qualità della normativa europea. Essa infatti è oggetto di controlli in materia di trasparenza, accessibilità e efficacia. Non va però dimenticato che il legiferare meglio include tutti gli aspetti del processo legislativo, dal concetto iniziale fino alla sua introduzione e attuazione. Pertanto, ogniqualvolta affrontiamo tale tematica, dobbiamo anche considerare ogni livello amministrativo. Occorre impedire che la struttura amministrativa cresca a dismisura, con tutti i costi che questo comporta.</p>
      <p sl="pl">Ciò vale non soltanto per l’amministrazione europea, bensì anche per le singole amministrazioni degli Stati membri. Questi ultimi, al pari dell’Unione europea, devono lanciare una strategia ambiziosa per ridurre i costi amministrativi, tenendo presente il fatto che questi costi sono originati sia dalla normativa europea che da quelle nazionali. E’ però imperativo per gli Stati membri ideare e attuare programmi mirati a semplificare le procedure amministrative e fornire una valutazione più sistematica degli effetti socioeconomici dell’attuazione della normativa comunitaria.</p>
    </intervention>
    <intervention id="1-122" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, non credevo che avrei tenuto questo intervento, pensavo che glielo avrei spedito successivamente, ma ero impaziente di partecipare al dibattito a nome del mio gruppo. Le quattro relazioni su “Legiferare meglio” di cui abbiamo discusso sono molto importanti. Anche se avviene di rado, devo ammettere che concordo con i colleghi della destra quando dicono che quattro relazioni sul tema del legiferare meglio sono un po’ troppe. Non sarebbe stato possibile avere un’unica relazione chiara e semplice?</p>
      <p sl="en">Vorrei soffermarmi soprattutto sulla questione della soft law e sulla relazione dell’onorevole Medina Ortega. La soft law è fonte di preoccupazione. Utilizzarla può essere un processo molto utile ma può anche creare confusione e difficoltà. Il collega Ortega cerca di essere molto chiaro nella sua relazione, cosa per altro encomiabile, ma vi sarà sempre fra i legislatori la tentazione di utilizzare metodi normativi alternativi, anziché il diritto scritto.</p>
      <p sl="en">Dobbiamo ammettere che lo Stato non può fare tutto, ma se lo ammettiamo, dobbiamo anche essere chiari sui rischi degli strumenti normativi non vincolanti. In primo luogo, la soft law , come già hanno affermato molti dei miei colleghi della commissione giuridica, tende ad aggirare il legislatore, il Parlamento, e quindi la democrazia, il che è senz’altro inaccettabile. Dobbiamo essere consapevoli di tale pericolo e fare in modo che ciò non succeda. Abbiamo visto un chiaro esempio di un progetto molto importante nel campo del diritto europeo dei contratti, che dovrebbe essere discusso a livello politico, ma per il modo in cui è stato gestito è arrivato a noi come uno strumento non vincolante.</p>
      <p sl="en">Esiste inoltre un’altra difficoltà relativa all’uso di metodi normativi non vincolanti o comunque alternativi che hanno a che fare con la giustizia o l’accesso alla giustizia. Se ricorriamo a metodi alternativi – si parla spesso di sistemi di risoluzione dei contenziosi a livello europeo –non sono sostenuti da una struttura statale. Un cittadino della mia circoscrizione è di recente tornato da una vacanza trascorsa in un altro paese dell’Unione europea. Costui, avendoci rimesso con l’autonoleggio, ha dovuto usare un sistema alternativo, e l’autonoleggio si è rifiutato di contribuire. In tali casi i sistemi non vincolanti non sostenuti dal diritto scritto non rendono giustizia ai nostri cittadini.</p>
      <p sl="en">Se desideriamo costruire un’Unione europea che sia equa, sia per quanto riguarda la normativa europea stessa che per quanto riguarda la sua accessibilità attraverso i giudici, allora dobbiamo andarci molto cauti con la soft law e fare sì che sia comunque sostenuta in qualche modo dallo Stato.</p>
    </intervention>
    <intervention id="1-123" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signor Presidente, onorevoli deputati, sono lieto dell’ampio consenso manifestatosi nel corso della presente discussione. Vorrei tuttavia chiarire un paio di punti. Innanzi tutto, legiferare meglio non significa deregolamentare. Mi oppongo a tale visione con estrema fermezza. Non ci troviamo di fronte a una commissione incaricata di deregolamentare, e vorrei ancora una volta ribadire quello che già ho detto: l’integrazione europea si basa sul diritto, e non sulla sua eliminazione. Il progetto per legiferare meglio sta a significare proprio quanto è iscritto nel suo nome: dobbiamo rendere la legislazione migliore, più moderna, semplice, trasparente, prestare soprattutto più attenzione alle esigenze delle piccole e medie imprese, che sovente carichiamo degli stessi oneri che imponiamo alle grandi imprese, cosa di per sé iniqua.</p>
      <p sl="de">Vorrei espressamente rassicurare l’onorevole Frassoni che non stiamo cercando di indebolire le norme. Dando uno sguardo alle molte iniziative presentate fin qui dalla Commissione vedrà che essa non ha mai proposto di ridurre una norma oppure di indebolire il livello di integrazione europea raggiunto. Lo scopo è sempre di conseguire gli obiettivi ritenuti necessari da voi, deputati del Parlamento europeo, con mezzi più semplici, moderni e meno costosi. Vorrei che ciò fosse chiaro.</p>
      <p sl="de">Per quanto riguarda le cifre regna una grande confusione. Devo ammettere però che sono un po’ perplesso. Per quanto concerne la semplificazione, si tratta di un programma continuo, che viene integrato in maniera costante. La Commissione ha al suo attivo finora 143 iniziative di semplificazione, di cui circa la metà è già stata approvata; sono state approvate 67 iniziative. Tali iniziative coprono naturalmente tutta una serie di atti di base con la successiva normativa. Quando diciamo che abbiamo 143 iniziative di semplificazione significa che sono interessate migliaia di atti legislativi. Come ho già detto, si tratta di verificare se la normativa esistente è ancora attuale. E’ evidente che dopo 50 anni di integrazione europea è necessario procedere a un esercizio del genere.</p>
      <p sl="de">Per quanto riguarda i costi, la situazione è diversa. Le affermazioni dell’onorevole Helmer non diventano corrette per il solo fatto che continua a ripeterle. Forse non è più presente, ma vorrei chiarirlo una volta per tutte: i costi amministrativi per le imprese sono definiti come costi che queste ultime devono sostenere per obblighi in materia di documentazione, statistica e informazione, nonché quelli derivanti dalla normativa europea, nazionale o regionale. Tali costi ammontano in totale al 3,5 per cento del prodotto nazionale lordo europeo, ma comprendendo tutti e tre i livelli, ovvero europeo, nazionale e regionale. Inoltre siamo già riusciti a individuarne la distribuzione: il 35 per cento circa è da attribuirsi direttamente alla normativa europea, il 15 per cento dall’applicazione della stessa a livello nazionale, mentre il restante 50 per cento è riconducibile al solo livello nazionale.</p>
      <p sl="de">Non è assolutamente vero quanto sostiene l’onorevole Helmer, vale a dire che l’Unione europea costa all’economia 350 miliardi di euro, e che il mercato interno non presenta poi così tanti vantaggi, ovvero che i costi per l’Unione superano i vantaggi offerti dal mercato interno. Con tutto il rispetto, si tratta di fumo negli occhi che dà per scontato che i cittadini siano stupidi, perché si trascura il fatto che se non esistesse il diritto comunitario ci sarebbe comunque il diritto nazionale. Persino nel Regno Unito, e in misura consistente, come ben sappiamo. Ciò comporterebbe sicuramente costi maggiori.</p>
      <p sl="de">Vorrei illustrare un unico esempio di quali enormi semplificazioni e quale potenziale risparmio sono insiti nella normativa europea. Nel campo delle disposizioni tecniche per le apparecchiature radiofoniche esistevano 1 400 diverse disposizioni in 27 Stati membri. Ciò significa che un’impresa britannica che produce apparecchiature radiofoniche doveva conoscere 1 400 disposizioni nazionali. Il Parlamento ha dato seguito alla proposta della Commissione e ha adottato una normativa che ha ridotto le norme in questione da 1 400 a una sola. Sarebbe possibile calcolare quale sgravio questo significherebbe per le imprese, ma è sotto gli occhi di tutti.</p>
      <p sl="de">Una riduzione del 25 per cento è a portata di mano. Contestualmente alla proposta vi abbiamo fornito anche le dieci azioni fast track , onde dimostrare che si tratta di un’operazione relativamente facile. E’ sufficiente analizzare le normative esistenti alla luce degli obblighi in materia di statistica, informazione e documentazione ivi prescritti e verificare, sulla base dell’esperienza maturata, se sono davvero necessarie in tale quantità. Spesso il risultato è che non lo sono nella quantità attuale oppure che le moderne tecnologie nel campo dell’informazione e della comunicazione vi provvedono in modo molto più semplice.</p>
      <p sl="de">Raggiungeremo l’obiettivo del 25 per cento, derivandone un incremento di produttività per l’economia europea dell’1,5 per cento del prodotto nazionale lordo. Ciò presenta ovviamente una dimensione macroeconomica, poiché non esistono molti programmi economici nell’Unione europea che abbiano come effetto positivo una crescita dell’1,5 per cento. Vorrei qui sottolineare che se tutto va bene, otterremo una crescita altrettanto alta, a patto che la nuova cooperazione transatlantica, che prevede l’eliminazione delle barriere commerciali fra le due sponde dell’Atlantico, vada a buon fine.</p>
      <p sl="de">Abbiamo attribuito grande importanza a questo chiarimento, in modo da sapere di cosa stiamo parlando. Sottoscrivo tutto quanto è stato affermato sul significato della valutazione d’impatto. Si tratta di un principio fondamentale, e la regola della Commissione è che non venga formulata alcuna nuova proposta senza aver prima condotto una valutazione d’impatto approfondita, e che non venga elaborata alcuna nuova proposta in assenza di una valutazione d’impatto che abbia ottenuto il nullaosta del comitato per la valutazione d’impatto. Qualora si venga meno a tale regola, il Parlamento a mio avviso avrà tutto il diritto, se non addirittura il dovere, di rilevare criticamente tale fatto. In mancanza della valutazione d’impatto il legislatore non è in grado di verificare l’effetto del proprio intervento.</p>
      <p sl="de">Anche quando dalla valutazione d’impatto risulterà che una nuova proposta implica costi per l’economia o per i cittadini, ciò non significa che tale provvedimento non vada adottato, perché esistono cose più importanti dei costi. Nel caso della tutela ambientale, della lotta al cambiamento climatico, della riduzione della nostra dipendenza dai combustibili fossili oppure quando si parla della salute dei cittadini, in tutti questi casi la questione centrale non sono i costi. In tali casi dobbiamo fare ciò che ci è richiesto. La Commissione si sente comunque tenuta a informare in toto il Parlamento sulle conseguenze ambientali e socioeconomiche di una nuova proposta. Per tali ragioni la valutazione d’impatto è così importante.</p>
      <p sl="de">Vaglieremo le proposte avanzate in questa sede molto attentamente. La cosa più importante che è stata affermata nel corso della presente discussione è – e condivido pienamente – che tutto ciò può avere successo solo come progetto comunitario. Non può riuscire se vedremo al suo interno un antagonismo fra le istituzioni, ma solo e soltanto se tutte e tre le istituzioni, ovvero il Parlamento, il Consiglio e la Commissione lo vorranno insieme e insieme ne faranno la propria priorità. Solo in questo caso avremo successo.</p>
    </intervention>
    <intervention id="1-124" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì.</p>
    </intervention>
  </section>
  <section id="creitem18" title="18. Relazione d’attività EURES 2004-2005: Verso un mercato europeo del lavoro (discussione)">
    <intervention id="1-126" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca l’interrogazione orale (O-0038/2007 – B6-0136/2007) dell’onorevole Andersson , a nome della commissione per l’occupazione e gli affari sociali, alla Commissione, sulla relazione d’attività EURES 2004-2005.</p>
    </intervention>
    <intervention id="1-127" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">autore . – Signor Presidente, abbiamo parlato nel passato dell’importanza della libera circolazione per la crescita e l’occupazione in Europa. Vorrei concentrarmi sulla circolazione dei lavoratori che cercano di riqualificarsi, i quali sono in cerca di nuova occupazione nel proprio paese, oppure cercano di cambiare professione riqualificandosi, nonché della libera circolazione all’interno dei singoli paesi e della circolazione transfrontaliera. Se guardiamo alla situazione in Europa possiamo constatare che ciò ha un peso per quanto riguarda la crescita. Alcuni dei paesi con la maggiore mobilità fanno registrare anche i tassi di crescita e occupazione più elevati in Europa, il che ha una grande importanza.</p>
      <p sl="sv">Qual è la situazione in Europa? La risposta è che varia molto a seconda del paese, ma al contempo abbiamo osservato una serie di miglioramenti negli ultimi anni. Io stesso provengo da una regione frontaliera fra due paesi nordici dove la circolazione non era così diffusa inizialmente, ma ha registrato un’impennata nel corso degli ultimi anni. Il fatto che coloro che vivono da una parte del confine possano attraversarlo e recarsi nel paese confinante incide sulla crescita e sull’occupazione. Non inizialmente magari, ma queste persone trovano lavoro oltre confine, il che stimola la crescita nell’intera regione e costituisce un elemento positivo a lungo termine.</p>
      <p sl="sv">Esistono anche diversi ostacoli, che ho avuto modo di constatare nel corso di questo lavoro. Tali ostacoli si presentano sotto forma di sistemi diversi per quanto riguarda la previdenza sociale, le questioni fiscali e altri aspetti fra cui la mancanza di informazione. Per quanto riguarda l’informazione in questo ambito, abbiamo sviluppato una rete di cooperazione sui servizi dell’occupazione, la collaborazione EURES, sviluppatasi negli ultimi anni. In parte coi limiti speciali, ma soprattutto attraverso il portale al quale i cittadini possono accedere per trovare informazioni sulla disponibilità di posti di lavoro, ma anche per ottenere delucidazioni su questioni di ordine previdenziale, su quesiti riguardo alla situazione in materia fiscale, su cosa è necessario fare per trasferirsi oltre confine.</p>
      <p sl="sv">In occasione dell’approvazione dell’ultimo bilancio in sede di Parlamento europeo abbiamo aumentato le risorse destinate alla collaborazione EURES di 2 milioni di euro. E’ su tale base che presentiamo l’interrogazione orale e la risoluzione. Abbiamo individuato una serie di misure da adottare per potenziare ulteriormente la mobilità. Nella nostra interrogazione orale ci occupiamo inoltre dei cittadini di paesi terzi. Si tratta di una questione che affrontiamo in prospettiva futura. Siamo consapevoli del fatto che l’Europa necessiti di nuova manodopera e soprattutto di cittadini provenienti da paesi terzi. Tali cittadini già oggi vivono nei nostri paesi e dovremmo ampliare la cooperazione, soprattutto coi paesi con cui abbiamo instaurato una cooperazione di di vicinato, e rafforzare così le possibilità per questi ultimi di ottenere informazioni relative alla situazione occupazionale, previdenziale e fiscale.</p>
      <p sl="sv">La seconda parte riguarda i lavoratori stagionali. All’interno dell’Unione europea vi sono ormai da molto tempo lavoratori stagionali i quali hanno a propria volta bisogno di essere informati più adeguatamente sulla situazione e sulle prestazioni sociali. Tutte queste informazioni possono essere ricercate sul portale EURES.</p>
      <p sl="sv">In conclusione vorrei sollevare la questione su come la Commissione intenda migliorare la circolazione in generale. Abbiamo avuto un’ampia discussione sulle norme transitorie e sulla circolazione fra i nuovi e i vecchi Stati membri. Vi sono ancora alcuni paesi all’interno dell’Unione europea che applicano le norme transitorie. Spero che tale periodo si riveli quanto più breve possibile e che presto saremo in grado di attuare appieno il principio della libera circolazione, in modo tale da poter accantonare tutte le norme transitorie. Ma è anche importante cercare di capire cosa sia accaduto in termini di crescita di mobilità nei paesi che hanno scelto di non applicare le norme transitorie, perché la circolazione non è molto diffusa. Oltre a non esserci abbastanza circolazione, occorre migliorare l’informazione. Se le norme transitorie, come speriamo, verranno eliminate, dovremo migliorare l’informazione per i singoli lavoratori sui posti disponibili e su cosa viene richiesto in termini previdenziali, fiscali e via dicendo.</p>
      <p sl="sv">Abbiamo sottoposto tali questioni alla Commissione. So che la Commissione si pone gli stessi obiettivi ambiziosi del Parlamento, ma cosa ha intenzione di fare al riguardo?</p>
    </intervention>
    <intervention id="1-128" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Signor Presidente, onorevoli deputati, prima di rispondere a ognuno dei vostri interrogativi vorrei ricordarvi in che cosa consiste il sistema EURES.</p>
      <p sl="cs">Si tratta di un sistema unico nel suo genere, il cui grande vantaggio è rappresentato dal combinare una rete di oltre 800 consulenti qualificati con un portale efficiente, che facilita l’accesso ai dati e ne consente lo scambio interattivo.</p>
      <p sl="cs">A partire dal 2006, il portale EURES ha offerto facile accesso a tutte le offerte di lavoro nell’Unione europea nonché nella funzione pubblica dei paesi appartenenti allo Spazio economico europeo in 25 lingue europee. In media il portale dà accesso a oltre 1 200 000 offerte. Allo stesso tempo i consulenti EURES sono disponibili per assistere i lavoratori e le rispettive famiglie intenzionati ad approfittare delle opportunità che la mobilità offre.</p>
      <p sl="cs">Adesso vorrei rispondere alle vostre domande una per una.</p>
      <p sl="cs">Comincerò dalla prima relativa all’eventuale estensione di EURES a cittadini di paesi terzi.</p>
      <p sl="cs">Come sapete, la rete EURES è stata inizialmente creata affinché ne beneficiassero i cittadini dello Spazio economico europeo, assistendoli nella ricerca di impiego al di fuori dei loro paesi di origine, accrescendone la mobilità. Attualmente la Commissione intende rendere accessibile la rete anche ai lavoratori di altri paesi, il che non solo risponderà alle loro aspettative, ma avvantaggerà anche l’Unione europea. In considerazione dell’invecchiamento della popolazione e del calo demografico in Europa, dobbiamo essere preparati a una scarsità di manodopera in Europa nel futuro prossimo, che avrà ripercussioni in settori chiave della nostra economia e per il nostro stile di vita. A parte questo, il sistema EURES potrebbe anche contribuire a una soluzione più globale al problema dell’immigrazione da paesi terzi.</p>
      <p sl="cs">Date queste premesse, è stata aggiunta una nuova direzione ai principi generali di EURES per il periodo 2007-2010, che prevede la possibilità di ampliare lo spettro dell’informazione offerta dalla rete, in modo da tenere conto delle esigenze dei lavoratori provenienti da paesi terzi.</p>
      <p sl="cs">In seguito al piano d’azione della Commissione sulla migrazione legale, intendiamo adesso analizzare nel dettaglio le possibilità di estendere il sistema EURES in tale direzione. Nella fase iniziale potremmo prendere in considerazione l’eventualità di integrare le sezioni sulle condizioni di “Vita e lavoro” con informazioni strutturare su misura per le esigenze dei cittadini di paesi terzi che vogliano affacciarsi sul mercato europeo, fornendo inoltre le informazioni anche nelle lingue di tali paesi.</p>
      <p sl="cs">La seconda domanda riguarda l’inserimento nel sistema EURES di offerte di lavoro stagionale e temporaneo a breve termine. E’ vero che le analisi condotte inizialmente per EURES non indicavano se fosse richiesto del lavoro a breve termine all’estero, e se sì, quale fosse il livello della domanda. Le statistiche a nostra disposizione coprivano solo il periodo minimo, ovvero un anno, e non sono state considerate la domanda di lavoro stagionale né l’esperienza di lavoro e gli stage di studio.</p>
      <p sl="cs">Tuttavia, in seguito alla raccomandazione del Parlamento europeo sull’aumento del bilancio EURES per il 2007, è stata effettuata una ricerca all’interno del sistema per stabilire se fosse necessario nonché fattibile introdurre un servizio del genere. La reazione di una serie di paesi è stata molto positiva. Alcuni partner hanno già sperimentato tale servizio nei campi del turismo, dell’edilizia e dell’agricoltura. Nel futuro, quando verranno sviluppati piani relativi a un’espansione del sistema EURES, l’eventualità di ampliare questo servizio verrà automaticamente presa in esame.</p>
      <p sl="cs">Per quanto riguarda la terza domanda, anche la Commissione è dell’avviso che la mobilità professionale e geografica possa rivestire un ruolo positivo per migliorare il funzionamento del mercato del lavoro europeo, e che pertanto è importante sostenere e incoraggiare tale mobilità.</p>
      <p sl="cs">A tale proposito, la Commissione sta sviluppando un piano d’azione basato sui risultati dell’Anno europeo della mobilità dei lavoratori nel 2006, il cui obiettivo è potenziare la mobilità all’interno del mercato del lavoro europeo ed eliminare i molti ostacoli al suo ulteriore sviluppo.</p>
      <p sl="cs">Questo piano d’azione raccomanderà il consolidamento del ruolo di EURES, facendone lo strumento principale di sostegno alla mobilità dei lavoratori nell’Unione europea e rafforzando la diffusione della conoscenza di tale sistema. Il piano d’azione avrà tre obiettivi principali:</p>
      <p sl="cs">1. sviluppare la dimensione strategica di EURES consolidando il suo potenziale analitico per quanto riguarda i flussi di mobilità e i cambiamenti sul mercato del lavoro europeo;</p>
      <p sl="cs">2. migliorarne la qualità dei servizi offrendo ai lavoratori mobili e alle loro famiglie un servizio più completo;</p>
      <p sl="cs">3. aumentare la copertura operativa intensificando le sue relazioni con altri fornitori di servizi simili, o col settore privato, e aprendo gradualmente le sue attività ai lavoratori provenienti da altre parti del mondo, come ho già spiegato nella mia risposta alla prima domanda.</p>
      <p sl="cs">La quarta e ultima domanda riguarda i progetti transfrontalieri di EURES e il loro ruolo nell’aiutare gli Stati membri a eliminare provvedimenti temporanei.</p>
      <p sl="cs">Affrontare i problemi specifici che sorgono nelle relazioni transfrontaliere è sempre stata una priorità importante per EURES. Esistono attualmente ben 20 progetti di cooperazione transfrontaliera, ultimi fra i quali i progetti fra la Repubblica ceca e la Germania e fra la Slovacchia e l’Ungheria. Oltre a questo, attualmente sono in corso1 4 studi di fattibilità intesi a identificare nuovi progetti e servizi, che siano fra i “nuovi” Stati membri o fra i “vecchi” e i “nuovi” Stati membri.</p>
      <p sl="cs">Ritengo tuttavia, onorevoli deputati signori, che sia giunta l’ora di abbandonare l’idea di Stati “vecchi” e “nuovi”: in un certo senso la Spagna è indubbiamente uno Stato nuovo, così come la Grecia, e potrei continuare. Mi chiedo quanto ancora continueremo a usare questa classificazione per gli Stati membri dell’Unione europea, caratterizzati da uno status paritario.</p>
      <p sl="cs">In ogni caso, sono in corso 14 studi di fattibilità , al fine di individuare nuovi progetti. Si tratta di progetti pratici che hanno per obiettivo quello di aiutare i cittadini, che siano datori di lavoro o lavoratori transfrontalieri, nella loro vita di tutti i giorni. I partner dovrebbero essere rappresentati dai sindacati, dalle organizzazioni degli imprenditori, dalla funzione pubblica o da qualsiasi altro partecipante che lavori a livello locale o regionale. Grazie a tali progetti speriamo di consentire lo scambio di lavoratori fra gli Stati partner , incoraggiandoli ad adottare i passi richiesti per le misure temporanee.</p>
      <p sl="cs">Onorevoli deputati, vorrei concludere sottolineando un altro importante aspetto del lavoro di EURES, ovvero la limitazione del ricorso al dumping sociale. E’ ovvio che persone ben informate, al loro arrivo in un altro paese, sono in una posizione molto più forte rispetto a coloro i quali non dispongono di tali informazioni. Anche a tale riguardo, EURES è uno strumento unico e molto efficiente.</p>
    </intervention>
    <intervention id="1-129" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, vorrei innanzi tutto dichiarare che sostanzialmente concordo riguardo a quanto detto dal collega Andersson, dello schieramento opposto dell’Assemblea, ma chiedo che ciò non costituisca un precedente per il futuro. Vale la pena constatare che vi è stato un sostanziale consenso a favore di questa risoluzione in sede di commissione. Il nostro gruppo non ha intenzione di presentare alcun emendamento al presente testo e mi auguro che i colleghi di tutti i partiti politici e di tutte le nazionalità diano il loro sostegno a un principio che ne è ben degno, ovvero il principio che al centro dell’Unione europea vi sono i cittadini e la creazione di maggiori opportunità per sempre più cittadini, alla cui realizzazione EURES può contribuire in modo determinante.</p>
      <p sl="en">Ho però due interrogazioni complementari cui il Commissario può rispondere nelle sue osservazioni successive oppure per iscritto. Si tratta di due brevi punti, ma spero non del tutto privi di significato.</p>
      <p sl="en">Uno riguarda l’uso del portale. Se si inserisce come termine di ricerca “mobilità del lavoro in Europa” si approda direttamente al portale di EURES, che è un portale molto valido e facile da esplorare. Tuttavia, per arrivarvi è necessario inserire le parole “mobilità del lavoro”. Se si inseriscono semplicemente le parole “posti di lavoro in Europa” viene visualizzata tutta un’altra serie di portali, come Eurojobs , Jobpilot , Topjobs , Careers in Europe , e così via, i quali magari sono molto utili, ma noi vogliamo collegarci a EURES. La mia domanda pertanto è la seguente: è possibile fare qualcosa di più per essere certi che il portale EURES sia più accessibile a coloro i quali non si rivolgono necessariamente ai servizi di collocamento, ma accedono direttamente a Internet ?</p>
      <p sl="en">Il secondo punto è il seguente: da quello che vedo uno degli aspetti di EURES – e accolgo con favore tale aspetto – è il sottoportale sull’apprendimento lungo tutto l’arco della vita e il portale al suo interno chiamato PLOTEUS. Quando ho appreso dell’esistenza di PLOTEUS ero incuriosito perché si tratta, e lo dico a beneficio dei colleghi che forse, come me, non ne hanno finora mai sentito parlare, del portale sulle opportunità di apprendimento nello spazio. Però, siamo di fronte a un grande progetto, non solo in Europa ma nello spazio! Mi sono soffermato su questo punto perché molte delle questioni legate alla circolazione riguardano la creazione di opportunità per i nostri amici e colleghi dell’Europa centrale e orientale affinché possano trasferirsi in Europa occidentale, ma ritengo che si debba prestare più attenzione anche alle opportunità per i cittadini dell’Europa occidentale di trasferirsi nell’Europa centro-orientale. Una delle barriere principali – e lo dico in quanto inglese – è l’apprendimento delle lingue e l’adattamento alle lingue, e qualsiasi cosa possa fare il progetto PLOTEUS per incoraggiare lo studio delle lingue, e spero che la Commissione sia d’accordo, fornirà un grosso contributo alla mobilità nel mercato del lavoro.</p>
      <p sl="en">Quello che cerco di dire in relazione a entrambi questi punti, ovvero PLOTEUS e l’accesso a Internet , è che sì, pensiamo alle opportunità nello spazio, ma riportiamo questo portale sulla terra affinché la gente riesca ad accedervi più frequentemente.</p>
    </intervention>
    <intervention id="1-130" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo PSE . – Signor Presidente, EURES ha un enorme potenziale, ma in gran parte non si è ancora espresso, e inoltre ha diverse limitazioni. La nostra interrogazione recita che il portale dovrebbe divenire uno sportello per la mobilità geografica e occupazionale dei lavoratori, ma non dovremmo neanche nasconderci il fatto che c’è ancora molta strada da percorrere prima che si raggiunga tale obiettivo. Dovrebbe essere comunque possibile mettere a punto uno “sportello unico” nell’era avanzata dell’elettronica.</p>
      <p sl="en">I lavoratori che intendono spostarsi all’interno dell’Unione europea in cerca di lavoro devono poter accedere a informazioni precise sulle realtà locali, in modo tale da essere abbastanza sicuri prima di trasferirsi con le famiglie. Tali informazioni devono riguardare ad esempio le scuole presenti in una particolare località, la qualità di tali istituti, il numero di alunni e di posti disponibili. Lo stesso vale per le strutture sanitarie, per gli alloggi e una lunga serie di altre questioni.</p>
      <p sl="en">Il portale include informazioni sotto questi titoli, ma sono di carattere molto generico e danno solo un quadro d’insieme sintetico della situazione a livello nazionale. Potrebbe sembrare un’impresa enorme inserire informazioni dettagliate sulla situazione a livello locale nel portale, ma ciò non è necessariamente vero. Molte di queste informazioni sono già presenti nei siti delle autorità locali, delle autorità nel campo della sanità, dell’istruzione nonché dei ministeri. I collegamenti a tali siti possono essere inseriti nel portale per indirizzarvi gli utenti che esigono più informazioni.</p>
      <p sl="en">Le informazioni fornite a livello locale sono sempre più disponibili in varie lingue. Nella mia regione, ad esempio, abbiamo ogni genere di informazione, da come ci si iscrive alle liste elettorali a come trovare un alloggio, in polacco e in tutta una serie di altre lingue.</p>
      <p sl="en">Infine, tali informazioni sono spesso disponibili in diverse lingue di paesi terzi, il che rimanda al punto sollevato dal Commissario. La migrazione da paesi terzi non può risolvere i problemi creati dai cambiamenti demografici all’interno dell’Unione europea, ma può essere d’aiuto. Mi compiaccio pertanto di quanto ha affermato riguardo all’intenzione di dotare EURES di strumenti che permettano alla rete di rivestire un ruolo importante in questo processo.</p>
    </intervention>
    <intervention id="1-131" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – La libera circolazione dei lavoratori rappresenta una delle quattro condizioni fondamentali per l’esistenza e un buon funzionamento del mercato unico dell’Unione europea. Il mercato unico del lavoro, che ancora non è sviluppato, permetterebbe a coloro che sono in cerca di impiego di acquisire nuove capacità ed esperienza e darebbe loro l’opportunità di scegliere un lavoro e mettere a frutto le rispettive conoscenze, mentre i datori di lavoro potrebbero contare su un’offerta maggiore e trovare così gli esperti di cui hanno bisogno. La rete EURES (European Employment Services, Servizi europei per l’impiego) rappresenta uno strumento mirato alla creazione di un mercato unico del lavoro, facilitando la circolazione dei lavoratori nell’Unione europea, nei paesi dello Spazio economico europeo e in Svizzera (non accennerò qui ai paesi terzi). Alla rete collaborano i servizi nazionali dell’occupazione, i sindacati, le organizzazioni dei datori di lavoro e le autorità regionali e locali. La loro attività è coordinata dalla Commissione europea. Il ruolo della rete EURES è informare, consigliare e assistere i potenziali lavoratori mobili sulle opportunità di lavoro all’estero e sulle condizioni di vita, di lavoro e di studio nei paesi dello Spazio economico europeo, nonché assistere i datori di lavoro che desiderano assumere lavoratori di altri paesi.</p>
      <p sl="lt">Il portale EURES, lanciato nel 2006, offre un milione di annunci di lavoro in tutta Europa. A oggi, si sono registrati sul portale 8 000 datori di lavoro e 184 000 persone in cerca di lavoro. Benché il diritto di libera circolazione delle persone intenzionate a lavorare e vivere all’estero sia un diritto fondamentale sancito dal Trattato di Roma, molti dei vecchi Stati membri mantengono tuttora in vigore periodi di transizione per i paesi che hanno aderito all’Unione europea nel 2004 e nel 2007. La Germania intende prorogare il periodo di transizione per l’apertura del mercato del lavoro fino al 2011 a causa dell’alto tasso di disoccupazione nel paese. Secondo alcune fonti nell’Unione europea la manodopera scarseggia, mentre altri registrano un alto tasso di disoccupazione. Sul portale di EURES vi sono un milione di annunci, ma allo stesso tempo la libera circolazione dei lavoratori è limitata. Qual è l’efficacia di EURES? Voglio portare l’esempio del mio paese, la Lituania. Secondo le statistiche ufficiali, nell’arco di quattro anni hanno lasciato il paese 34 000 lavoratori , ma in due anni e mezzo solo 405 persone si sono avvalse a tale scopo dell’assistenza dei servizi di EURES. I mezzi di informazione pubblicano spesso storie terribili sullo schiavismo cui sono sottoposti gli immigrati in Italia, Spagna e nel Regno Unito, dove i lavoratori provenienti dai nuovi paesi si trovano a fronteggiare condizioni di lavoro e di vita disumane. Non si tratta forse di una mancanza del sistema EURES? I cittadini non ottengono informazioni sufficienti sulle condizioni di lavoro e di vita e non sanno a chi rivolgersi quando hanno problemi. Le attività del 2006 indicavano che erano sorti nuovi ostacoli alla libera circolazione, quali problemi di ordine pratico, l’alloggio, la lingua, la ricerca di un impiego per il proprio partner o consorte, le difficoltà psicologiche relative all’adattamento a un paese nuovo e l’intenzione di tornare in patria. Rincuora il fatto che la Commissione nel 2007 avvierà l’attuazione di un piano d’azione per la mobilità che contribuirà a risolvere i problemi emersi. Anche un sistema informativo sulla mobilità geografica e professionale basato sul principio dello sportello unico contribuirebbe a questo fine.</p>
    </intervention>
    <intervention id="1-132" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo UEN . – Signor Presidente, prometto che, a differenza dell’onorevole Bushill-Matthews, che mi ha preceduto, non parlerò del ciberspazio e delle opportunità che questo potrebbe schiudere ai cittadini dell’Europa centrale e orientale.</p>
      <p sl="pl">La proposta di risoluzione è un elogio a EURES, il servizio europeo per l’occupazione. E’ bene non dimenticare, tuttavia, che secondo alcuni osservatori EURES è un esempio di burocrazia europea gonfiata. Come il mio collega lituano fatto notare poc’anzi, solo l’8 per cento dei lituani che si sono recati all’estero per lavoro ha utilizzato gli strumenti offerti da EURES. Si tratta di una percentuale molto bassa.</p>
      <p sl="pl">Forse non è propriamente un caso di burocrazia gonfiata, ma la questione sarebbe molto più chiara se il mercato del lavoro europeo venisse finalmente liberalizzato. In tal caso gli europei potrebbero cercare lavoro nella maniera usuale, e non ricorrerebbero necessariamente a EURES.</p>
      <p sl="pl">Ovviamente è fondamentale sostenere tutti i metodi, fra cui i canali informativi ufficiali sugli impieghi disponibili per i lavoratori stagionali o temporanei. Ciò deve riguardare in primo luogo i cittadini degli Stati membri dell’Unione europea, mentre i cittadini di paesi terzi dovrebbero venire in seconda battuta, ivi inclusi i cittadini dei paesi che collaborano con l’Unione europea nell’ambito della politica europea di vicinato.</p>
      <p sl="pl">Due anni e due mesi addietro, quando adottammo le linee guida sulla politica in materia di occupazione negli Stati membri, sottolineammo che era necessario eliminare tutti gli ostacoli alla libera circolazione dei lavoratori in Europa, come sancito dai Trattati. E’ deplorevole che la Germania, l’Austria e alcuni altri Stati membri non abbiano dato seguito a quell’appello e mantengano in vigore barriere che impediscono l’accesso al mercato del lavoro. Ciò è in contrasto con le libertà fondamentali su cui si basa l’Unione europea, come ha affermato il mio collega. Prima o poi vi sarà libero accesso, ma intanto molto tempo sarà trascorso invano. Dobbiamo discutere di soluzioni generali hic et nunc , e non ricorrere a mezze misure.</p>
    </intervention>
    <intervention id="1-133" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, è vero quanto affermano i colleghi, e cioè che EURES è la storia di un successo europeo. Senza la rete di sportelli EURES la mobilità geografica e professionale in Europa non sarebbe possibile nella misura in cui la conosciamo oggi, una mobilità di lavoratori che conoscono i propri diritti e che quindi li rivendicano. La quarta libertà dell’Unione europea sarebbe carta straccia se non ci fosse EURES.</p>
      <p sl="de">Per tale motivo, signor Commissario, non capisco perché non manifesti un impegno maggiore per migliorare EURES, ovvero per creare nuovi posti di lavoro e migliorare la qualità, introducendo, ad esempio, modelli di migliori pratiche nelle regioni frontaliere. Tutto ciò dovrebbe moltiplicarsi come funghi, per continuare a perseguire, nell’anno europeo della mobilità dei lavoratori, i suoi obiettivi e aumentare la mobilità geografica in Europa. Vi è davvero bisogno di un maggior impegno. Proprio le regioni che lamentano una carenza di manodopera ne trarrebbero vantaggio se la mobilità in Europa venisse facilitata. Ma sono naturalmente soprattutto gli Stati membri – e il Consiglio come al solito latita – a tirare il freno in questo caso.</p>
      <p sl="de">Il riconoscimento reciproco dei sistemi previdenziali è ben lungi dall’aver raggiunto il livello necessario per mettere i lavoratori nelle condizioni di poter accettare un impiego in un altro paese membro senza essere penalizzati dal punto di vista della protezione sociale. La situazione per i lavoratori è ancora più difficile negli Stati membri, come il mio paese, che tuttora insistono nel mantenere le limitazioni temporanee alla libera circolazione. In tali paesi la libera circolazione si manifesta con condizioni di lavoro illegali e fragili. In tali paesi è il mercato nero a determinare i salari e il livello di protezione. La lotta contro il dumping sociale può essere condotta solo se la libera circolazione è legale.</p>
      <p sl="de">Non comprendo quindi come mai governi come quello tedesco, da un lato, facciano del deficit di manodopera qualificata una priorità e poi, dall’altro, non abbiano il coraggio di introdurre la libera circolazione delle persone provenienti dai paesi dell’Europa orientale, disinnescando così finalmente l’assurda situazione esistente alle frontiere. Rivolgo qui un appello anche alle parti sociali, affinché si impegnino più a fondo a favore della libera circolazione di persone nei diversi paesi e affinché mettano all’indice le pecore nere, in modo che non possano lucrare sul dumping sociale.</p>
    </intervention>
    <intervention id="1-134" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, l’Europa è molto varia, sia dal punto di vista geografico, che per il territorio e il clima, il che è all’origine di una moltitudine di stili di vita ed economie diverse. In particolare, è sempre esistita una varietà di pratiche nel mondo del lavoro, e le leggi sul lavoro si sono sviluppate in modo diverso. Popoli diversi lavorano in modo diverso. La diversità è il sale della vita. Mettere mano a tali meccanismi è un rischio, perché sono alla base della piena occupazione e delle leggi sul lavoro.</p>
      <p sl="en">La commissione per l’occupazione si chiama, per essere precisi, commissione per l’occupazione e gli affari sociali, e sicuramente la maggiore prestazione sociale è che le persone abbiano un lavoro. Nell’aprile del 2005, la Germania aveva un tasso di disoccupazione del 10 per cento, mentre il dato del Regno Unito era del 4,5 per cento, eppure il Regno Unito ha recepito un numero minore di normative europee sul lavoro. Molti paesi dell’Europa orientale hanno tassi di disoccupazione elevati e, ciononostante, hanno compiuto progressi, sono migliorati in una certa misura, ma l’ultima cosa che desiderano è passare dall’economia pianificata di stampo sovietico gestita da commissari non eletti dal popolo alle disposizioni centralistiche dei Commissari dell’Unione europea, ugualmente non eletti dal popolo.</p>
      <p sl="en">L’Europa non ha bisogno che l’Unione europea imponga un insieme di leggi sul lavoro a tutti indistintamente. Una tale camicia di forza non farebbe altro che aumentare la disoccupazione, provocando le tensioni sociali di cui già siamo stati testimoni. Spero che nessuno di noi si auguri la ripetizione di questo scenario.</p>
    </intervention>
    <intervention id="1-135" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Si è parlato molto dell’aumento della mobilità geografica e professionale all’interno dell’Unione come di un fattore chiave per ridurre la disoccupazione e rafforzare la competitività in campo economico.</p>
      <p sl="hu">L’Unione europea a 27 Stati membri dispone di una forza lavoro molto ampia, eppure, a causa della ripartizione non eterogenea dal punto di vista geografico dei posti di lavoro disponibili, non è in grado di offrire opportunità di lavoro per una notevole fascia di quanti sono in cerca di un primo impiego e dei lavoratori con più di cinquant’anni. Pertanto, l’accelerazione dei flussi migratori di lavoratori provenienti da paesi terzi in vari Stati membri è diventata una questione urgente, nonostante vi sia manodopera adeguata e preparata all’interno dell’Unione.</p>
      <p sl="hu">La rete EURES riveste un ruolo di grande rilievo nel rapporto fra domanda e offerta, ma purtroppo non ha ancora ottenuto il dovuto sostegno da parte delle risorse comunitarie disponibili nel campo dello sviluppo. Il quadro è estremamente chiaro: da quanto ne so, vi sono 700 consulenti EURES, mentre il Commissario Špidla ha citato la cifra di 800 consulenti. Se raffrontiamo questa cifra con i 20 milioni di cittadini che non riescono a trovare un lavoro nei 27 Stati membri, allora si tratta ovviamente di una cifra ridicola. Soltanto 25-26 consulenti per paese, una goccia nell’oceano, un dato assolutamente non all’altezza del compito da affrontare.</p>
      <p sl="hu">Un’altra questione a mio parere problematica è che, mentre le informazioni sulle persone in cerca di lavoro sono accessibili sul portale, vi sono molte meno informazioni sulle imprese che offrono opportunità di lavoro. Secondo gli ultimi dati disponibili, su EURES vi sono rappresentate nel complesso 11 000 imprese. Se vogliamo che gli attori economici siano maggiormente coinvolti, occorre una campagna informativa molto più massiccia. Ritengo che lo sviluppo della rete e del portale EURES e la spinta in questa direzione siano un interesse comune europeo, e perciò mi pronuncio a favore dell’adozione delle presenti proposte.</p>
    </intervention>
    <intervention id="1-136" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, non vi è dubbio alcuno che il programma EURES è molto importante e che funziona bene. Tuttavia, è necessario migliorarlo.</p>
      <p sl="en">Vorrei sollevare una questione specifica relativa alla mobilità, riguardo alla quale siamo tutti concordi nel dire che è necessaria e positiva per l’Europa. Il problema a cui mi riferisco in particolare concerne i cittadini dell’Unione europea che vengono in Irlanda e sono accompagnati da un coniuge non originario di un paese dell’Unione.</p>
      <p sl="en">Nelle ultime settimane il governo irlandese ha emesso ordini di allontanamento per 120 di questi coniugi. Sono al corrente che molti altri sono stati informati dalle autorità irlandesi che le loro domande per ottenere la residenza sono state sospese in attesa dell’esito di una causa che probabilmente non finirà prima del 2009. Ciò costituisce chiaramente un ostacolo alla mobilità in Europa di quei cittadini dell’Unione europea che intendono trasferirsi in Irlanda per questioni di lavoro, per poi invece scoprire che sono soggetti a restrizioni in quanto sposati con un cittadino o una cittadina di un paese terzo.</p>
      <p sl="en">A me sembra che ciò sia iniquo per coloro che vogliono trasferirsi, ma è doppiamente ingiusto per chi si è già trasferito e già vive –in alcuni casi già da tempo – col proprio coniuge in Irlanda e che adesso si ritrova con un ordine di allontanamento. Esorto il Commissario a prendere urgentemente contatto col ministro irlandese e a invitarlo a revocare gli ordini di allontanamento, a concedere la residenza temporanea alle famiglie interessate e a porre fine all’incertezza che avvolge il loro futuro.</p>
      <p sl="en">Se abbiamo veramente a cuore la mobilità, allora situazioni del genere non dovrebbero verificarsi. Sono convinto che la legge irlandese che regola tale questione sia in violazione della direttiva dell’Unione europea del 2004 sulla mobilità e la residenza, nonché della normativa anti-discriminatoria dell’Unione, perché viene applicata solo nei confronti dei coniugi dei cittadini dell’Unione non irlandesi. Si tratta di due problemi seri, e rinnovo il mio invito al Commissario di intervenire con urgenza presso le autorità irlandesi, in particolare presso il ministro Brian Lenihan, affinché tale questione possa essere risolta senza indugi.</p>
    </intervention>
    <intervention id="1-137" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, vorrei richiamare l’attenzione su due argomenti nel corso di questa discussione. In primo luogo, è necessario attuare appieno una delle libertà fondamentali alla base del mercato unico europeo, ovvero la libera circolazione dei lavoratori. Nel caso dei lavoratori provenienti dai nuovi Stati membri, tale libertà è gravemente limitata, ad esempio da Germania e Austria. Questa situazione nuoce palesemente alla mobilità dei lavoratori in tutto il territorio dell’Unione europea.</p>
      <p sl="pl">In secondo luogo, è necessario garantire un forte sostegno, soprattutto ai nuovi Stati membri, per far sì che i tassi di occupazione in tali paesi crescano. Nel mio paese ad esempio, la Polonia, il tasso è del 51 per cento per gli uomini e di appena il 46 per cento per le donne. Per fare un paragone, negli Stati Uniti e nei paesi scandinavi tali indicatori sono già superiori al 70 per cento.</p>
    </intervention>
    <intervention id="1-138" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, ritengo che vi sia un’ampia comprensione dell’importanza che comporta un aumento della mobilità, e tutte le esperienze riguardanti i lavoratori e i ricercatori sono estremamente positive, vi sono esempi ovunque a conferma di questo. Il segreto di tale successo è da ricercarsi soprattutto nella mobilità e nella cooperazione europea e tutti noi sappiamo che ciò è di grande importanza per la qualità dell’occupazione, per l’efficienza dei mercati del lavoro, sappiamo che si tratta di un’idea squisitamente europea e sappiamo anche che è di estrema importanza per le opportunità di cui possono godere i singoli individui. Ma detto questo, vi è ancora una serie di ostacoli da affrontare.</p>
      <p sl="en">E’ importante sostenere EURES e fare in modo che funzioni adeguatamente. Ma allo stesso tempo dobbiamo far sì che gli ostacoli, come ad esempio le norme transitorie, siano eliminati quanto prima, perché è un paradosso che una parte tenti di far crescere la mobilità mentre l’altra parte accetta restrizioni alla mobilità.</p>
      <p sl="en">Il secondo punto a mio avviso importante è che, anche eliminando tali ostacoli, avremo una mobilità troppo ridotta. Ciò è vero per i mercati del lavoro nazionali come per quelli transfrontalieri. Penso che la rete EURES potrebbe essere utilizzata non solo per informare e migliorare la tutela di coloro che intendono trasferirsi in un altro paese e un altro mercato del lavoro, come sottolineato dall’onorevole Andersson oggi, ma anche per informare tutti gli organi decisionali degli ostacoli che permangono sui mercati del lavoro europei, perché sul campo il divario fra gli obiettivi e la realtà è ancora abbastanza ampio. A mio parere EURES potrebbe avere un duplice ruolo informativo: per un verso, informazioni indirizzate a coloro che cercano di trasferirsi su un altro mercato del lavoro, ma, dall’altro, informazioni rivolte a noi e agli Stati membri in modo da rendere molto più facile spostarsi. Ecco qual è la sfida che possiamo discutere più approfonditamente questa sera.</p>
    </intervention>
    <intervention id="1-139" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. – Onorevoli deputati, credo che la discussione abbia mostrato chiaramente come EURES sia un valido strumento, che ha una sua funzione ed utilità: contribuisce infatti alla libera circolazione dei lavoratori, promuove la mobilità, assiste i cittadini nell’ottenere informazioni sul mercato del lavoro nell’Unione europea, nonché sui loro diritti.</p>
      <p sl="cs">D’altro canto, e questo è stato sottolineato nella discussione, non abbiamo ancora raggiunto una situazione perfetta o definitiva ed è necessario continuare a sviluppare EURES.</p>
      <p sl="cs">Nel corso della discussione sono emerse alcune questioni su cui che non affronterò nel dettaglio in questa sede perché sono di natura molto specifica e organizzativa, e ritengo che ognuna di esse debba essere valutata da esperti.</p>
      <p sl="cs">Quello che emerge chiaramente dal confronto è che la concezione generale della Commissione rispetto allo sviluppo di questo portale e la visione generale del Parlamento europeo del suo fine e del suo sviluppo sono pressoché identiche e ci consentono a lungo termine di collaborare e avere un autentico scambio di idee efficiente e proficuo.</p>
      <p sl="cs">Vorrei inoltre sottolineare che molte delle idee espresse in questa sede andavano oltre il merito dell’interrogazione parlamentare, ad esempio la questione della legislazione nazionale, ma ne ho preso atto e le terrò in considerazione.</p>
    </intervention>
  </section>
  <section id="creitem19" title="19. Ordine del giorno della prossima seduta: vedasi processo verbale"/>
  <section id="creitem20" title="20. Chiusura della seduta"/>
</text>
