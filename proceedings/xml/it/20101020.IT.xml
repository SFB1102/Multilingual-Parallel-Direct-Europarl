<?xml version='1.0' encoding='utf-8'?>
<text id="20101020.IT" lang="it" date="2010-10-20" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="3-005" speaker_id="28155" name="Edit Herczog" is_mep="True" mode="spoken">
      <p sl="en">Signor Presidente, ieri abbiamo discusso il bilancio. Durante la discussione è apparso evidente che la relazione della commissione per l'industria, la ricerca e l'energia (ITRE) non fosse stata presentata ai servizi interessati. Secondo il controllo da noi effettuato la relazione è stata completata e inviata correttamente; si deve essere pertanto verificato un errore nella procedura.</p>
      <p sl="en">Ad ogni modo la cosa più importante non è capire chi sia il responsabile e cosa sia accaduto, bensì garantire che tale relazione, che rappresenta il nostro punto di partenza per il dialogo a tre e il documento in cui emergono le maggiori differenze rispetto al documento del Consiglio, sia inclusa nei documenti ufficiali del Consiglio. Per questo motivo ne ho portate due copie e ne consegnerò una al Consiglio e una a lei, pregandola di assicurarsi che la proposta della commissione ITRE, adottata all’unanimità, arrivi in Consiglio entro i tempi previsti. La ringrazio per il suo sostegno in merito.</p>
    </intervention>
    <intervention id="3-006" speaker_id="28269" is_mep="True" mode="spoken" role="Presidente">
      <p sl="unknown">Faremo come desidera. Molto bene, la discussione di oggi inizia nel migliore dei modi!</p>
    </intervention>
  </section>
  <section id="creitem2" title="2. Misure di attuazione (articolo 88 del regolamento): vedasi processo verbale"/>
  <section id="creitem3" title="3. Preparativi per il Consiglio europeo (28 e 29 ottobre) - Preparativi per il vertice del G20 (11 e 12 novembre) - Crisi finanziaria, economica e sociale: raccomandazioni sulle misure e le iniziative da adottare (relazione intermedia) - Migliorare la governance economica e il quadro di stabilità dell'Unione, in particolare nell'area dell'euro (discussione)">
    <intervention id="3-009" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">dichiarazioni del Consiglio e della Commissione sui preparativi per il vertice del G20 (11 e 12 novembre),</p>
      <p sl="unknown">dichiarazioni del Consiglio e della Commissione sui preparativi per il Consiglio europeo (28 e 29 ottobre),</p>
      <p sl="unknown">la relazione (A7-0267/2010) presentata dall’onorevole Berès sulla crisi finanziaria, economica e sociale: raccomandazioni sulle misure e le iniziative da adottare (relazione intermedia), e</p>
      <p sl="unknown">la relazione (A7-0282/2010) presentata dall’onorevole Feio sul miglioramento della governance economica e del quadro di stabilità dell'Unione, in particolare nell'area dell'euro.</p>
    </intervention>
    <intervention id="3-010" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, Presidente Barroso, signor Commissario, onorevoli colleghi, vorrei ringraziare il Presidente a nome del Consiglio per avermi concesso l’opportunità di parlare dei preparativi in corso all’interno dell’istituzione che presiedo per il prossimo Consiglio europeo.</p>
      <p sl="fr">L’ordine del giorno del Consiglio europeo sarà fitto e avrà senza dubbio come punto focale la governance economica. Come saprete, il gruppo di lavoro presieduto dal Presidente Van Rompuy si è riunito lunedì e ha approvato la propria relazione finale.</p>
      <p sl="fr">La relazione contiene raccomandazioni e proposte di tale importanza e specificità da poterci consentire un salto di qualità in ambito di governance economica europea. Le raccomandazioni mirano in particolare al miglioramento della disciplina fiscale, all’estensione del monitoraggio economico, allo sviluppo e all’allargamento del coordinamento ed infine al rafforzamento sia del quadro di gestione della crisi, sia delle istituzioni.</p>
      <p sl="fr">L’attuazione di tutte le raccomandazioni citate può avvenire rapidamente attraverso uno sforzo legislativo. Naturalmente ci auguriamo che il Consiglio europeo sia in grado di avallarle, permettendo così a Commissione, Parlamento e Consiglio di compiere progressi repentini su questioni di così grande rilevanza. Ciò rappresenterebbe, in ogni caso, un segnale positivo circa la nostra volontà di prendere i provvedimenti necessari per affrontare le importanti sfide economiche che ci aspettano.</p>
      <p sl="fr">Alcuni onorevoli colleghi hanno proposto di esplorare opzioni alternative che si spingono oltre le raccomandazioni e oltre la portata dei trattati. Mi riferisco alla sospensione del diritto di voto oppure all’introduzione di nuove regole per la votazione come la maggioranza invertita.</p>
      <p sl="fr">Si tratta chiaramente di questioni complesse sia dal punto di vista tecnico che politico e se ne discuterà in sede di Consiglio europeo la prossima settimana.</p>
      <p sl="fr">Un altro importante punto di discussione all’ordine del giorno del Consiglio europeo sono i preparativi per il vertice del G20. Il Consiglio europeo dovrà definire la posizione dell’Unione sulla base del lavoro di preparazione compiuto ieri dal Consiglio Ecofin. In generale è importante che il vertice del G20 a Seul porti a un’accelerazione degli sforzi di attuazione di un quadro finalizzato alla promozione di una crescita più forte, sostenibile e bilanciata. È necessario in particolare occuparsi dei principali squilibri economici che possono compromettere la crescita.</p>
      <p sl="fr">La situazione è cambiata notevolmente dall’inizio della crisi nel 2008 e da quando vennero presi i primi provvedimenti, ovvero da quando il G20 ha assunto l’importanza tanto attesa. Si tratta molto semplicemente di una questione di pertinenza. La natura stessa di numerose decisioni con conseguenze dirette sui nostri cittadini è passata nel giro di pochi mesi da un livello locale o nazionale a un livello internazionale. Il significato di globalizzazione consiste nella necessità da parte nostra di agire contemporaneamente in merito a numerose questioni a livello sia europeo sia internazionale.</p>
      <p sl="fr">È noto a tutti quanto tempo sia costato all’Unione europea il raggiungimento dell’accordo su un nuovo trattato mirante al rafforzamento del proprio ruolo sullo scacchiere internazionale. Abbiamo dedicato gran parte degli ultimi 10 anni alla stesura di questo trattato, ma solo negli ultimi 10 mesi ne abbiamo compreso l’importanza.</p>
      <p sl="fr">Il G20 si è rivelato da subito un’iniziativa di un certo successo, ma ritengo che il test più duro e importante si presenterà solo nei prossimi mesi, quando ci troveremo davanti al grave rischio di perdere slancio.</p>
      <p sl="fr">Al momento l’Unione europea sta preparando due incontri di grande rilevanza ed entrambi si svolgeranno in Corea: il primo è l’incontro tra i ministri delle Finanze e i governatori delle banche centrali del G20, che avrà luogo tra due giorni; il secondo sarà il vertice del G20 a metà novembre.</p>
      <p sl="fr">In termini di contenuto, il contributo dell’Unione europea per una crescita forte, sostenibile e bilanciata si basa su: 1) piani di consolidamento fiscale differenziati e a favore della crescita; 2) la strategia Europa 2020 per le riforme strutturali necessarie al sostegno, tra le altre cose, della creazione di posti di lavoro; 3) un programma di riforma del settore finanziario e dei suoi mercati; e infine 4) il rafforzamento della governance economica dell’Unione europea. A proposito di governance potremmo illustrare le conclusioni del gruppo di lavoro nel corso del vertice di novembre, dopo che il Consiglio europeo le avrà adottate.</p>
      <p sl="fr">Vorrei aggiungere anche l’estremo interesse da parte dell’Unione europea per il processo di valutazione inter pares all’interno del G20. Si tratta di un esercizio a cui noi europei siamo abituati e di cui conosciamo l’utilità. Chiaramente ogni paese è tenuto a svolgere il proprio ruolo e a mostrare una volontà autentica di contribuire al quadro di crescita.</p>
      <p sl="fr">Non è con una sola battaglia che si può vincere la guerra contro il protezionismo, ma mantenendo uno stato generale di allerta, giorno dopo giorno. A parte ciò, nonostante il lavoro dei comitati tecnici, come il Consiglio per la stabilità finanziaria presieduto da Mario Draghi, stia procedendo bene e l’integrazione generale di alcune aree in particolare abbia intrapreso secondo me la direzione giusta, è anche importante l’attuazione di una riforma a lungo termine del Fondo monetario internazionale.</p>
      <p sl="fr">Gli europei sono pronti a onorare gli impegni presi in passato, specialmente quelli di Pittsburgh, per fare in modo che il nuovo FMI rispecchi in maniera più aderente l’attuale realtà economica internazionale, riconoscendo il ruolo di maggiore importanza e la maggiore voce in capitolo delle economie emergenti. Consentitemi però una puntualizzazione a questo proposito: non ci si può aspettare che sia solo l’Europa a fare concessioni.</p>
      <p sl="fr">Tutti i paesi sviluppati sono tenuti a dare il proprio contributo. Abbiamo già reso noti i temi specifici sui quali siamo disposti a negoziare in ambito di rappresentanza, governance e distribuzione del voto. Riteniamo che si tratti di una buona base di partenza per raggiungere un compromesso. Non si potrà quindi attribuire la colpa all’Europa se il negoziato non produrrà i risultati sperati.</p>
      <p sl="fr">All’interno dell’Unione abbiamo negoziato su ognuno dei punti menzionati, su alcune questioni fondamentali e sui termini di riferimento in vista dell’incontro dei ministri delle Finanze del G20 previsto per questa settimana. L’obiettivo era di garantire che gli europei potessero non solo esprimersi con voce univoca, ma anche concentrarsi sulla difesa e la promozione dei propri interessi prioritari. La Presidenza e la Commissione si impegneranno al massimo per la difesa e il sostegno degli interessi risultanti dalla nostra posizione comune, che rappresenta il frutto di un lavoro di mesi da parte di tutti gli Stati membri.</p>
      <p sl="fr">Per quanto riguarda il cambiamento climatico, in teoria, l’intenzione è di evitare di trattare l’argomento in dettaglio in sede di Consiglio europeo, poiché il 14 ottobre il Consiglio “Ambiente” ha adottato un testo estremamente dettagliato e con le conclusioni che definiscono la posizione europea. Diventa sempre più urgente l’attuazione di un ambizioso programma per la lotta al cambiamento climatico a partire dal 2012. A tal fine l’Unione europea continua a difendere l’approccio graduale basato sul protocollo di Kyoto e sui risultati della conferenza di Copenhagen. Tale approccio spiana la strada per un quadro globale completo e giuridicamente vincolante prendendo in considerazione le direttive politiche illustrate nei documenti finali di Copenhagen.</p>
      <p sl="fr">La conferenza di Cancún deve raggiungere un risultato bilanciato, affrontando i temi di interesse delle parti e consentendo ai partecipanti di compiere una valutazione dei progressi ottenuti finora. L’Unione europea ha espresso la preferenza per uno strumento giuridicamente vincolante che comprenderebbe gli elementi principali del protocollo di Kyoto, contemplando però al contempo un secondo periodo di impegno nell’ambito dello stesso protocollo sulla base di numerose condizioni. Il tutto dovrebbe avvenire nel contesto di un accordo più ampio, sottoscritto da tutte le principali economie, che rappresenti le ambizioni e l’efficacia dell’azione internazionale e soddisfi l’urgente necessità di proteggere l’integrità dell’ambiente.</p>
      <p sl="fr">Vorrei affrontare brevemente il tema della preparazione della posizione europea in vista dei vertici con Stati Uniti, Russia e Ucraina. In linea con le conclusioni del Consiglio europeo del 16 settembre, per la prima volta i capi di Stato e di governo hanno discusso congiuntamente i preparativi del vertice con i partner principali dell’Unione. L’idea è di concedere ai capi di Stato o di governo la possibilità di tenere un dibattito aperto sulle principali sfide nelle nostre relazioni con i partner. Non intendo anticipare il contenuto della discussione, ma consentitemi di delineare in breve le questioni principali dei prossimi vertici.</p>
      <p sl="fr">Durante il vertice con gli Stati Uniti sarà certamente opportuno concentrare l’attenzione su alcune questioni cruciali. L’obiettivo generale è di ottenere un rafforzamento della cooperazione transatlantica, strumento fondamentale per l’elaborazione di soluzioni efficaci alle future sfide comuni. Il vertice UE-Stati Uniti rappresenterà inoltre un’importante opportunità per trarre vantaggio dai risultati del vertice G20 del giorno precedente e per sviluppare un approccio comune nei confronti di numerosi problemi economici attuali. Dovremmo inoltre tentare di sviluppare un approccio comune nei confronti delle economie emergenti.</p>
      <p sl="fr">Il vertice dovrà anche consentire – almeno lo auspichiamo – una ripresa dei lavori del Consiglio economico transatlantico trasformandolo in un forum economico dal mandato non limitato alle questioni puramente normative. Sulla base di un mandato più ampio il Consiglio potrebbe prendere in esame strategie utili alla lotta contro la crisi e alla promozione di crescita e occupazione.</p>
      <p sl="fr">Intendiamo inoltre sfruttare il vertice in preparazione a Cancún e ci attendiamo ovviamente un segnale forte e positivo da parte dei nostri partner statunitensi.</p>
      <p sl="fr">Infine l’ordine del giorno includerà importanti questioni di politica estera, in particolare relative a Sudan e Iran.</p>
      <p sl="fr">Per quanto concerne il vertice con l’Ucraina, questo pomeriggio è in programma un’altra discussione con l’Alto rappresentante, pertanto mi scuserete se stamattina non mi dilungo in merito.</p>
      <p sl="fr">In occasione del vertice con la Russia, l’Unione europea ha intenzione di esprimere pieno sostegno nei confronti del partenariato per la modernizzazione, che permetterà un rafforzamento della cooperazione in tutte le aree, in particolare quelle di innovazione e energia.</p>
      <p sl="fr">Questi, signor Presidente, Presidente Barroso, onorevoli colleghi, sono i punti all’ordine del giorno del Consiglio europeo della prossima settimana: un’agenda senza dubbio fitta e importante.</p>
    </intervention>
    <intervention id="3-011" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, la discussione di oggi verte principalmente sulle questioni che verranno affrontate la prossima settimana in sede di Consiglio europeo. Mi concentrerò su quelli che ritengo essere i temi di maggiore importanza: per quanto riguarda la politica all’interno dell’Unione europea la governance economica, naturalmente; per quanto riguarda l’estero invece – a parte i vertici di estrema rilevanza con Stati Uniti e Russia – il vertice del G20 di Seul e la conferenza sul cambiamento climatico di Cancún.</p>
      <p sl="en">La riforma della governance economica rappresenta un caposaldo per una ripresa sostenibile e per la nostra credibilità; per questo la Commissione ha adottato un approccio estremamente ambizioso fin dall’inizio delle discussioni. Le proposte avanzate dalla Commissione lo scorso mese rappresentano un tentativo di tradurre l’urgenza causata dalla crisi in un’ambiziosa realtà legislativa. Tali proposte affrontano questioni cruciali, come l’accrescimento del peso reale dell’Unione europea in materia di politica economica, attraverso una sorveglianza fiscale coordinata e una lotta agli squilibri macroeconomici, ovvero la spesso citata creazione di una unione economica reale in Europa.</p>
      <p sl="en">Apprezzo molto l’attenzione del Parlamento nei confronti delle proposte appena menzionate. Un accordo in prima lettura sarebbe la dimostrazione dell’impegno da parte dell’Unione europea nel mettere in pratica la nuova visione. Dobbiamo tentare di introdurre queste regole entro la metà del prossimo anno ed esorto pertanto gli Stati membri a impegnarsi a fondo nel raggiungimento di questi importanti obiettivi e a portare avanti l’agenda con la massima urgenza.</p>
      <p sl="en">Abbiamo costruito un consenso più forte attorno ad aree di importanza cruciale al fine di spronare tutti all’azione, rafforzando il Patto di stabilità e crescita e occupandoci degli squilibri macroeconomici, anche grazie alle sedute del gruppo di lavoro sotto la Presidenza dell’onorevole Van Rompuy.</p>
      <p sl="en">Una volta concluse le discussioni e prese le opportune decisioni questo processo combinato dovrebbe avere come risultato una visione di governance economica più completa, in sintonia in primis con la necessità di prevenire i problemi e dalle fondamenta più solide grazie al ricorso a un sistema di sanzioni.</p>
      <p sl="en">Mi spiego: il risultato generale deve essere un cambiamento reale rispetto alla situazione attuale. Dobbiamo dimostrare ai nostri cittadini che l’Unione europea ha saputo trarre i dovuti insegnamenti e le dovute conclusioni dalla crisi.</p>
      <p sl="en">Vi sono ancora alcune problematiche da risolvere. Una questione di particolare importanza riguarda le modalità di sostituzione dell’attuale meccanismo di gestione delle crisi, approvato in maggio, con un altro di natura più stabile una volta che il primo sarà giunto a conclusione nel 2013. Faremo tutto il possibile per evitare di trovarci ad affrontare nuovamente crisi del genere, ma ci impegneremo anche in direzione di una preparazione migliore rispetto al passato per la gestione delle emergenze. La prontezza e la presenza di un robusto meccanismo di gestione delle crisi possono scongiurare il verificarsi di crisi in futuro.</p>
      <p sl="en">La Commissione ha preso nota delle opinioni espresse dagli Stati membri in favore di una modifica del trattato, per la quale è richiesta, com’è noto, l’unanimità. In questa fase la Commissione si concentrerà sul contenuto, ovvero sull’elaborazione di un meccanismo permanente che possa fare da scudo nei momenti critici, minimizzando allo stesso tempo il rischio morale e garantendone l’utilizzo solamente come ultima ratio in nome dell’interesse comune.</p>
      <p sl="en">Se si riuscisse a portare a compimento tutto il lavoro di preparazione, avremmo da una parte un sistema che incentiva gli Stati membri a portare avanti politiche economiche e fiscali solide, dall’altra un meccanismo che premia l’osservanza di pratiche creditizie responsabili da parte degli investitori.</p>
      <p sl="en">Ritengo che in generale siamo a buon punto. Abbiamo tratto alcuni insegnamenti dalla crisi. L’Unione europea sta creando in nome dei propri cittadini un sistema di governance completamente rinnovato rispetto a quello precedente alla crisi e lo sta dotando di fondamenta di gran lunga più solide.</p>
      <p sl="en">I nostri precedenti in campo di governance economica, ma anche di strategia Europa 2020 e di regolamentazione finanziaria, ci forniranno la giusta piattaforma per partecipare al G20 di Seul. Il vertice avrà luogo in un momento critico e rappresenterà un test reale delle capacità del G20 di ottenere il livello di coordinamento di cui ha bisogno l’economia mondiale attraverso soluzioni globali di collaborazione. Io ritengo che il G20 sia in grado di raggiungere tale risultato e che l’Unione europea darà un apporto fondamentale al successo di Seul.</p>
      <p sl="en">Quali sono gli obiettivi da raggiungere a Seul? In primo luogo è opportuno ricordare l’importante ruolo svolto dal G20 nella gestione della crisi. Il G20 l’ha affrontata agendo collettivamente ed è importante perseverare in questa azione collettiva e collaborativa ora che stiamo entrando in una nuova fase. Con questo intendo dire che dobbiamo accettare il fatto che gli squilibri globali siano fonte di preoccupazione per tutti e che la ricerca di soluzioni spetti a tutte le maggiori economie. Naturalmente non si può ignorare l’importanza del fattore dei tassi di cambio in questo contesto.</p>
      <p sl="en">In secondo luogo è necessaria l’azione delle istituzioni finanziarie internazionali. La riforma del FMI in particolare è attesa da tempo; è arrivato il momento che anche gli altri diano prova della stessa flessibilità dimostrata dall’Unione europea.</p>
      <p sl="en">In terzo luogo è in atto una riforma fondamentale del nostro sistema finanziario con il supporto del Parlamento e vorrei esprimervi i miei rinnovati ringraziamenti per l’enfasi posta sulla necessità di completare la riforma il prima possibile.</p>
      <p sl="en">È importante mantenere lo slancio in vista del G20. Vi sono stati buoni progressi e ora ci si deve assicurare che trovino attuazione concreta.</p>
      <p sl="en">Desidero che il settore finanziario svolga un ruolo attivo in merito e pertanto l’Unione europea deve continuare a esercitare pressioni per l’introduzione di una tassa sulle transazioni finanziarie a livello globale. Nel frattempo la Commissione intende esplorare altre strade al fine di garantire che il settore finanziario dia un equo contributo a livello europeo, ad esempio attraverso la tassa sulle attività finanziarie.</p>
      <p sl="en">All’ordine del giorno del prossimo G20 comparirà per la prima volta anche lo sviluppo. Si adotterà un piano d’azione pluriennale per guidare gli sforzi comuni in questa direzione, come sostenuto con forza sin dall’inizio dalla Commissione e dalla Presidenza coreana del vertice. È necessario mostrare che l’agenda del G20 in tema di sviluppo abbraccia e agevola anche i paesi in via di sviluppo. Allo stesso tempo intendiamo coinvolgere le economie emergenti in un quadro di sviluppo internazionale che sia in linea con i principi cardine della politica di sviluppo e che consenta un maggiore coordinamento.</p>
      <p sl="en">Nel corso del mio colloquio di ieri qui a Strasburgo con il Segretario generale delle Nazioni Unite Ban Ki-moon, abbiamo affrontato specificatamente il tema dello sviluppo e si è dimostrato molto riconoscente del sostegno dell’Unione europea a riguardo.</p>
      <p sl="en">Infine il G20 deve assumere il comando nel portare avanti le questioni di carattere commerciale all’ordine del giorno. Senza voler essere un’alternativa all’Organizzazione mondiale del commercio, l’accordo tra Unione europea e Corea deve fungere da ispirazione per i nostri partner in modo che essi colgano l’attimo e accelerino la conclusione dei negoziati del ciclo di Doha.</p>
      <p sl="en">L’importante conferenza di Cancún è alle porte e vorrei spendere qualche parola a riguardo. Da parte nostra è importante mantenere sia la concentrazione sugli obiettivi che una certa ambizione per l’Europa e per il resto del mondo. Dobbiamo portare avanti il processo internazionale, ma non sarà facile perché il ritmo di cambiamento per alcuni dei nostri partner principali non è aumentato, ma è invece rallentato.</p>
      <p sl="en">Non va dimenticato che nel frattempo stiamo creando il sistema di riduzione delle emissioni più concreto ed efficiente al mondo. Il sistema di scambio di quote di emissione rappresenta una carta vincente che aumenta di importanza man mano che ci avviciniamo alla sua attuazione. La credibilità dell’Unione europea, fondata sul forte consenso tra Parlamento, Stati membri e Commissione in merito agli obiettivi da perseguire, non è seconda a nessuno.</p>
      <p sl="en">A Cancún, anziché farci distrarre da obiezioni di carattere formale, dovremo affrontare il processo delle Nazioni Unite con una buona dose di sicurezza e determinazione. Cancún non rappresenterà né il capitolo finale né una svolta decisiva in questo percorso, ma può costituire un passo di estrema importanza. Per l’avanzamento dei negoziati serve un messaggio chiaro e coerente da parte dell’Unione europea. Dobbiamo mirare a un pacchetto di provvedimenti concreti e operativi in grado di accrescere la fiducia nel processo e di accorciare la distanza che ci separa dall’obiettivo finale.</p>
      <p sl="en">Proprio a questo proposito ho scritto ai membri del Consiglio europeo la scorsa settimana, esponendo una posizione che ritengo equilibrata e realistica e che ci può far procedere senza creare false aspettative. È tempo che l’Europa assuma il ruolo di guida nel processo definendo in che modo la conferenza di Cancún ci possa portare a importanti passi avanti, ad esempio attraverso la realizzazione di obiettivi rilevanti come il finanziamento rapido, ma soprattutto continuando a fungere da esempio per tutti.</p>
      <p sl="en">Quest’anno l’economia dell’Unione europea crescerà più di quanto previsto, ma la ripresa non si è ancora assestata su basi sicure. Come affermato ripetutamente non si può abbassare la guardia, specialmente se si considera l’altissimo tasso di disoccupazione.</p>
      <p sl="en">Siamo tutti a conoscenza delle concrete sfide affrontate negli scorsi mesi e descritte chiaramente nella relazione dell’onorevole Berès, di cui si discuterà ora. Mi rallegro dell’ambizione e del vasto consenso mostrati da quest’Aula nei confronti di questioni di tale importanza, ma non va dimenticato che viviamo in un periodo nel quale la situazione occupazionale si sta aggravando e la spesa pubblica riducendo. I nostri cittadini iniziano a dare segno di preoccupazione e ne dobbiamo prendere atto.</p>
      <p sl="en">Va riconosciuto però che a livello di Unione europea siamo riusciti a trovare delle risposte soddisfacenti, avanzando proposte legislative importanti in ambito di governance economica, ad esempio, o con la strategia Europa 2020. Desidero soffermarmi appunto sul concetto di strategia per la crescita, perché la soluzione è proprio una crescita intelligente e sostenibile, come espresso anche nell’ottima relazione dell’onorevole Feio.</p>
      <p sl="en">Abbiamo avanzato una vasta gamma di proposte in ambito di regolamentazione del mercato finanziario. A questo proposito citerei l’accordo raggiunto con il legislatore sulle proposte di supervisione finanziaria. Se avessimo chiesto il parere degli osservatori due anni fa sulla fattibilità di un sistema di supervisione europeo per l’UE, la maggioranza avrebbe risposto che non sarebbe stato possibile. Ora abbiamo dimostrato il contrario.</p>
      <p sl="en">Stiamo perseguendo un approccio olistico al fine di contemplare i diversi aspetti della questione. Vorrei pertanto sottolineare l’importanza dell’accordo raggiunto ieri dal Consiglio sulla proposta della Commissione in tema di fondi hedge . Mi auguro che tale posizione porti a negoziati decisivi in Parlamento, in modo che l’Unione europea possa finalmente godere di una legislazione lungamente attesa in merito, e che l’UE a Seul si confermi all’avanguardia in quest’ambito.</p>
      <p sl="en">Data l’importanza di prestare attenzione all’economia stiamo ottenendo risultati positivi anche in altre aree. A questo proposito desidero congratularmi con il Parlamento per il lavoro svolto in favore di una nuova direttiva sulla lotta ai ritardi di pagamento nelle transazioni commerciali. La direttiva offrirà una migliore protezione ai creditori, principalmente piccole e medie imprese (PMI), rispettando al contempo la libertà contrattuale. Le autorità pubbliche saranno tenute a pagare entro 30 giorni, pena l’applicazione di un interesse dell’8 per cento. Non è un mistero il fatto che le piccole e medie imprese, ovvero il settore di maggiore importanza per la nostra economia, attendano con grande impazienza l’introduzione di tali disposizioni.</p>
      <p sl="en">Il nostro lavoro non è ancora finito: è necessario infatti portare a termine tutte le proposte alcune delle quali stanno già mostrando i primi risultati. L’obiettivo è di uscire dalla crisi e, grazie alla ripresa, di ritornare ai tassi di crescita che porteranno alla creazione di occupazione e garantiranno l’adeguatezza della nostra economia sociale di mercato al XXI secolo. Vi ringrazio per l’attenzione.</p>
    </intervention>
    <intervention id="3-013" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signor Presidente, Presidente Chastel, Presidente Barroso, la crisi finanziaria, sociale ed economica nel mondo persiste da molti anni e avrà un costo globale di 60 000 miliardi di dollari USA, l’equivalente di un punto percentuale di crescita annua. È necessario intervenire a riguardo, perché entro la fine dell’anno la crisi avrà portato a un tasso di disoccupazione dell’11 per cento all’interno dell’Unione europea. A detta degli economisti la crisi si sta attuando sullo sfondo di una nuova guerra monetaria scatenata dal rischio di una doppia recessione.</p>
      <p sl="fr">Di fronte a una simile situazione ho avvertito la necessità che quest’Aula rivolga un forte appello alle altre istituzioni, alla Commissione e al Consiglio, affinché si uniscano nuovamente le forze in difesa del valore aggiunto rappresentato dal progetto europeo. Ritengo inoltre che si possa riassumere la posta in gioco come segue: siamo investiti di una responsabilità collettiva e dobbiamo attuare una strategia a livello di Unione europea finalizzata al rafforzamento interno, e di conseguenza esterno, in campo energetico. Per noi è fondamentale poter contare sulle nostre forze e dobbiamo farlo a livello europeo.</p>
      <p sl="fr">Eppure, Presidente Barroso, la governance economica non rappresenta una visione, bensì un mezzo per promuovere la strategia già menzionata ed è su tale base che quantificheremo le risorse necessarie. Si tratta principalmente di risorse finanziarie e la sfida è la capacità di allineare la revisione della politica finanziaria e la centralità di una strategia mirante a una comunità energetica europea. A tal fine è necessario sfruttare una proposta a cui vi state opponendo, ovvero la tassazione delle transazioni finanziarie. Va riequilibrata inoltre la tassazione in Europa in modo da promuovere non il capitale ma l’occupazione e la protezione dell’ambiente. Serve anche il coordinamento dei bilanci degli Stati membri con il progetto europeo al fine di allineare tutti gli sforzi.</p>
      <p sl="fr">Proponiamo sia la nomina di un cosiddetto “Mr. Euro” per garantire una governance economica armoniosa ed equilibrata, sia di includere nella valutazione anche i paesi in surplus, senza focalizzare l’attenzione esclusivamente sulla situazione dei paesi in debito. Inoltre all’interno di una unione monetaria è opportuna una gestione comune del debito e dovremmo essere in grado di contemplare una possibile emissione comune di strumenti di debito. Desideriamo che la riforma finanziaria, alla cui realizzazione lei sta lavorando così alacremente, Presidente Barroso, si concentri sui bisogni degli europei e non solo su obiettivi di stabilità finanziaria. Vogliamo una riforma dei mercati finanziari che riporti in auge le nozioni di etica, i valori morali, che favorisca la creazione di posti di lavoro e gli investimenti a lungo termine.</p>
      <p sl="fr">Nessun progetto europeo può avere successo senza l’appoggio degli Stati membri. Per l’Unione europea l’unico modo per dare il meglio è persuadere gli Stati membri a offrirle il proprio sostegno. Una discussione incentrata esclusivamente sul compito ingrato di imporre sanzioni dissuaderà gli europei dall’impegnarsi di nuovo a fianco degli Stati membri nel progetto. Chiediamo quindi un’azione forte, basata sul valore aggiunto del progetto europeo, in modo da risollevare i cittadini europei dalla crisi e garantire che in futuro tutti abbiano un posto di lavoro, vivano sopra la soglia di povertà e possano di nuovo sperare nel progetto europeo.</p>
      <p sl="fr">È questa la nostra ambizione, Presidente Barroso. Mi auguro a nome dell’intera Aula che anche lei condivida questa nostra visione e prenda in considerazione gran parte dei nostri suggerimenti.</p>
      <a text="(Applausi)"/>
    </intervention>
    <intervention id="3-014" speaker_id="96977" name="Diogo Feio" is_mep="True" mode="spoken" role="relatore">
      <p sl="pt">Signor Presidente, Presidente Barroso, Commissario Rehn, vorrei esprimervi le mie congratulazioni per il dialogo positivo portato avanti finora tra Parlamento e Commissione. Rappresentanti del Consiglio, desidero anche ringraziare quanti hanno contribuito alla stesura della relazione o l’hanno resa possibile in altro modo, specialmente i relatori ombra, con i quali ho avuto l’opportunità di confrontarmi e di giungere a posizioni comuni. Tale operazione si è spesso rivelata difficile per via delle numerose tendenze all’interno del Parlamento: da destra a sinistra, vi sono sostenitori di una maggiore sovranità o di una sovranità di stampo più moderno e sostenitori di certe istituzioni. La grande diversità delle opinioni raccolte aveva in comune però la stessa intenzione, ovvero l’individuazione di soluzioni all’attuale crisi.</p>
      <p sl="pt">La crisi è stata una dimostrazione della tardiva e spesso inadeguata reazione da parte dell’Europa ed ha evidenziato come numerosi governi all’interno dell’Unione europea sostenessero ancora una politica lontana dalla realtà dei fatti. Proprio per questo motivo si rendono necessarie soluzioni a breve e a lungo termine e il Parlamento europeo le dovrà portare avanti con voce ferma e adeguata.</p>
      <p sl="pt">In sostanza presenteremo otto raccomandazioni, tra le quali vi è l’idea di un monitoraggio multilaterale degli sviluppi macroeconomici nell’Unione e negli Stati membri, finalizzata a un miglior raggiungimento degli obiettivi della strategia Europa 2020, alla creazione di un’Europa all’insegna della crescita, al rafforzamento di un patto che deve essere sia di stabilità che di crescita.</p>
      <p sl="pt">Abbiamo avanzato anche proposte miranti al rafforzamento del Patto di stabilità e crescita e alla valutazione in dettaglio della situazione nell’ambito del debito, al miglioramento della governance economica da parte dell’Eurogruppo nell’area dell’euro, alla creazione di un meccanismo solido e credibile di prevenzione e di risoluzione del debito eccessivo nell’eurozona che potrebbe includere l’istituzione di un Fondo monetario europeo. Abbiamo presentato anche le proposte di passare al vaglio gli strumenti finanziari, fiscali e di bilancio dell’Unione europea, di regolamentare e monitorare i mercati finanziari in una chiara dimensione macroeconomica e infine di migliorare l’affidabilità delle statistiche europee.</p>
      <p sl="pt">In conclusione, abbiamo proposto di rappresentare l’Unione europea in maniera migliore nell’ambito degli affari economici e monetari. Il Parlamento sta dimostrando, o potrebbe dimostrare, la capacità di esprimersi con voce ferma su tutte le questioni elencate, al fine di raggiungere un suo migliore coordinamento istituzionale con i suoi omologhi nazionali. Noi possiamo contribuire al raggiungimento di questa soluzione grazie alla nostra abilità nel trovare i rimedi migliori alle situazioni di crisi o ad altre difficoltà future. Proprio grazie al significativo contributo del Parlamento d’ora in poi l’Europa disporrà di strumenti di reazione migliori in campo economico.</p>
      <p sl="pt">Stiamo dando vita a una discussione di carattere legislativo su sei proposte presentate dalla Commissione, in merito alle quali credo che il Parlamento si manterrà sulla propria posizione. Proprio per questa ragione sono sorpreso che nel documento del Consiglio presentato ieri non si sia fatta menzione della posizione del Parlamento e del dialogo intercorso tra quest’Aula e il Consiglio.</p>
      <p sl="pt">Vorrei concludere ricordando che, indipendentemente dalle differenze al suo interno, il Parlamento europeo ha posizioni proprie ed è impegnato al raggiungimento di un’Europa forte e di una migliore governance economica all’insegna della crescita e della prosperità.</p>
    </intervention>
    <intervention id="3-015" speaker_id="96954" name="Marta Andreasen" is_mep="True" mode="spoken">
      <p sl="en">relatore per parere della commissione per i bilanci. – Signor Presidente, nel mio parere sulla relazione dell’onorevole Feio in tema di governance e quadro di stabilità ho evidenziato tre punti.</p>
      <p sl="en">Il primo riguarda la necessità di affrontare con serietà il tema delle sanzioni agli Stati membri che infrangono il Patto di stabilità. Appena due giorni fa il Primo ministro francese ed il Cancelliere tedesco si sono dichiarati a favore di una modifica del trattato per inasprire le sanzioni contro i paesi che minacciano la stabilità dell’euro. Ho inoltre sottolineato l’importanza di assegnare priorità alle voci di spesa del bilancio nel caso in cui occorra intervenire in soccorso di uno Stato membro. Infine ho portato l’attenzione sulla necessità di valutare l’impatto del rating del credito dell’Unione europea in quanto garante del meccanismo europeo di stabilizzazione finanziaria.</p>
      <p sl="en">I paragrafi in questione sono stati modificati e non fanno più parte del mio parere. Date le circostanze mi sento obbligata a rinnegare il mio parere.</p>
    </intervention>
    <intervention id="3-016" speaker_id="28122" name="David Casa" is_mep="True" mode="spoken">
      <p sl="mt">relatore per parere della commissione per l’occupazione e gli affari sociali. – Le modalità con cui l’Unione europea ha deciso di portare avanti le misure di regolamentazione e controllo sono state senza dubbio esemplari. Questo si riflette anche sul nuovo pacchetto di controllo che consente la rapida identificazione di alcuni rischi di sistema.</p>
      <p sl="mt">Per quanto riguarda il concetto di governance economica invece è innegabile che la strada da percorrere sia ancora lunga. Quando uno Stato membro ignora i propri obblighi e responsabilità, in particolare nei confronti del Patto di crescita e stabilità, genera gravi problemi per gli altri Stati membri. Dobbiamo quindi fare il possibile per incoraggiare il rispetto rigoroso delle regole in modo da garantire la stabilità sia finanziaria che fisica all’interno degli Stati membri.</p>
      <p sl="mt">Sono estremamente soddisfatto delle raccomandazioni di parere presentate alla commissione per l’occupazione e sono compiaciuto che quest’ultima le abbia prese in considerazione. Ritengo che la relazione abbia addotto validi argomenti in favore di un migliore controllo della situazione lavorativa nell’Unione europea e dell’irrobustimento della commissione per l’occupazione.</p>
    </intervention>
    <intervention id="3-017" speaker_id="96975" name="António Fernando Correia De Campos" is_mep="True" mode="spoken">
      <p sl="pt">relatore per parere della commissione per il mercato interno e la protezione dei consumatori. – Signor Presidente, onorevoli colleghi, siamo tutti concordi che il monitoraggio delle variabili macroeconomiche a breve e a lungo termine nell’Unione europea sia stato un fallimento, perfino nell’ambito dei quadri di bilancio e del debito nazionale accumulato. La crisi ha sottolineato l’urgente necessità di rafforzare il mercato unico, come suggeriscono le proposte degli onorevoli Monti e Grech. È molto importante promuovere lo sviluppo del commercio elettronico e degli scambi commerciali transnazionali, semplificare le procedure di pagamento online, standardizzare prodotti e servizi e armonizzare gli strumenti fiscali in modo da instillare nuova fiducia nei consumatori e dare stimolo all’economia.</p>
      <p sl="pt">L’Unione deve emergere dalla crisi in maniera sostenibile, garantendo non solo una crescita solida e bilanci responsabili, ma anche obiettivi occupazionali. Indicatori come il tasso di disoccupazione e il tasso di occupazione della popolazione attiva devono entrare obbligatoriamente a far parte del sistema di monitoraggio.</p>
      <p sl="pt">Non vanno dimenticati neppure gli indicatori a misurazione dei progressi della strategia Europa 2020. Lo studio di fattibilità sull’emissione di eurobond potrebbe rappresentare un’opportunità sia per esaminare in maggior dettaglio gli strumenti finanziari contro la speculazione, sia per metterli in atto.</p>
      <p sl="pt">Vorremmo non ci si limitasse al solo studio di fattibilità. La creazione del Fondo monetario europeo necessita il nostro sostegno, poiché non si tratta solamente di uno strumento di disciplina, ma soprattutto di un mezzo per ridurre la manipolazione speculativa dei mercati di debito sovrano. La collaborazione con il relatore, l’onorevole Feio, è stata proficua e ha portato alla stesura di un testo completo, equilibrato e ricco di validi spunti.</p>
    </intervention>
    <intervention id="3-018" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D. – Signor Presidente, nella lista degli oratori troverà il mio collega Jáuregui Atondo. Prima che prenda la parola, in qualità di presidente del mio gruppo, vorrei informare l’Aula che questa mattina l’onorevole Jáuregui Atondo è stato nominato ministro per la Presidenza dal governo spagnolo. Come potete immaginare, questo rappresenta un grande onore per il nostro gruppo e gli porgo pertanto le mie più sincere congratulazioni.</p>
      <a text="(Applausi)"/>
    </intervention>
    <intervention id="3-019" speaker_id="97078" name="Ramón Jáuregui Atondo" is_mep="True" mode="spoken">
      <p sl="es">relatore per parere della commissione per gli affari istituzionali. – Signor Presidente, vorrei ringraziare il collega e amico Schulz. Nel solo minuto a mia disposizione ritengo di dover esprimere la mia ammirazione per gli straordinari progressi fatti dall’Europa negli ultimi mesi in ambito di governance economica.</p>
      <p sl="es">Il vertice tra Francia e Germania di due giorni fa ha curiosamente dato vita a una nuova speranza: la possibilità di riconsiderare i quadri organizzativi ed i trattati in tema di governance economica.</p>
      <p sl="es">So che si tratta di una questione verso cui gli Stati membri provano un leggero timore. Ritengo però che quanti sono a favore dell’Europa si rendano conto sia della probabile necessità di riforme per creare la governance economica di cui abbiamo bisogno, sia del fatto che tali riforme debbano essere consensuali.</p>
      <p sl="es">Credo sinceramente che l’accordo tra Francia e Germania fornisca alla relazione Feio – che approveremo più avanti su proposta della commissione per gli affari istituzionali– l’opportunità di prendere in esame la necessità di adattare il quadro costituzionale a una forma di governance che non si limiti a fungere da patto di stabilità. Si tratta di una governance approfondita che unisce le economie mirando a una maggiore competitività, alla creazione di occupazione e alla ridistribuzione cui noi socialdemocratici aspiriamo da sempre.</p>
      <a text="(Applausi)"/>
    </intervention>
    <intervention id="3-020" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE. – Signor Presidente, onorevoli colleghi, il filo conduttore tra gli incontri del Consiglio europeo e il vertice del G20 è il bisogno di introdurre le misure di adeguamento rese necessarie dalla crisi finanziaria.</p>
      <p sl="fr">Per l’Unione europea si tratta di mettere ordine nelle proprie finanze pubbliche e in quelle nazionali e di proteggere l’euro attraverso il suo consolidamento interno e la difesa del valore rispetto alle altre valute principali. Le discussioni sulla governance finanziaria ed economica dell’Europa domineranno il Consiglio europeo. Il gruppo del Partito popolare europeo (Democratico cristiano) accoglie con favore i primi passi compiuti dal gruppo di lavoro presieduto dall’onorevole Van Rompuy, compresi i piani per un sistema di sanzioni contro gli Stati membri che non aderiscono ai criteri del Patto di stabilità.</p>
      <p sl="fr">La strada però è ancora lunga e deve trovare ispirazione nella filosofia comunitaria piuttosto che in quella intergovernativa. Mi compiaccio del lavoro svolto dalla Commissione e invito il Consiglio a non dimenticare che il Parlamento ricopre ora il ruolo di colegislatore, del quale si avvarrà pienamente per la definizione delle prossime riforme. Se si coinvolgerà il Parlamento già dalle fasi iniziali vi sarà maggiore garanzia di un risultato soddisfacente e rapido. Mi appello al Presidente Van Rompuy affinché tenga presente questo messaggio.</p>
      <p sl="fr">Onorevoli colleghi, l’Europa deve far sentire la propria voce nella discussione sui valori relativi delle valute e al Consiglio europeo della prossima settimana spetta il compito di determinare la posizione europea in merito, prima del vertice del G20 a Seul. È opportuno che l’Europa si unisca ai propri partner, in particolare agli Stati Uniti, nel rammentare ai paesi emergenti le proprie responsabilità. Il dumping valutario e le conseguenze sociali che comporta non possono essere più ammessi.</p>
      <p sl="fr">I tre temi principali del vertice di Seul saranno: la riforma del sistema monetario internazionale, naturalmente, ma anche la stabilità delle materie prime – specialmente alimenti ed energia – e la governance globale. L’Europa ha un messaggio da trasmettere per ciascuna di queste voci, ma l’unico modo per essere credibile è attuare strumenti interni ed efficaci a livello comunitario per governare e gestire le finanze pubbliche.</p>
      <p sl="fr">Onorevoli colleghi, l’Unione europea non sarà in grado di influire sulla governance globale e non troverà posto sul palcoscenico internazionale se non compie lo sforzo spesso impopolare di riassestare le proprie finanze e se non continua a perseguire le proprie priorità, ovvero la lotta al cambiamento climatico e la politica di sviluppo.</p>
      <a text="(Applausi)"/>
    </intervention>
    <intervention id="3-021" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo S&amp;D. – Signor Presidente, desidero citare un passaggio dalle dichiarazioni dei capi di Stato e di governo nel corso del vertice di Pittsburgh del 24-25 settembre 2009, quindi un anno fa. In quell’occasione i capi di Stato si impegnarono a lanciare un quadro organizzativo che stabilisca le politiche e le modalità di azione congiunta in modo da generare una crescita globale forte, sostenibile ed equilibrata. Stabilirono inoltre la necessità di una ripresa duratura per la creazione dei posti di lavoro di cui i nostri cittadini hanno bisogno. Grandi parole! Immagino che scriveranno un passaggio simile alla fine del prossimo vertice e degli incontri a venire. Sorge spontanea la domanda su quanto sia stato fatto finora per realizzare una crescita forte, sostenibile ed equilibrata in grado di creare i posti di lavoro di cui i nostri cittadini hanno bisogno. La definizione è corretta, ma in realtà si sta creando una filosofia a livello europeo – all’interno del Consiglio europeo – secondo la quale i tagli unilaterali nei servizi pubblici attraverso la riduzione dei bilanci siano la panacea per stabilizzare il continente. Non si considerano invece gli investimenti a sostegno della crescita come il prerequisito di base sia per la creazione di occupazione sia, attraverso appunto la conseguente maggiore crescita economica, per l’aumento delle entrate statali di cui gli Stati hanno bisogno con tanta urgenza per consolidare i propri bilanci e portare a termine i propri compiti. L’attuale situazione in Europa è il risultato di un processo piuttosto manicheo secondo il quale tutte le spese sono indistintamente un male mentre i tagli sono un bene. Ci troviamo in una situazione in cui i paesi maggiormente colpiti dalla crisi (Irlanda e Grecia) si trovano in recessione oppure registrano una crescita pari allo zero. L’attuale operato sta ottenendo in pratica il contrario di quanto descritto nell’obiettivo. Si tratta di uno sviluppo molto preoccupante, soprattutto in considerazione del fatto che non si riconosce la responsabilità di quanti hanno rappresentato la causa scatenante della crisi e hanno speculato selvaggiamente (ovvero il settore finanziario), senza costringerli ad esempio a contribuire alle entrate statali attraverso misure come la tassa sulle transazioni finanziarie. La promozione di tali misure a livello europeo è iniziata e si è subito interrotta perché si è ritenuto altamente improbabile che il G20 le approvasse. Naturalmente non otterremo l’approvazione del G20 se non facciamo prima un tentativo a livello europeo!</p>
      <p sl="de">Si tratta di un’ingiustizia aggravata ulteriormente dal fatto che i capi di Stato o di governo perseverano nella propria inattività guidandoci nella direzione sbagliata dello squilibrio sociale. I manifestanti in rivolta per le strade hanno ragione quando affermano che gli squilibri sociali in Europa, invece di essere combattuti, si stanno ulteriormente intensificando a causa di politiche errate. È compito del Parlamento evidenziare tali errori e sviluppare le strategie necessarie per contrastarle. Proprio per questo motivo insistiamo a favore della tassa sulle transazioni finanziarie. Le relazioni degli onorevoli Berès e Podimata dimostreranno se quest’Aula è pronta ad affermare: “Sappiamo che non sarà facile, ma insistiamo affinché l’Unione europea inizi a imporre tasse a livello transnazionale sul settore finanziario, qualora non fosse possibile a livello nazionale”.</p>
      <p sl="de">Vi è un altro sviluppo preoccupante. Quanto è accaduto a Deauville tra il Presidente Sarkozy e il Cancelliere Merkel rappresenta un capovolgimento della struttura istituzionale dell’Unione europea. Mi chiedo quando il Presidente Van Rompuy ne trarrà le appropriate conclusioni; gli è stato chiesto di formare un gruppo di lavoro per definire le riforme necessarie, anche se in effetti questo compito sarebbe spettato a voi: Ritengo quindi inopportuno l’aver interpellato l’onorevole Van Rompuy, ma il colmo è che, sebbene il pover’uomo stesse lavorando al proprio progetto in segreto e non avesse ancora presentato nessun testo, l’affascinante coppia di Deauville ha annunciato disinvoltamente di aver già deciso tutto. Azioni del genere da parte di Nicolas e Angela – una sorta di comitato di gestione franco-tedesco autoeletto – sono da considerare un assalto alle istituzioni dell’Unione europea.</p>
      <a text="(Applausi)"/>
      <p sl="de">Se fossi nei panni dell’onorevole Van Rompuy suggerirei loro cosa farne dell’incarico che gli hanno proposto. Non è possibile continuare ad accettare tutto, anche abusi del genere. Se la nostra bella coppia di Deauville avesse lanciato uno sguardo oltremanica, avrebbe visto le bianche scogliere della costa britannica, dove è richiesto un referendum per poter modificare il trattato, se si può prestare fede alle parole del Primo ministro Cameron. Pensate veramente che il Primo ministro britannico accetterebbe modifiche al trattato senza cogliere l’occasione per introdurvi ulteriori freni e rallentare il percorso legislativo europeo? In questo caso sarebbe davvero come scoprire il vaso di Pandora. Mi auguro che la nostra bella coppia non compia ulteriori sciocchezze.</p>
      <p sl="de">Ribadisco che si sta conducendo l’Europa nella direzione sbagliata, sia a livello istituzionale che sostanziale.</p>
    </intervention>
    <intervention id="3-022" speaker_id="97058" name="Guy Verhofstadt" is_mep="True" mode="spoken">
      <p sl="en">a nome del gruppo ALDE. – Signor Presidente, potrei riprendere il discorso da dove si è interrotte l’onorevole Schulz. Nel caso in cui si voglia modificare il trattato forse potremmo richiedere una convenzione, come da prassi in queste situazioni. Di norma si tratta della prima cosa da fare, sebbene i tempi non siano ancora maturi. Ora abbiamo bisogno di stringere un accordo urgente sulla governance economica e sul rafforzamento del Patto di stabilità in sede di Consiglio europeo.</p>
      <p sl="en">È passato quasi un anno dall’inizio della crisi del debito in Grecia, iniziata nel dicembre del 2009, ed è arrivato il momento di giungere a una sorta di conclusione oppure che si raggiunga un accordo in merito. Chiariamo la situazione: sono state presentate tre proposte finora, una da parte della Commissione, una da parte del gruppo di lavoro ed infine la terza denominata “accordo di Deauville” ieri. Ritengo sia positivo che il Parlamento stia prendendo in esame le differenze tra le proposte per valutarne l’appropriatezza.</p>
      <p sl="en">Le proposte della Commissione di alcune settimane fa erano valide, ambiziose e coerenti. La proposta del gruppo di lavoro si distingue invece per la proposta al Consiglio di agire sulla base di raccomandazioni, e non di proposte, da parte della Commissione. La differenza è rilevante perché le raccomandazioni della Commissione, al contrario delle proposte, sono passibili di modifica. La proposta del gruppo di lavoro differisce ulteriormente dalla prima perché contiene una procedura di analisi più lunga.</p>
      <p sl="en">Va detto comunque che la proposta del gruppo di lavoro mantiene il carattere semi-automatico delle sanzioni e la regola della maggioranza inversa proposti dalla Commissione.</p>
      <p sl="en">Da ieri abbiamo anche una terza proposta, ovvero l’accordo di Deauville. Sebbene la sintonia tra Francia e Germania possa rappresentare spesso un vantaggio per le attività del Consiglio, in questo caso non lo è, perché la proposta franco-tedesca di Deauville si basa sul semplice mantenimento del tradizionale voto a maggioranza qualificata (VMQ) all’interno del Consiglio. Di conseguenza sarebbe necessaria una maggioranza non per bloccare l’applicazione automatica delle sanzioni proposte dalla Commissione, ma proprio per autorizzare tali sanzioni. Ritengo si tratti di una differenza enorme, considerato che il carattere semi-automatico delle sanzioni nella proposta della Commissione è invece assente nella proposta di Deauville.</p>
      <p sl="en">Non so se conoscete la località di Deauville, ma, oltre alla spiaggia e ad alcuni splendidi hotel, vi è anche un casinò. Si dovrebbe ribattezzare l’accordo come il “compromesso franco-tedesco del casinò”, perché di tale si tratta, in quanto permetterebbe agli Stati membri di continuare a giocare a piacimento con l’euro e l’area della moneta unica.</p>
      <p sl="en">Se avete abbastanza sostegno in Consiglio, allora fate approvare la proposta e comportatevi esattamente come la Grecia. Faites vos jeux ! Fate il vostro gioco!</p>
      <p sl="en">La prima parte dell’accordo di Deauville rende più debole non solo la proposta del gruppo di lavoro, ma anche e soprattutto il pacchetto della Commissione, cosa che trovo del tutto incomprensibile, in particolar modo da parte della Germania. Per dieci mesi questo paese ha continuato a richiedere sanzioni più pesanti e ieri ha fatto esattamente il contrario. Il risultato finale è un indebolimento delle ambiziose proposte della Commissione che giunge nello stesso momento dell’appello del Presidente della Banca centrale europea Trichet in favore di soluzioni e proposte perfino più decise rispetto a quelle iniziali della Commissione.</p>
      <p sl="en">In conclusione, ritengo che la missione del Parlamento sia di ribaltare l’accordo di Deauville, detto anche il compromesso da casinò, di attenersi alle buone proposte della Commissione e di svolgere i propri compiti legislativi.</p>
    </intervention>
    <intervention id="3-023" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, Presidente Chastel, Presidente Barroso, onorevoli colleghi, il collega Verhofstadt non si è certo risparmiato oggi! È stato però importante ascoltare il suo parere e lo stesso vale per l’intervento dell’onorevole Schulz. Vi presento ora la mia opinione a riguardo.</p>
      <p sl="fr">Conoscete tutti il film Jules e Jim ? Bene, dunque abbiamo una donna, il Cancelliere Merkel; è chiaro chi sia Jules: il Presidente Sarkozy. Il problema è a chi spetti la parte di Jim: al Primo ministro Cameron o al Presidente Barroso? È questo il dilemma della Commissione.</p>
      <p sl="fr">Ritengo che Parlamento e Commissione debbano comunicare tra loro in maniera molto franca, in quanto la politica del Consiglio – e l’onorevole Verhofstadt ha ragione a riguardo – e quella del suo consiglio di amministrazione franco-tedesco sono anti-Unione europea. Tale politica non riflette l’essenza dell’UE e il nostro ruolo oggi consiste nel superare le differenze che ci pongono gli uni contro gli altri – come afferma giustamente l’onorevole Daul – e salvare l’Unione europea e il metodo comunitario. A tal fine è necessario che Commissione, Parlamento e tutti noi comprendiamo che non vi saranno vincitori in questa partita se non troviamo un approccio comune.</p>
      <p sl="fr">Presidente Barroso, le credo quando afferma di volere una tassa sulle transazioni o sulle attività finanziarie. Il problema non consiste nella volontà, bensì nelle modalità di attuazione. Non è sufficiente dire “Io voglio”; mio figlio di quattro anni dice “Io voglio”. Si tratta di chiarire le modalità di raggiungimento del nostro obiettivo e non credo sia necessario che la Commissione avvii un altro studio in merito, come ha fatto invece ieri il Consiglio “Ambiente” per stabilire se il peggioramento della situazione climatica sia abbastanza grave da giustificare un abbassamento della soglia per le emissioni di CO2 in Europa, nonostante sia ridicolo intraprendere un nuovo studio a riguardo. Quale sarebbe l’apporto di un corposo studio sulle transazioni finanziarie per l’Europa, rispetto all’introduzione di una tassa su tali transazioni? Una tassa dello 0,01 per cento equivarrebbe a un introito di 80 miliardi di euro. Anche riducendo di 30 miliardi di euro i contributi nazionali degli Stati membri, a beneficio quindi dei loro bilanci, rimarrebbero comunque 50 miliardi di euro extra per il bilancio dell’Unione europea. 120 miliardi di euro meno 30 miliardi fa 90 miliardi, più altri 50 dà come risultato 140 miliardi di euro. Un simile bilancio renderebbe possibile l’attuazione delle politiche europee rese necessarie dal trattato di Lisbona, con vantaggi sia per gli Stati membri che per l’Europa. Il prerequisito però è avere una visione europea.</p>
      <p sl="fr">In secondo luogo, Presidente Barroso, vi sono tipi diversi di deficit. Come per il colesterolo, vi è un indicatore positivo e uno negativo. Un deficit che investe e offre prospettive a un paese, o all’Europa, non rappresenta un fattore negativo. Se continuiamo a investire nelle industrie improduttive del passato – mi riferisco al carbone – gettiamo al vento i nostri soldi in maniera futile e ci rimettiamo; se invece investiamo nelle energie e nei settori produttivi del futuro, allora ne avremo dei benefici.</p>
      <p sl="fr">Non è quindi sufficiente parlare a oltranza di stabilità, e qui mi appello anche ai liberali; bisogna operare un distinguo tra le azioni da portare avanti e quelle da non ripetere. Allo stesso modo non basta parlare semplicemente di deficit, ma serve invece distinguere tra cosa è produttivo e cosa invece non lo è. Se, nonostante le difficoltà, riusciamo a trovare un accordo, saremo in grado di opporci alle costanti manipolazioni del Consiglio.</p>
      <p sl="fr">Il problema di oggi è rappresentato dalla volontà di numerosi governi di ridurre il peso della politica europea, mentre a noi spetta la difesa e l’aumento dell’importanza di tale politica, perché in caso contrario non saremmo in grado di uscire dalla crisi.</p>
      <p sl="fr">Come vede, Presidente Barroso, abbiamo le stesse intenzioni ma è necessario portarle a termine. Non dobbiamo esercitare pressioni sul Parlamento, bensì sul Consiglio europeo.</p>
    </intervention>
    <intervention id="3-024" speaker_id="4436" is_mep="True" mode="spoken" role="Presidente">
      <p sl="unknown">Come avete visto sono stato piuttosto flessibile sui tempi, anche perché sono stati tutti interventi molto simpatici, oltre che molto forti – FIM, casinò e colesterolo – ingredienti di vera simpatia per questa discussione.</p>
    </intervention>
    <intervention id="3-025" speaker_id="23792" name="Michał Tomasz Kamiński" is_mep="True" mode="spoken">
      <p sl="pl">a nome del gruppo ECR. – I colleghi hanno raccontato vari aneddoti nel corso della discussione di oggi e questo mi ha fatto venire in mente un’associazione di carattere storico. Per 18 anni ho vissuto in un paese governato secondo l’ideologia del socialismo reale e nel quale i congressi di partito non facevano altro che fissare nuovi obiettivi economici, assicurando sempre ai cittadini – come in tutti i paesi socialisti – che la situazione sarebbe migliorata e spiegando anche in che modo. In quel periodo inoltre la Polonia aveva un ministero del commercio interno, nonostante il commercio interno fosse nullo.</p>
      <p sl="pl">Ascoltando alcuni degli interventi odierni ho avuto l’impressione che la proposta della Commissione europea miri ad affermare la priorità del pensiero economico su quello politico. Vi è una mentalità politica finalizzata a inibire qualsiasi intervento economico concreto perché al giorno d’oggi, a quanto pare,i politici di livello nazionale hanno preso l’abitudine di puntare il dito contro l’Europa al ritmo di slogan populisti. Questi politici affermano che sia necessario tagliare i fondi all’Europa, sostenendo che l’Europa non è la soluzione perché distoglie l’attenzione degli elettori dal loro operato. Se non facciamo in modo che i paesi se ne rendano conto e non scongiuriamo l’attuazione di politiche economicamente irrazionali, vi saranno gravi conseguenze per tutti. È necessaria inoltre, una certa dose di solidarietà. La proposta franco-tedesca rappresenta un pericolo reale perché porterebbe a una situazione nella quale i paesi più forti godrebbero di maggiore margine d’azione rispetto a paesi come la Grecia, a cui non sarebbe permesso il superamento di determinati limiti. La Grecia sarebbe costretta a ridurre le spese mentre i paesi più forti potrebbero considerarsi autorizzati a ignorare le regole per ragioni politiche. L’obiettivo del mio intervento è quindi affermare e motivare la necessità di solidarietà a livello europeo.</p>
      <p sl="pl">Signor Presidente, devo riconoscere il suo ruolo di difensore del principio di solidarietà europea. La recente decisione della Commissione europea in merito all’accordo sul gas tra Polonia e Russia – per la quale colgo l’occasione di ringraziarla – rappresenta un perfetto esempio di buon funzionamento dell’aspetto comunitario e della sua applicazione applicato nell’interesse di paesi come il mio. Ribadisco, signor Presidente, che non è possibile cancellare la realtà con una bacchetta magica. Se raggiungessimo un punto in cui le soluzioni politiche, unite al populismo oggi imperante in alcune parti d’Europa, prendessero il sopravvento sulle considerazioni economiche, allora i suoi piani ambiziosi di rivitalizzare il mercato – piani che considero ottimi (frase incompleta) . Credo che i parlamentari europei siano i primi a rendersi conto di quanto sia ancora lontano il mercato comune; basta guardare la voce “roaming” nelle bollette mensili dei nostri telefoni cellulari. Se, nonostante l’esistenza del mercato comune europeo, dobbiamo pagare il roaming, significa che per realizzare il nostro obiettivo di integrazione economica la strada è ancora lunga.</p>
    </intervention>
    <intervention id="3-026" speaker_id="96735" name="Patrick Le Hyaric" is_mep="True" mode="spoken">
      <p sl="fr">a nome del gruppo GUE/NGL. – Signor Presidente, Presidente Chastel, Presidente Barroso, se ho compreso correttamente le sue parole, Presidente Barroso, partiamo da analisi totalmente contrapposte, perché lei afferma che la crisi economica sia ormai finita, mentre il mio gruppo, il gruppo confederale della Sinistra unitaria europea/Sinistra verde nordica è invece dell’opinione che la crisi si stia aggravando. La ricetta per uscirne secondo lei consiste nel rispetto del Patto di stabilità e nell’inasprimento delle sanzioni. Penso che dovremmo agire invece nella direzione opposta, ovvero aumentando i salari dei lavoratori, adottando un nuovo approccio fiscale a sostegno di tali salari, introducendo una tassa sulle transazioni finanziarie, migliorando l’assistenza sociale, proteggendo il servizio pubblico e perseguendo una decisa politica per l’occupazione.</p>
      <p sl="fr">Purtroppo temo che la sua strategia potrebbe causare gravi difficoltà all’Unione europea. Non ha avvertito la forza delle proteste popolari in tutta l’Unione europea? Per il sesto giorno consecutivo milioni di persone in Francia sono scese in piazza, con il sostegno del 70 per cento della popolazione. Non vede il pericolo che incombe oggi su di noi? Il concetto di Europa, basato sul principio di concorrenza e su una politica di libero scambio, entra in collisione frontale con il denaro in gioco nelle guerre economiche, ora anche valutarie, attualmente in corso. Perché non si adotta invece un sistema nuovo, invece del Patto di stabilità? Un fondo di sviluppo umano e sociale, in grado di rifinanziare i debiti degli Stati membri e delle banche nazionali in collaborazione con la Banca centrale europea e la creazione di moneta a tassi di interesse favorevoli ai criteri sociali.</p>
      <p sl="fr">A parer mio l’Unione europea deve farsi promotrice della creazione di un nuovo ordine monetario globale e iniziare dalla proposta della Cina di adottare una moneta di scambio internazionale. Perché l’Europa non segue l’esempio di Thailandia e Brasile e compie il primo passo introducendo una tassa sulla valuta estera al fine di calmare le tensioni in campo valutario?</p>
      <p sl="fr">Presidente Barroso, rappresentanti del Consiglio, ritengo sia arrivato il momento di elaborare nuove iniziative e dare ascolto ai nostri cittadini.</p>
    </intervention>
    <intervention id="3-027" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo EFD. – Signor Presidente, Presidente Barroso, sta certamente mostrando i muscoli e sfruttando i poteri ottenuti con mezzi illegittimi grazie al trattato di Lisbona. Sta facendo il possibile per acquisire tutti gli attributi di statualità sulla scena mondiale e all’interno dell’Unione europea.</p>
      <p sl="en">Questo è più che evidente nella sua recente proposta di introdurre una tassa diretta sui cittadini del continente da parte delle istituzioni europee.</p>
      <p sl="en">Ricorderà sicuramente che tempo fa un movimento di indipendenza di grande successo aveva lanciato lo slogan: “No alla tassazione senza rappresentanza”. Lei non è certamente un nostro rappresentante, non l’abbiamo votata e non possiamo tuttavia sollevarla dal suo incarico; ritengo quindi che, proponendo questa tassa diretta, abbia commesso un errore.</p>
      <p sl="en">Per non parlare di quanto stia diventando costosa l’appartenenza all’Unione europea. Appena due anni orsono i contributi netti del Regno Unito ammontavano a 3 miliardi di sterline; quest’anno sono saliti a 6 miliardi, il prossimo aumenteranno a 8 e l’anno successivo raggiungeranno i 10 miliardi di sterline. Ci è giunta ora la notizia che lei intende perfino abolire la correzione a favore del Regno Unito, il che significa che nel 2013 i nostri contributi ammonteranno a 13 miliardi di sterline e saranno quindi quadruplicati nell’arco di sei anni.</p>
      <p sl="en">L’enormità di tali contributi e la tassa diretta porteranno i contribuenti britannici alla semplice conclusione di non potersi permettere l’Unione europea.</p>
      <p sl="en">Ai miei occhi però l’accordo di Deauville tra il Cancelliere Merkel e il Presidente Sarkozy rappresenta un raggio di speranza, non lo spettro che oggi vi spaventa tanto. Mi auguro che diventi realtà. Ben venga un nuovo trattato, sembra quasi che lei stesso lo sostenga. Adottiamo un nuovo trattato europeo, istituiamo referenda in numerosi paesi, specialmente nel Regno Unito, e i cittadini britannici si renderanno conto che si tratta di un pessimo affare per il proprio paese. Loro voteranno per noi, per abbandonare l’Unione europea e iniziare a sbrogliare la situazione.</p>
      <p sl="en">Vi ringrazio, saremmo felici di lasciarvi.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8)"/>
    </intervention>
    <intervention id="3-028" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, vorrei rivolgere una domanda all’onorevole Farage, che spero sia così cortese da rispondere. Lei è estremamente preoccupato per le casse britanniche. All’inizio di questa legislatura a lei come a me è stata offerta la possibilità di scegliere se percepire l’indennità diaria dal suo paese o dall’Unione europea. Potrebbe riferire all’Aula se la sua indennità diaria rientra nel bilancio dell’UE oppure in quello nazionale del Regno Unito?</p>
    </intervention>
    <intervention id="3-029" speaker_id="4525" name="Nigel Farage" is_mep="True" mode="spoken">
      <p sl="en">Signor Presidente, ritengo sia necessario mettere da parte il concetto di soldi europei. Fino a che non sarà introdotta la tassa diretta non sussisterà neppure il concetto di soldi europei e si parlerà ancora di soldi nostri . Il Regno Unito contribuisce enormemente all’Unione europea, senza averne assolutamente alcun ritorno economico! Si tratta dei nostri soldi!</p>
    </intervention>
    <intervention id="3-030" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, di norma non intervengo, vorrei però fare un richiamo all’ordine.</p>
      <p sl="en">Non è la prima volta che l’onorevole Farage afferma, nel rivolgersi alla mia persona, che non sono stato eletto. Sicuramente non avrò ricevuto il suo voto, ma quello della maggioranza di questo Parlamento sì.</p>
      <a text="(Applausi)"/>
      <p sl="en">L’elezione è avvenuta a ballottaggio segreto nello stesso Parlamento di cui lei è membro. Ritengo perciò che le sue ripetute affermazioni circa la presunta irregolarità dell’elezione mia e della Commissione siano una mancanza di rispetto nei confronti della Commissione e del Parlamento a cui appartiene.</p>
      <a text="(Applausi)"/>
    </intervention>
    <intervention id="3-031" speaker_id="97170" name="Francisco Sosa Wagner" is_mep="True" mode="spoken">
      <p sl="es">Signor Presidente, tenterò di smorzare i toni di questa accesa discussione.</p>
      <p sl="es">È deplorevole che alcuni Stati membri, oltre a far parte dell’Unione europea, appartengano ancora al G20. A compensare questa anomalia, che certamente indebolisce l’immagine dell’Europa nel mondo, dovrebbe almeno esistere una posizione comune in occasione di un simile forum globale.</p>
      <p sl="es">Quale può essere la posizione comune? A mio modesto parere, in primo luogo non ci si deve limitare a un semplice accordo finanziario perché in tal modo ritarderemmo il raggiungimento di un accordo globale per la gestione delle conseguenze della crisi. In secondo luogo, l’Europa deve mantenere l’euro come valuta di riferimento o come ancora per impedire che le turbolenze del mercato ci investano di nuovo e ci facciano ripetere gli errori commessi nel corso del XX secolo. In terzo e ultimo luogo, l’euro deve fungere da messaggero dei valori democratici e delle libertà pubbliche che l’Europa è chiamata a rappresentare nel mondo.</p>
      <p sl="es">In sostanza, dobbiamo renderci conto che il mondo di oggi è come un poker globalizzato e chi gioca solo carte nazionali è destinato a perdere.</p>
    </intervention>
    <intervention id="3-032" speaker_id="4246" name="Othmar Karas" is_mep="True" mode="spoken">
      <p sl="de">Signor Presidente, Presidente Barroso, onorevoli colleghi, la discussione odierna dimostra che l’accordo di Deauville è d’ostacolo al superamento della crisi, rappresenta un passo indietro per l’Unione europea; dimostra anche che la bella coppia franco-tedesca non ha tratto insegnamento dal comportamento inappropriato dei rispettivi paesi nel 2002 e nel 2005, quando sia Germania che Francia misero per la prima volta a repentaglio il Patto di stabilità. È evidente come Francia e Germania continuino ad agire in maniera inappropriata.</p>
      <p sl="de">È nostra intenzione superare gli errori del passato e trovare una risposta europea al nazionalismo e ai veti presenti nella maggior parte dei regolamenti europei. Ne abbiamo dato prova nell’ambito della supervisione dei mercati finanziari e continuiamo a darne prova sia tramite la relazione in risposta alla crisi sia tramite la relazione Feio sia quotidianamente attraverso il nostro lavoro in campo legislativo. Concentriamoci quindi su tale lavoro senza lasciarci distrarre ulteriormente e a partire già dalla discussione odierna. È necessario procedere e trovare delle risposte. Il messaggio della relazione dei cinque gruppi è chiaro: non abbiamo ancora superato la crisi. Le politiche fiscale e monetaria non possono soppiantare le riforme strutturali. Stiamo affermando chiaramente la necessità di ridurre il deficit come prerequisito per garantirci un futuro, risultato impossibile se lo si persegue semplicemente attraverso i tagli, ma possibile invece attraverso riforme, investimenti, economie e cambiamenti. La relazione identifica chiaramente il ruolo sempre più determinante dell’Europa per giungere a una soluzione. Passiamo a un livello superiore di integrazione creando un’unione economica, sociale, di difesa e di sicurezza; rendiamo il mercato dell’Unione il mercato interno di tutti i cittadini europei. La comunità europea, iniziativa dell’UE, è la risposta giusta; il gruppo di lavoro e l’accordo di Deauville invece hanno fallito.</p>
    </intervention>
    <intervention id="3-033" speaker_id="1407" name="Stephen Hughes" is_mep="True" mode="spoken">
      <p sl="en">Signor Presidente, abbiamo inteso che il gruppo di lavoro presieduto dal Presidente Van Rompuy ha completato la propria relazione, che contiene proposte di soluzione per la crisi e di disciplina del bilancio, in altre parole soluzioni di carattere parziale.</p>
      <p sl="en">Vorrei sottolineare che si tratta di semplici proposte, contrariamente ai desideri dei ministri del Consiglio Ecofin, i quali vorrebbero invece che la relazione del gruppo di lavoro sul quale hanno esercitato così tante pressioni rappresentasse il capitolo finale. Si tratta solo dell’inizio. Ci troviamo proprio al punto di partenza del processo legislativo. Mi auguro che tutte le istituzioni comprendano che sarà ora necessario continuare il lavoro del Parlamento europeo sulle proposte legislative della Commissione attraverso un processo di carattere assolutamente democratico in sede di Consiglio.</p>
      <p sl="en">Il gruppo di lavoro ha affermato che il proprio obiettivo è consentire un prodigioso balzo in avanti in termini di efficacia della governance economica; personalmente ritengo che quanto proposto rappresenti invece un passo indietro per quanto riguarda la prosperità e il benessere dell’Europa. La relazione propone infatti il rafforzamento dei soli strumenti incentrati sulla disciplina fiscale e questo rappresenta un problema. Il coordinamento economico comprende ben più della sola disciplina fiscale e non sarà possibile ottenere l’unione economica finché non si riconoscerà adeguatamente l’importanza di tale equilibrio. In caso contrario ne conseguirebbero politiche economiche distorte che non prendono in sufficiente considerazione altri obiettivi validi nell’attuazione di una politica macroeconomica, quali crescita, investimenti e occupazione.</p>
      <p sl="en">Presidente Barroso, non è necessario un altro gruppo di lavoro per elaborare un pacchetto equilibrato di misure, ma la Commissione deve invece sfruttare il proprio diritto di iniziativa per portare avanti proposte adeguate sul fronte della crescita, dello sviluppo e dell’occupazione.</p>
      <p sl="en">Per quanto concerne le proposte presentate finora, ritengo che investano il Parlamento di una enorme responsabilità per i prossimi mesi. Sono necessari alcuni cambiamenti sulla falsariga della relazione Feio, che voteremo oggi. Credo che i tre interventi principali si possano riassumere come segue: è necessario allargare la procedura sugli equilibri eccessivi affinché includa i mercati del lavoro, i livelli di disoccupazione e di conseguenza anche il Consiglio "Occupazione " ove pertinente; la valutazione qualitativa dei livelli di debito pubblico e dei suoi sviluppi nella parte correttiva del Patto di stabilità e crescita deve prestare piena attenzione anche ai livelli e agli sviluppi degli investimenti pubblici; infine in tutto il nuovo sistema deve essere reso esplicito e operativo il collegamento con la strategia Europa 2020.</p>
      <p sl="en">A proposito di governance, trovandoci ancora nelle fasi iniziali vorrei affrontare solo due punti. È opportuno sia che il Consiglio funga da guida per il sistema e in definitiva se ne assuma la responsabilità politica nel corso dell’intero processo, sia che garantisca l’adeguato coinvolgimento di tutte le formazioni del Consiglio (non solo dell’Ecofin) ogniqualvolta sia necessario.</p>
      <p sl="en">Infine è fondamentale coinvolgere il Parlamento europeo nel corso dell’intero processo, al fine di assicurare il massimo livello di legittimità democratica. Basta prendere ad esempio la proposta del semestre europeo per comprendere fino a che punto si senta la mancanza del ruolo svolto dal Parlamento. Colleghi di tutti i gruppi politici stanno lavorando a proposte rafforzate mirate a un maggiore coinvolgimento parlamentare. Mi auguro che le altre istituzioni accettino tali proposte in modo da dare a questo processo la legittimità democratica di cui ha bisogno.</p>
    </intervention>
    <intervention id="3-034" speaker_id="4274" name="Olle Schmidt" is_mep="True" mode="spoken">
      <p sl="sv">Lo scorso anno ha dimostrato come l’Unione europea sia in grado di prendere decisioni importanti in situazioni difficili. Sfortunatamente gli ultimi giorni sono stati deludenti. Quando all’Unione europea servono regole di bilancio chiare e rigorose, Francia e Germania esitano e diventano per noi fonte di preoccupazione. Il nostro messaggio è: non ci si azzardi a toccare la proposta del Commissario Rehn!</p>
      <p sl="sv">Il mio ringraziamento incondizionato va all’onorevole Berès e ai colleghi della commissione speciale sulla crisi finanziaria, economica e sociale, che hanno dimostrato la possibilità di superare le divisioni tra partiti all’interno del Parlamento e di trovare soluzioni comuni nell’interesse dell’Europa. Il gruppo dell'Alleanza dei Liberali e dei Democratici per l'Europa ha proposto un emendamento a proposito dell’introduzione della tassa sulle transazioni finanziarie, che dovrebbe avvenire obbligatoriamente su scala globale. Concordo anch’io sull’importanza che la tassa sia introdotta su scala mondiale.</p>
      <p sl="sv">Non si può permettere che il nazionalismo prenda di nuovo piede in Europa, in un’economia di mercato dove i confini sono chiari e il libero commercio crea prosperità. Serve un’Europa di maggiore unità, apertura e forza; in altre parole abbiamo semplicemente bisogno di più Europa.</p>
      <p sl="sv">Le sanzioni proposte si applicherebbero inizialmente solo ai paesi della zona euro, mentre ci sembrerebbe più opportuna una formulazione che includa tutti i 27 Stati membri. Ho quindi intenzione di presentare un emendamento orale alla relazione Feio e spero che il Parlamento sia in grado di affiancare il proprio sostegno a quello offerto dal relatore e dal gruppo dell'Alleanza progressista di Socialisti e Democratici al Parlamento europeo. Leggerò il testo in inglese:</p>
      <p sl="en">Per quanto possibile, le proposte di governance economica devono essere applicate in misura massima a tutti i 27 Stati membri, tenendo presente che, nel caso degli Stati membri non appartenenti all’area dell’euro, ciò avverrà su base volontaria.</p>
      <p sl="sv">Non è il momento di mettere a repentaglio l’integrità dell’Unione europea.</p>
    </intervention>
    <intervention id="3-037" speaker_id="96711" name="Pascal Canfin" is_mep="True" mode="spoken">
      <p sl="fr">Signor Presidente, Presidente Barroso, Commissario Rehn, spero sinceramente che prenderete in esame il lavoro svolto dal Parlamento europeo sui temi trattati oggi, ovvero le relazioni Berès e Feio, poiché interveniamo naturalmente in qualità di colegislatori in ambito di governance economica. Assieme ad almeno quattro gruppi pro-Europa al Parlamento, abbiamo lavorato con genuino impegno alla redazione di alcuni compromessi promettenti. Si sono appena concluse le discussioni per trovare un filo comune tra i vari problemi.</p>
      <p sl="fr">Alcuni colleghi parlano del bilancio, altri delle misure fiscali, altri ancora di governance. È necessario che la Commissione – in ottemperanza del suo e anche del nostro ruolo – proponga un pacchetto generale sulla falsariga della relazione Monti e del lavoro svolto dall’onorevole Barnier, nel contesto del mercato interno. Mi aspetto da parte del Presidente Barroso un pacchetto generale recante le modalità per uscire dalla crisi. Tale pacchetto non deve essere incentrato esclusivamente sulla governance macroeconomica, ma rappresentare un compendio dei numerosi fascicoli a disposizione in tema di macroeconomia, tasse e bilancio.</p>
      <p sl="fr">Sono certo che in questo modo otterrebbe il sostegno di una larga maggioranza del Parlamento. Se prendiamo in considerazione la questione delle finanze pubbliche. ad esempio, due o tre anni fa la Commissione stessa e i suoi dipartimenti affermavano che la Spagna era lo Stato che più rispettava il Patto di stabilità e crescita, con finanze pubbliche in perfetto ordine. Il problema è che le cause dell’instabilità erano esterne e ora la Spagna si trova in una pessima situazione, come l’Irlanda. È evidente che rivolgere l’attenzione alle sole finanze pubbliche non sarà d’aiuto nella lotta alla crisi.</p>
      <p sl="fr">I compromessi proposti nelle relazioni presentate oggi e su cui voteremo domani rappresentano un compendio delle questioni aperte e un modo di riaffermare la concreta necessità di irrobustire la disciplina di bilancio. Sicuramente ne abbiamo bisogno e, per assicurarci che tale disciplina non porti a un collasso della società, ma esclusivamente a tagli alla spesa, sono necessari al contempo un pacchetto di bilancio europeo per finanziare gli investimenti e un pacchetto di tassazione per permettere agli Stati membri di imporre determinate tasse.</p>
      <p sl="fr">Un’ultima domanda per il Commissario Rehn e specialmente per il Presidente Barroso: siete realmente a favore dell’imposta sulle società? La sostenete con convinzione? La Commissione l’ha accantonata per dieci anni e per tutto questo periodo non siete riusciti a venirne a capo. È arrivato il momento di farlo.</p>
      <a text="(Applausi)"/>
    </intervention>
    <intervention id="3-038" speaker_id="28615" name="Roberts Zīle" is_mep="True" mode="spoken">
      <p sl="lv">Grazie, Signor Presidente, Presidente Barroso (che ha lasciato l’Aula).</p>
      <p sl="lv">Innanzi tutto vorrei ringraziare il relatore, i relatori ombra e il presidente Klinz, a capo della commissione speciale sulla crisi finanziaria, economica e sociale, per il compromesso raggiunto. Mi esprimerò in merito a due soli temi della relazione, di cui non sono soddisfatto, e nessuno dei due riguarda la Francia o la Germania. Innanzi tutto a partire dal 2004 e a causa di aggressivi investimenti transfrontalieri, sono aumentati, se non decuplicati, l’indebitamento sia dei privati che delle aziende in molti dei nuovi Stati membri. Inoltre l’assoluta maggioranza dei prestiti stipulati assegnava il rischio del tasso di cambio interamente a chi riceveva il credito. Questo significa che lo spazio di manovra in ambito di politica macroeconomica per i governi di tali paesi si riduce al taglio della spesa pubblica e all’innalzamento delle tasse. Allo stesso tempo la principale preoccupazione per le famiglie è di riuscire a ripagare i mutui accesi in euro, aspetto a cui sfortunatamente si fa appena accenno nella relazione.</p>
      <p sl="lv">Il secondo punto è collegato al primo. Immaginiamo un nuovo Stato membro il cui prodotto interno lordo è sceso a livelli pre-adesione, quindi precedente al 2004, ma con un debito privato e un debito pubblico rispettivamente di 10 e 5 volte superiori. Immaginiamo inoltre che tale Stato membro evinca dalla relazione che anche la politica di coesione potrebbe subire modifiche, ad esempio sostituendo il criterio principale del PIL pro capite con la gestione di crisi in un territorio specifico. La notevole portata delle conseguenze politiche che ne deriverebbero è evidente. Vi ringrazio.</p>
    </intervention>
    <intervention id="3-039" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, le dichiarazioni di Germania e Francia nel cosiddetto accordo di Deauville sono inaccettabili e svelano la vera identità di quanti prendono le decisioni in difesa di gruppi di interesse economici e finanziari. Dimostrano anche l’impazienza, l’arroganza e l’aggressività nei confronti dei lavoratori e delle popolazioni colpite dalle loro politiche neoliberali e antisociali, quali il Patto di stabilità e crescita e la politica di concorrenza, ad esempio in Grecia, Francia, Spagna, Portogallo, tutti paesi dove è già previsto uno sciopero generale per il 24 novembre.</p>
      <p sl="pt">Per i governanti dell’Unione europea è arrivato il momento di riconoscere il fallimento delle politiche neoliberali e le sue conseguenze: l’aumento della disoccupazione, gli squilibri sociali e la povertà che stanno causando la recessione nei paesi dall’economia più debole e dove le imposizioni dell’Unione europea potrebbero provocare veri e propri disastri sociali.</p>
      <p sl="pt">Sfortunatamente questo non sta avvenendo. Nessuna delle promesse in merito all’eliminazione dei paradisi fiscali, all’adeguata tassazione delle transazioni finanziarie e alla messa al bando dei prodotti finanziari speculativi è stata mantenuta.</p>
      <p sl="pt">È per questo motivo che protestiamo. Intendiamo dare voce ai milioni di lavoratori minacciati dalla povertà, ai disoccupati, agli anziani che ricevono pensioni ridicole, ai giovani inoccupati e ai bambini a rischio di indigenza ai quali si vuole negare un futuro dignitoso.</p>
      <p sl="pt">È tempo di abbandonare simili politiche e di ritornare a un’Europa veramente sociale, a un’Europa di progresso e sviluppo.</p>
    </intervention>
    <intervention id="3-040" speaker_id="96693" name="Juozas Imbrasas" is_mep="True" mode="spoken">
      <p sl="lt">Vorrei spendere qualche parola in merito all’operato della commissione speciale sulla crisi finanziaria, economica e sociale. La Commissione ha svolto un ottimo lavoro e presentato raccomandazioni e proposte valide. Naturalmente l’ideale sarebbe che esse trovassero posto nei documenti che la Commissione sta preparando. È fondamentale che la Commissione non dimentichi le questioni di maggiore importanza, tra cui l’istituzione di un sistema di regolamentazione e di supervisione in grado di monitorare la totalità dei mercati, degli strumenti e dei prodotti finanziari. La Commissione deve indirizzare le proprie azioni verso la creazione di nuovi posti di lavoro e l’introduzione parallela di misure per combattere la povertà e l’emarginazione sociale. Tutti gli sforzi in questa direzione devono essere orientati soprattutto all’inserimento dei giovani nel mercato del lavoro. Per superare la crisi sono inoltre necessarie decisioni urgenti in ambito infrastrutturale, ad esempio riguardo alle fonti di energia rinnovabile, all’energia verde, all’efficienza energetica nei settori dei trasporti e delle costruzioni e alla rete elettrica europea. Sarebbe auspicabile che, a un anno esatto dalla sessione odierna, la Commissione annunciasse: “Le disposizioni contenute nella risoluzione da voi proposta non sono rimaste sulla carta. Abbiamo adottato le proposte specifiche della commissione speciale sulla crisi finanziaria, che hanno avuto un impatto concreto”.</p>
    </intervention>
    <intervention id="3-041" speaker_id="96661" name="Krisztina Morvai" is_mep="True" mode="spoken">
      <p sl="hu">Come in occasione dell’importante discussione parlamentare di questa settimana sul tema della povertà, anche questa volta i politici dell’Unione europea devono nuovamente constatare con sorpresa e delusione che la situazione dei cittadini europei invece che migliorare sta costantemente peggiorando. La povertà è in costante aumento e lo stesso vale per sofferenza, disoccupazione e per il numero di senzatetto. Eppure la classe politica si mostra tanto sorpresa da questa situazione, neanche fosse la conseguenza di uno spiacevole disastro naturale o di uno tsunami. Invece è il risultato delle decisioni prese dai politici europei. L’aumento dell’indigenza e della povertà deriva direttamente dalla politica neoliberale perseguita da tutti voi, a eccezione di quanti vi si sono opposti. La tendenza è in crescita e non si fermerà se non opterete per un diverso sistema di valori.</p>
      <p sl="hu">Si potrebbe paragonare le due relazioni a uno scenario in cui un comitato medico, dopo aver stabilito che la terapia adottata finora ha danneggiato la salute del paziente e ne ha aggravato le condizioni, prescrive che si continui la stessa terapia iniziale, ma con una maggiore supervisione e punendo il paziente nel caso in cui si rifiuti di prendere le medicine. Il fulcro della questione è la scelta consapevole tra sistemi di valori. Finora l’Unione europea ha optato deliberatamente per un sistema di valori che ritiene giuste le decisioni prese in nome del denaro e del profitto o secondo il punto di vista delle multinazionali e delle banche, mai secondo quello delle persone e della comunità. Il criterio per stabilire cosa sia giusto si è sempre ispirato al concetto di concorrenza incontrollata e priva di freni morali, ignorando la prospettiva di giustizia sociale e solidarietà. È necessario cambiare rotta e iniziare a prendere decisioni valide.</p>
    </intervention>
    <intervention id="3-042" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, nonostante i segnali positivi permane il rischio che la crisi si aggravi. Il sistema bancario rimane instabile e un certo numero di Stati membri corre il rischio che il proprio disavanzo pubblico divenga incontrollabile se non si prendono provvedimenti in merito; di conseguenza abbiamo urgentemente bisogno di un’unione economica.</p>
      <p sl="nl">Signor Presidente, il gruppo di lavoro deve ancora portare i primi risultati concreti e, in veste di relatore di quest’Aula per il Patto di stabilità e crescita, vorrei dire al Commissario Rehn, rivolgendo le stesse parole anche al Consiglio, che noi siamo in grado di lavorare rapidamente, a condizione però che si lavori sulla base delle proposte della Commissione. Il Consiglio è pronto ad accettare questo prerequisito?</p>
      <p sl="nl">Vorrei inoltre lanciare un appello contro la richiesta di modifica del trattato, perché potrebbe trattarsi di una trappola per costringerci a posticipare a tempo indeterminato l’adozione delle misure necessarie. Dobbiamo sfruttare al massimo gli strumenti offerti dal trattato di Lisbona. Il Parlamento svolge ora il ruolo di colegislatore all’interno del Patto di stabilità e crescita e se ne avvarrà pienamente per creare una solida unione economica con un Patto di stabilità e crescita altrettanto solido.</p>
    </intervention>
    <intervention id="3-043" speaker_id="96915" name="Sergio Gaetano Cofferati" is_mep="True" mode="spoken">
      <p sl="it">Signor Presidente, onorevoli colleghi, gli effetti della crisi sono assai pesanti sulle società di tutti i paesi europei. Se guardiamo alle conseguenze dal versante sociale, arriviamo rapidamente alla conclusione – che peraltro ha orientato molti dei lavori della Commissione – che la parte peggiore ancora non è arrivata. La disoccupazione è destinata ad aumentare e i deboli segni di ripresa che si notano in alcuni paesi non sono sufficienti a garantire creazione di nuovi posti di lavoro. Dobbiamo mettere dunque in conto che sarà indispensabile fronteggiare la parte più acuta sul versante sociale di questa crisi nata nel sistema finanziario e rapidamente sfociata in quello economico e in quello sociale.</p>
      <p sl="it">Per questa ragione, dobbiamo anche predisporre ulteriori strumenti di difesa delle persone maggiormente colpite. Discuteremo di un'ipotesi di direttiva quadro sul reddito minimo garantito in tutti i paesi europei, che considero molto importante per contrastare la povertà, da un lato e, dall'altro, per aiutare coloro che, nelle prossime settimane e nei prossimi mesi, saranno investiti dalla coda pesantissima di questa crisi.</p>
      <p sl="it">Ma una crisi si combatte attraverso politiche di crescita. La crescita ha bisogno di risorse, di investimenti mirati, di un'agenda definita delle priorità alle quali destinare una parte consistente delle risorse disponibili. Il bilancio dell'Unione non basta. Per questo motivo, la Commissione ha indicato con nettezza l'esigenza di risorse aggiuntive da spendere per investimenti infrastrutturali e per investimenti destinati alla qualità della competizione e del lavoro. Questa strada porta alla creazione degli Eurobond e alla tassa sulle transazioni finanziarie. Non c'è alternativa. Ecco perché sono importanti, oltre che innovative, le soluzioni che abbiamo indicato e che auspico il Parlamento confermi nelle loro formulazioni.</p>
    </intervention>
    <intervention id="3-044" speaker_id="28244" name="Wolf Klinz" is_mep="True" mode="spoken">
      <p sl="de">Signor Presidente, onorevoli colleghi, all’apice della crisi finanziaria i paesi del G20 promisero un’azione comune per stabilizzare i mercati finanziari. Oggi, a due anni di distanza, siamo ancora molto lontani da una risposta globale. In molti casi le misure adottate perseguono interessi e considerazioni nazionali. L’energia iniziale è scemata e in troppi casi si è tornati alla normale routine. Mervyn King della Banca di Inghilterra ha descritto concisamente la situazione affermando: “ La necessità di agire nell’interesse collettivo deve ancora emergere”. La relazione interinale della commissione speciale sulla crisi finanziaria, economica e sociale dimostra chiaramente che l’Europa si trova a un bivio di importanza cruciale. È necessario intensificare il livello di integrazione, armonizzare maggiormente le politiche economiche e di bilancio, intraprendere progetti infrastrutturali europei nelle aree dell’energia, dei trasporti e delle telecomunicazioni. Servono un mercato interno e un mercato del lavoro funzionanti, oltre alle risorse necessarie per raggiungere gli ambiziosi obiettivi fissati dalla strategia Europa 2020. Abbiamo bisogno di fonti di finanziamento innovative se vogliamo essere in grado di sfruttare il potenziale delle piccole e medie imprese. È necessario infine un maggior ricorso al metodo comunitario a scapito del metodo intergovernativo. L’inazione equivale a un passo indietro, perché non riuscirebbe a preservare lo status quo.</p>
      <p sl="de">La crisi del debito in Europa è una chiara dimostrazione che non si può ottenere la stabilità e la fiducia in mancanza di disciplina. Le proposte del Commissario Rehn e del gruppo di lavoro presieduto dal Presidente Van Rompuy mirano a garantire una condotta disciplinata da parte degli Stati membri. Devo dire con rammarico che l’altro giorno in Lussemburgo, i ministri delle Finanze hanno accantonato queste proposte su richiesta della coppia franco-tedesca: un’occasione persa e un brutto giorno per i nostri cittadini, che si sentono a ragione nuovamente traditi dalla politica.</p>
    </intervention>
    <intervention id="3-045" speaker_id="96920" name="Kay Swinburne" is_mep="True" mode="spoken">
      <p sl="en">Signor Presidente, gli argomenti discussi stamane hanno un forte tema in comune, ovvero la nostra risposta alla crisi finanziaria e la ricerca di soluzioni per rendere più efficace la gestione dei rischi, che si tratti del rischio di debito pubblico, dei mercati e dei prodotti finanziari o di squilibri globali. Nell’ambito del rispetto di un set di regole condivise è necessario garantire che il comportamento delle banche e dei ministeri delle Finanze degli Stati membri si ispiri ad alti standard comuni.</p>
      <p sl="en">Dobbiamo far rispettare una disciplina finanziaria e fiscale più severa ai settori pubblico e privato. Nella ricerca di opportunità di crescita è necessario garantire che gli strumenti di finanziamento utilizzati dall’Unione europea e dagli Stati membri siano di ottimo calibro e della massima trasparenza. Il ricorso a forme di finanziamento innovative deve essere cauto; allo stesso modo le iniziative europee per utilizzare al meglio il proprio bilancio vanno prese in considerazione con la piena consapevolezza dei rischi e del potenziale rischio morale.</p>
      <p sl="en">Il Fondo di stabilizzazione finanziaria europeo rappresenta un grande veicolo fuori bilancio basato sul rating del credito. È necessario sottoporre a un attento scrutinio le emissioni collegate alla realizzazione di infrastrutture da parte della Banca europea per gli investimenti. Come è noto, gli strumenti finanziari complessi e il leverage comportano dei rischi; nessuno presta denaro gratuitamente e non esistono scorciatoie.</p>
    </intervention>
    <intervention id="3-046" speaker_id="26851" name="Nikolaos Chountis" is_mep="True" mode="spoken">
      <p sl="el">Signor Presidente, a nome del gruppo confederale della Sinistra unitaria europea/Sinistra verde nordica vorrei spiegare la ragione per cui non voteremo la relazione Berès e, dato che oggi fioccano i riferimenti storici, direi che a confronto con il testo iniziale presentato dal relatore il documento odierno assomiglia a un antico papiro, a una vecchia pergamena o palinsesto che conserva poche tracce del testo originario cancellato per scriverci sopra quello nuovo. Tale cancellazione selvaggia, operata dal gruppo dell'Alleanza progressista di Socialisti e Democratici al Parlamento europeo e dalla destra europea, a danno dell’onesto e onorevole tentativo iniziale del relatore di identificare le cause della crisi e suggerire proposte decise, ha dato vita a un testo che non appartiene più al Parlamento europeo, unica istituzione democratica nell’Unione europea. Si tratta invece di un testo della Commissione che nasconde le cause della crisi e affida la politica dell’Unione europea alle iniziative della Merkel, di Sarkozy e del gruppo di lavoro.</p>
      <p sl="el">Abbiamo presentato alcune proposte per migliorare il testo, criticato il Patto di stabilità e il funzionamento della Banca centrale europea, presentato emendamenti per verificare se quanti hanno criticato, anche oggi, la direzione presa dall’Unione europea intendessero la stessa cosa. A ispirare la nostra proposta sono state sia le odierne dimostrazioni in Francia, in Germania, dove sono stati tagliati gli stipendi agli operai per permettere alla Siemens di accumulare fondi neri, e in Grecia, dove ora i lavoratori sono trattati come animali. In altre parole si tratta di un testo che ha preso una forma per noi inaccettabile.</p>
    </intervention>
    <intervention id="3-047" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, bisognava ascoltare i consigli del Premio Nobel Maurice Allais, che voleva una netta separazione fra banche d'affari, banche di credito, banche di speculazione, secondo i principi della legge Glass-Steagall, di cui non si parla in questa relazione.</p>
      <p sl="it">Per quanto riguarda la proposta di tassare i contribuenti europei, io dico "No tax in Europe !" Se questa proposta dell'Unione europea andrà avanti, state tranquilli che sorgeranno anche qui Tea party : ci sarà una protesta di massa. Il cittadino europeo non intende pagare per un servizio che non gli viene dato e ha perfettamente ragione.</p>
      <p sl="it">Si continuano a finanziare le banche. Ma cosa stanno facendo le banche in piena crisi economica e finanziaria? Comprano titoli, anche quelli contenenti le porcherie dei derivati, ecc. Continuano a comprarli. E a fronte di ciò, cosa fa la BCE? La BCE – che si è voluta insindacabile – lascia fare. Ebbene, mi pare evidente che questa è l'Europa dei banchieri. Lo hanno affermato persino i capataz delle massonerie, figuriamoci se non possiamo farlo anche noi.</p>
      <p sl="it">Noi riteniamo che per lottare efficacemente contro le speculazioni vi sia un solo metodo: quello delle transazioni effettuate contestualmente al pagamento delle negoziazioni e unicamente in contanti. Ha osato dirlo anche Angela Merkel, le son saltati tutti addosso. Un motivo ci sarà.</p>
    </intervention>
    <intervention id="3-048" speaker_id="40599" name="Sirpa Pietikäinen" is_mep="True" mode="spoken">
      <p sl="en">Signor Presidente, sono passati solo due anni dall’inizio della crisi e sei mesi dal crack greco, eppure la buona volontà delle nazioni europee sta già svanendo.</p>
      <p sl="en">Le relazioni Berès e Feio rappresentano un chiaro messaggio da parte del Parlamento europeo: servono politiche economiche e finanziarie più attuali, più Europa e un Patto di stabilità e crescita migliore e dai meccanismi rafforzati. La recente decisione da parte del Consiglio Ecofin ha rappresentato un affronto per i cittadini europei. Così non va; sono necessari un rafforzamento della strategia per la crescita in modo da renderla sostenibile, socialmente responsabile e rispettosa per l’ambiente, nonché migliori meccanismi di governance per la strategia Europa 2020. Serve una governance economica migliore e più completa, in modo che le iniziative nazionali sostengano questo orientamento e faccio particolare riferimento alla tassa sulle transazioni finanziarie, che la Commissione dovrebbe prendere in esame con grande attenzione nel contesto europeo. Abbiamo bisogno di un’Europa più forte e unita, capace di esprimersi in maniera univoca a livello globale, e di una migliore regolamentazione finanziaria. La strada da percorrere è ancora lunga.</p>
      <p sl="en">In conclusione, serve un’iniziativa da parte della Commissione. È necessario che la Commissione, e non un esercito di gruppi di lavoro, agisca nell’interesse dei cittadini europei.</p>
    </intervention>
    <intervention id="3-049" speaker_id="4267" name="Udo Bullmann" is_mep="True" mode="spoken">
      <p sl="de">Signor Presidente, Presidente Chastel, signor Commissario, questa sessione ci avrebbe potuto dare grandi risposte, ma con il senno di poi dobbiamo ammettere che non è stato così. La proposta di riforma del Patto di stabilità e crescita non costituisce affatto una grande risposta, bensì il minimo comune denominatore su cui si è potuti trovare un accordo. Mi congratulo per il ruolo che la Commissione continua a svolgere, gli Stati membri non stanno percorrendo questa strada da soli; esprimo le mie congratulazioni anche al Consiglio. Il risultato finale è stato un successo: Francia e Germania hanno un accordo, non sappiamo se si tratta di un buon accordo o meno, ma almeno sono usciti dall’empasse.</p>
      <p sl="de">Che cosa significa? Significa che il prossimo anno, se i tassi di crescita crolleranno ancora, dovremo rendere conto all’opinione pubblica della situazione economica senza però sapere in che modo. In quale capitolo si trova lo statuto legale? In quale parte del testo vengono esposte le modalità per imparare insieme a uscire dalla crisi del debito? A parere del mio gruppo è proprio questo il punto debole ed è su questo che deve centrarsi la discussione in quest’Aula. Concordiamo con quanti chiedono un maggior impegno per le riforme; noi desideriamo lo stesso, ma è necessario discutere di argomenti concreti. Se non siete in grado di fornire motivazioni più concrete per l’attuale orientamento della politica di bilancio, allora non vedo alcun motivo per continuare la discussione a proposito della strategia Europa 2020. Si tratta di una tigre di carta che possiamo già cestinare se non siete pronti ad affrontare temi reali e in maniera più decisa.</p>
      <p sl="de">Vogliamo fare la differenza e questo significa anche scegliere se investire in una burocrazia zoppicante o nelle fonti energetiche e nei posti di lavoro del futuro. In quale punto della vostra proposta fate cenno ai modi in cui possiamo fare la differenza? È questo che ci aspettiamo da voi; così come ci attendiamo che si giunga al momento decisivo della discussione.</p>
      <p sl="de">Non accetteremo che si getti fumo negli occhi del Parlamento con un catalogo di indicatori basato sulla legislazione. Il tema su cui intendiamo dibattere è se occupazione e disoccupazione costituiscano una parte importante dello sviluppo di bilancio o meno e intendiamo farlo prima che si votino queste leggi.</p>
    </intervention>
    <intervention id="3-050" speaker_id="97203" name="Ramon Tremosa i Balcells" is_mep="True" mode="spoken">
      <p sl="en">Signor Presidente, l’attuale crisi finanziaria offre l’opportunità di fare netti progressi nel processo di integrazione europea. Vorrei concentrare il mio intervento sulla creazione di un tesoro comune europeo per i paesi della zona euro, che rappresenterebbe un netto miglioramento del quadro istituzionale per la governance economica europea.</p>
      <p sl="en">Sono consapevole che si tratta di una questione estremamente delicata per alcuni paesi, ma si renderà indispensabile affrontarla nei prossimi anni. Un tesoro europeo migliorerebbe il coordinamento delle politiche di incentivi attuate dagli Stati membri e potrebbe anche emettere eurobond per finanziare la costruzione di infrastrutture europee. L’UE ha bisogno di risorse proprie per permettere agli Stati membri di diminuire in futuro i rispettivi bilanci. Un tesoro comune europeo in grado di riscuotere alcune tasse a livello europeo consentirebbe la riduzione dei contributi nazionali all’Unione europea.</p>
      <p sl="en">La mancanza di vera autonomia nelle entrate esclude una reale autonomia nelle spese. La creazione di un tesoro comune europeo rappresenta una decisione politica. Il punto d’arresto in questa discussione è la assenza di volontà politica, in particolare da parte della Germania. Negli anni ’90 la Germania ha avuto la visione politica di promuovere il lancio dell’euro nonostante le difficoltà del processo di riunificazione, e a mio avviso dovrebbe ora prendere l’iniziativa e condurci verso la creazione di un tesoro comune europeo.</p>
    </intervention>
    <intervention id="3-051" speaker_id="28320" name="Ivo Strejček" is_mep="True" mode="spoken">
      <p sl="cs">Se avete ascoltato questa discussione fin dall’inizio concorderete con me che, come affermano in molti, l’Europa si trova veramente a un crocevia. Da una parte vi sono quanti sostengono un forte approccio comunitario, dall’altra vi è una minoranza secondo la quale l’Unione europea da ora in poi dovrebbe invece operare seguendo maggiormente il principio intergovernativo. La proposta di introdurre varie forme di imposte a livello europeo, nonostante l’etichetta di finanziamento innovativo, rientra tra gli obiettivi della prima fazione e rappresenta un appello al rafforzamento dell’Unione europea e al trasferimento di maggiori poteri dagli Stati membri alla Commissione. È un peccato che nessuno si sia ancora pronunciato in merito al fatto che l’Unione europea e la Commissione dovrebbero iniziare a ridurre i propri programmi, a decurtare il numero delle agenzie, spesso di dubbia utilità, e a riformare la Politica agricola comune.</p>
    </intervention>
    <intervention id="3-052" speaker_id="96769" name="Jürgen Klute" is_mep="True" mode="spoken">
      <p sl="de">Signor Presidente, la governance economica di cui si è discusso finora si concentra esclusivamente sulle politiche di risparmio e di concorrenza. Come ha appena affermato l’onorevole collega spagnolo, il problema dell’orientamento tedesco nei confronti delle esportazioni non è stato neppure accennato, sebbene rappresenti una questione cruciale sia per la zona euro sia per l’intera Unione europea. La Germania sta attuando una politica di concorrenza che va a scapito della domanda interna, cosa di cui non si parla affatto, ma soprattutto a detrimento dei salari. È in corso una guerra dei salari, una vera e propria concorrenza, che esercita enormi pressioni su i paesi europei limitrofi, sui sindacati e sui lavoratori europei. Né la Commissione, né la relazione Feio hanno affrontato questo problema. Una governance economica degna di questo nome deve intraprendere azioni correttive in ambito salariale e non rimanere inerte.</p>
    </intervention>
    <intervention id="3-053" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signor Presidente, Presidente Chastel, signor Commissario, nel 1968 un amico dell’onorevole collega Cohn-Bendit scrisse: “Parole, non fatti” sui muri di Parigi. Oggi i cittadini chiedono il contrario: fatti, non parole. Nonostante si stia discutendo molto, i cittadini non vedono alcun risultato. La lentezza dell’Unione europea nel dare delle risposte è inaccettabile se si considerano le priorità con le quali abbiamo a che fare.</p>
      <p sl="fr">È necessario procedere assieme con spirito di unità europea. A questo proposito vorrei parlare del ruolo del Parlamento, che ha ancora molta strada da percorrere in termini di difesa del principio di codecisione. Il Presidente della Commissione ha ringraziato in varie occasioni il Parlamento per il suo sostegno, ma quest’ultimo non deve limitarsi a svolgere un ruolo secondario, di sostegno, o a ratificare le decisioni prese dal Consiglio senza averle prima discusse. È giunto il momento di riconoscere che la posizione del Parlamento è paritaria a quella del Consiglio e la discussione sulla governance economica rappresenterà un test su questo fronte.</p>
      <p sl="fr">Per quanto concerne il prossimo vertice G20, infine, l’Unione europea deve presentare un fronte compatto per garantire che questa istituzione internazionale soddisfi le aspettative circa il suo ruolo e non si limiti alle sole parole.</p>
    </intervention>
    <intervention id="3-055" speaker_id="28308" name="Elisa Ferreira" is_mep="True" mode="spoken">
      <p sl="pt">Signor Presidente, Commissario, vorrei esordire ringraziando l’onorevole Feio per l’impegno collaborativo e lo spirito di compromesso che ha profuso nella sua relazione. Tuttavia, la conclusione che abbiamo tratto è stata che su determinate questioni – è accaduto anche nel caso della supervisione finanziaria – il Parlamento è capace di restare unito e assumere una posizione forte in difesa dell’interesse pubblico, e tale posizione forte dev’essere riconosciuta dalla Commissione e dal Consiglio. Tale aspetto è particolarmente rilevante in un momento in cui ci accingiamo ad adottare un pacchetto legislativo di sei proposte straordinariamente sensibili e sulle quali il Parlamento detiene poteri di codecisione.</p>
      <p sl="pt">Dimostreremo la medesima volontà di agire, ma non faremo concessioni. Il nostro è uno spirito di dialogo, ma non intendiamo soprassedere sugli obiettivi che ci proponiamo di difendere. Nella relazione, l’onorevole Feio sottolinea alcuni aspetti correlati alla questione, uno dei quali è che la governance economica è più che non un semplice pacchetto di sanzioni. Crescita e occupazione presuppongono iniziative proprie. Occorrono iniziative per combattere le divergenze interne crescenti in seno all’Unione europea. Servono proposte specifiche sul Fondo monetario europeo, nonché soluzioni durevoli per il debito sovrano.</p>
      <p sl="pt">Siamo in una fase in cui la fiducia dipende dalla capacità di Commissione e Consiglio di rispondere alle preoccupazioni autentiche dei cittadini, vale a dire disoccupazione, crescita e coesione.</p>
    </intervention>
    <intervention id="3-056" speaker_id="96949" name="Vicky Ford" is_mep="True" mode="spoken">
      <p sl="en">Signor Presidente, occorre una governance economica migliore, con allarmi più tempestivi e interventi più precoci. Molti paesi hanno violato gli obblighi tradizionali in termini di debito e disavanzo, ma non siamo stati messi in guardia dalla crisi che incombe in Spagna o in Irlanda. Occorrono anche altre misure.</p>
      <p sl="en">Tuttavia, l’economia non è una scienza esatta e non è soltanto una questione di numeri. La storia sovietica ci ricorda che il conteggio centralizzato della produzione di trattori non porta di per sé a un’economia forte, e nemmeno le imposte o il Tesoro centralizzati rappresentano una soluzione utopica.</p>
      <p sl="en">Permangono molti interrogativi su quali azioni intraprendere al momento. Le minacce di sanzioni rivolte a un paese sull’orlo del fallimento suonano vuote, mentre le promesse di salvataggi continui nella zona dell’euro comporteranno sempre rischi di ordine morale. So che molti temono i cosiddetti accordi franco-tedeschi, ma forse non hanno tutti i torti. Se è il mercato a prestare il denaro, forse dovrebbe essere proprio quest’ultimo ad addossarsi le perdite, e non i contribuenti.</p>
    </intervention>
    <intervention id="3-057" speaker_id="96779" name="Danuta Maria Hübner" is_mep="True" mode="spoken">
      <p sl="en">Signor Presidente, come sempre, la nostra realtà e quello che facciamo presenta aspetti sia positivi sia negativi. è importante comprendere il passato e la cause della crisi, e credo che l’Unione l’abbia fatto, ma oggi dobbiamo concentrarci sul futuro. La governance economica globale ed europea che stiamo costruendo appartiene al futuro, non si tratta soltanto di affrontare la crisi corrente.</p>
      <p sl="en">L’Europa non vive nel vuoto. Quando interveniamo in Europa, lo facciamo sullo sfondo di un mondo che è molto diverso da quello del 2008. Due anni fa il G20 ha accolto unanimemente il salvataggio finanziario, ma è stata la paura a determinare tale consenso. Oggi quel forum è diviso. Il bene comune globale non esiste. Sono molte le forze in gioco per guidare la ripresa globale e riequilibrare l’economia mondiale. Un ruolo di primo piano lo svolgono i cambiamenti strutturali fondamentali, che influiscono enormemente sulla competitività europea. Tuttavia, il ruolo delle valute e dei tassi di cambio quali meccanismi di adeguamento globale ha conosciuto uno sviluppo senza precedenti. Sta emergendo un nuovo sistema monetario globale a una velocità inusitata, e aumenta anche il numero dei soggetti coinvolti.</p>
      <p sl="en">Per evitare la catastrofe di adeguamenti asimmetrici, ci occorrono urgentemente il dialogo e l’azione collettiva. Se conseguiremo tale obiettivo, la domanda successiva riguarderà la capacità dell’Europa di ricoprire il proprio ruolo in quest’azione collettiva. Quello che evidentemente manca a tal fine è una riforma coraggiosa di semplificazione della rappresentanza esterna della zona dell’euro. Ritardando tale riforma, rinunciamo a una potenziale influenza e, nelle circostanze globali attuali, l’Europa non se lo può permettere.</p>
    </intervention>
    <intervention id="3-058" speaker_id="4429" name="Robert Goebbels" is_mep="True" mode="spoken">
      <p sl="fr">Signor Presidente, onorevoli colleghi, l’Europa va male e il mondo non sta molto meglio.</p>
      <p sl="fr">Poco fa, il Presidente in carica del Consiglio ha sottolineato che globalizzazione significa agire a livello europeo e internazionale. Tuttavia, se esaminiamo la situazione attuale nell’Unione europea e a livello internazionale, emerge con chiarezza che è proprio quest’azione concreta che si dimostra carente.</p>
      <p sl="fr">Vertice dopo vertice, i grandi e i meno grandi che pretendono di governarci mettono in scena i loro grandi ego e sguazzano nelle loro parole pompose, mentre la conclusione principale raggiunta da ogni vertice è la fissazione della riunione successiva.</p>
      <p sl="fr">Per di più, la cosiddetta governance globale che il G20 dovrebbe incarnare non ha alcun fondamento nel diritto internazionale e opera al di fuori del sistema delle Nazioni Unite. Il G20 è il frutto di un’autoproclamazione; opera senza regole scritte ed è un club di nazioni ricche che si sono circondate di pochi cosiddetti paesi emergenti, comprese alcune democrazie esemplari quali l’Arabia Saudita.</p>
      <p sl="fr">Poc’anzi l’onorevole Schulz ha citato un passaggio di una di queste dichiarazioni vuote rilasciate dal G20. Potremmo fare lo stesso con le dichiarazioni rese note dopo i nostri vertici europei. Promesse infinite e parole vuote, a cui non seguono mai i fatti. E, a coronamento del tutto, l’Europa è soggetta ai minivertici francotedeschi, in cui la strana coppia formata da Merkel e Sarkozy pretende di mostrarci la via.</p>
      <p sl="fr">Poco fa l’onorevole Verhofstadt ha parlato di giochi da casino. Sono tentato di aggiungere, “I giochi son fatti!”. La Commissione e il Parlamento devono unirsi per non scialacquare le fiche europee e preservare il metodo comunitario.</p>
    </intervention>
    <intervention id="3-059" speaker_id="5956" name="Regina Bastos" is_mep="True" mode="spoken">
      <p sl="pt">Signor Presidente, inizierò congratulandomi con la relatrice, onorevole Berès, per la relazione oggetto della discussione odierna, nonché con tutti coloro che hanno contribuito alla stessa. In veste di membro della commissione speciale sulla crisi finanziaria, economica e sociale, ho elaborato un contributo sulla questione delle piccole e medie imprese (PMI), sottolineandone il ruolo cruciale come motore trainante della ripresa dell’Unione europea, nonché della sua crescita e benessere futuri.</p>
      <p sl="pt">Di fatto, esistono più di 20 milioni di PMI nell’Unione europea. Se pertanto ciascuna di esse potesse creare un solo posto di lavoro, darebbe luogo a una riduzione equivalente della disoccupazione. La relazione presenta raccomandazioni quali strategie economiche per uscire dalla crisi: illustrerò quelle principali.</p>
      <p sl="pt">La prima è la necessità di rafforzare l’economia sociale di mercato, di evitare restrizioni alla concorrenza e di assicurare alle PMI l’accesso al credito. Vi è poi la concessione di incentivi fiscali e persino di sovvenzioni alle PMI per mantenere e creare posti di lavoro. A ciò si aggiunge la creazione di un nuovo quadro fondamentale per la piccola impresa (Small Business Act) con una dimensione sociale più marcata. Inoltre, si parla della creazione di una rete europea di consulenti esperti per la divulgazione delle competenze. Vi è poi l’innovazione quale motore più potente di crescita economica e, di conseguenza, la necessità di un legame fondamentale tra industria e innovazione. Viene poi citata l’istituzione di un nuovo partenariato tra industria e mondo accademico. Infine, vi è la creazione di un sistema di istruzione che soddisfi le esigenze del mercato del lavoro, ma anche la necessità di creare nuove qualifiche per nuove tipologie di impieghi.</p>
    </intervention>
    <intervention id="3-060" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Signor Presidente, il Presidente della Commissione Barroso ha dichiarato all’inizio che la governance economica ha compiuto progressi talmente rapidi che appena due anni fa nessuno avrebbe potuto nemmeno prevederli. è vero, ecco perché vale sempre la pena controllare se il treno ha imboccato i binari giusti, visto che la velocità non è fine a se stessa. La relazione Berès effettua proprio quest’analisi, ed è eccellente.</p>
      <p sl="fi">Adesso che la commissione dell’onorevole Berès sta proseguendo il proprio lavoro, potrebbe essere utile prestare ascolto anche ai dissidenti della politica economica, ad esempio al Premio Nobel Paul Krugman. A suo parere, i ministri delle Finanze sono degli stregoni che sacrificano posti di lavoro sui propri altari. Dovremmo dare retta a queste persone se vogliamo passare da un’economia immaginaria a un’economia reale, e ci occorrono inoltre indicatori dell’economia reale, vale a dire occupazione e povertà.</p>
      <p sl="fi">Mi ha delusa il suggerimento dell’onorevole Schmidt secondo cui l’imposta sul trasferimento di capitali non può essere testata e introdotta in tutta Europa. Una grande delusione, soprattutto perché la sua conclusione è stata “più Europa”.</p>
    </intervention>
    <intervention id="3-061" speaker_id="96834" name="Iliana Ivanova" is_mep="True" mode="spoken">
      <p sl="bg">Nella relazione della commissione speciale sulla crisi finanziaria, economica e sociale chiediamo in primo luogo una risposta europea, una leadership politica e intellettuale forte con una dimensione europea, un’integrazione di ampio respiro e il completamento del mercato unico europeo a vantaggio dei cittadini europei.</p>
      <p sl="bg">Abbiamo raggiunto un compromesso di importanza capitale su questioni chiave, quali il Patto di stabilità e crescita, i suoi meccanismi sanzionatori, l’iter delle riforme strutturali, il consolidamento di bilancio e gli investimenti strategici dell’Unione europea. Tra le azioni prioritarie di particolare importanza figurano quelle correlate alla politica di coesione e alle piccole e medie imprese.</p>
      <p sl="bg">La politica di coesione deve rappresentare uno dei pilastri di base della nostra politica economica. Sosterrà lo sviluppo dell’efficienza energetica e delle reti transeuropee che, a loro volta, contribuiranno a rivitalizzare l’economia europea e a promuoverne la crescita sostenibile. Da parte loro, le piccole e medie imprese rivestono un’importanza vitale per il nostro sviluppo, crescita e prosperità futuri. Per le piccole e medie imprese va coniata una nuova definizione che crei anche opportunità sia per una politica più mirata a sostegno dell’imprenditoria, sia per interventi adeguati volti a ridurre l’onere amministrativo e la burocrazia.</p>
      <p sl="bg">Spero vivamente che le nostre proposte e raccomandazioni si riflettano nelle azioni concrete promosse dalla Commissione europea e principalmente dagli Stati membri, perché non c’è tempo da perdere. Dobbiamo ai nostri cittadini una risposta rapida e opportuna, per poter emergere dalla crisi con maggiore celerità e forza.</p>
    </intervention>
    <intervention id="3-062" speaker_id="96807" name="Ivailo Kalfin" is_mep="True" mode="spoken">
      <p sl="bg">La recessione economica ha colpito gli Stati membri con livelli diversi di gravità. La differenza non va tuttavia oltre i confini dell’area dell’euro, o almeno così si potrebbe ipotizzare da un punto di vista economico. Purtroppo, la moneta unica non ha finora creato un allineamento economico. Anzi, è accaduto proprio il contrario. Attualmente vi sono molte più differenze tra i paesi dell’area dell’euro rispetto a quante non ve ne fossero al momento del varo della moneta unica. è una situazione estremamente pericolosa.</p>
      <p sl="bg">Gli indicatori del Patto di stabilità e crescita non sono chiaramente accurati e non funzionano. Per tale ragione l’imposizione automatica di sanzioni non darà di per sé luogo a risultati positivi e avrà un impatto ancora minore su tutti e 27 i paesi dell’Unione europea. Potrebbe persino accadere il contrario, con stereotipi economici fini a se stessi che danno luogo a nuovi problemi.</p>
      <p sl="bg">La soluzione è chiara. Le economie degli Stati membri devono convergere il più possibile, di modo che le stesse misure possano conseguire i medesimi risultati ovunque. Ciò significa più politica applicata a tutta l’UE, più strumenti per le istituzioni europee, un bilancio più consistente e una maggiore indipendenza di bilancio per l’Unione europea, anche aumentando la percentuale delle sue entrate.</p>
    </intervention>
    <intervention id="3-063" speaker_id="96876" name="Frank Engel" is_mep="True" mode="spoken">
      <p sl="fr">Signor Presidente, la crisi è lungi dall’essersi conclusa, e lo dimostra l’irrequietezza che serpeggia in paesi quali la Francia. In Europa, credo che la crisi sia diventata una crisi di integrazione. Un esempio illuminante è ancora una volta rappresentato dal “accordo di Deauville”, che compromette il metodo comunitario e riflette le illusioni di grandezza tuttora nutrite da alcuni Stati membri. Ma in fin dei conti, chi di noi può ancora vantare tale grandezza?</p>
      <p sl="fr">Mi pare che nel 2050 l’Europa rappresenterà ancora il 6-7 per cento della popolazione mondiale, e la sua potenza economica si starà sgretolando. Continuare a competere gli uni con gli altri in questo modo ci aiuterà ad affrontare le sfide della concorrenza internazionale, o non sarà forse accettando di essere governati dal metodo comunitario e agendo insieme che riusciremo a far fronte a tali sfide? All’Europa serviranno risorse per conseguire tale obiettivo: risorse nuove e innovative. La discussione sulle prospettive finanziarie future è un’ottima occasione per parlare di tali risorse e tentare di identificarle: in termini di ricerca e sviluppo, e anche in termini di servizio per l’azione esterna.</p>
      <p sl="fr">A quale scopo creare un ventottesimo corpo diplomatico europeo se va semplicemente ad aggiungersi agli organi esistenti senza snellirli? Dovremmo farlo per concedere agli Stati membri un margine supplementare per consolidarsi e dovremmo dare all’Europa le risorse di cui ha bisogno per poter finalmente mettere in campo politiche che rivestano un significato per i nostri cittadini. è quello che vogliono da noi.</p>
    </intervention>
    <intervention id="3-064" speaker_id="96997" name="Burkhard Balz" is_mep="True" mode="spoken">
      <p sl="de">Signor Presidente, senza voler sembrare presuntuoso, penso che dalla discussione di stamani emerga che negli ultimi mesi sia stata fatta una certa dose di lavoro. Anche la commissione speciale per la crisi finanziaria, economica e sociale ha portato a termine un onere di lavoro notevole nell’anno appena trascorso. Ciò emerge con chiarezza dai 1 600 emendamenti al progetto di relazione originario che sono stati presentati. Il mandato della commissione è stato ora prorogato di un altro anno. A mio parere, si tratta di una decisione giusta. La crisi è ben lungi dall’essersi conclusa. L’Irlanda ha sfiorato la bancarotta, il bilancio statale greco non si è ancora certamente ripreso e la situazione generale non invita certo a dichiarare l’emergenza rientrata. Pertanto, le riforme finanziarie ed economiche devono proseguire, ed è ancora troppo presto per porre termine al dibattito sulle cause della crisi e sulle conclusioni che è opportuno trarre.</p>
      <p sl="de">Sarebbe pertanto scorretto dichiarare pressoché concluso il lavoro della commissione per la crisi e porre termine al suo mandato. Dobbiamo invece proseguire il lavoro sulla base dei risultati conseguiti fino ad oggi. Per questo ritengo che la relazione intermedia presentata sia accettabile per tutti, il che è dimostrato anche dall’ampio consenso che ha riscosso in sede di commissione per la crisi. Si sarebbe sicuramente potuto formulare il testo in maniera più concisa e succinta in determinati punti, ma dovremmo vedere la relazione per quello che è – una risposta provvisoria.</p>
      <p sl="de">Più importante della formulazione delle singole parti è che nella seconda parte del lavoro della commissione partiamo dal lavoro preliminare svolto in precedenza. Dobbiamo valutare come e in che punti sia possibile sostenere le discussioni della commissione per la crisi nel dibattiti che si svolgeranno a breve a livello di commissioni legislative.</p>
    </intervention>
    <intervention id="3-065" speaker_id="96733" name="Antonio Cancian" is_mep="True" mode="spoken">
      <p sl="it">Signor Presidente, onorevoli colleghi, ho ascoltato questa mattina molto attentamente i vari interventi ma credo che dovremmo fare un po' più di chiarezza, distinguendo tra quelli che sono gli strumenti, che peraltro ritengo ben definiti e allineati, e la strategia e la nostra unità interna in quanto Comunità europea.</p>
      <p sl="it">Per quanto riguarda gli strumenti, credo che siano stati fatti decisivi passi in avanti e che quindi stiamo andando nella giusta direzione. Quello che non riesco a capire la strategia: ovvero: siamo sulla stessa linea? Perché noi abbiamo sempre parlato di stabilità ma è ora giunto il momento – anzi è anche tardi – di parlare di crescita. Pertanto, quando parliamo di stabilità e sacrifici, concordo pienamente, ma se non puntiamo contemporaneamente alla crescita attraverso la creazione di occupazione – tema cruciale di questo periodo – credo che non faremo un buon lavoro.</p>
      <p sl="it">Credo che questo vada ricordato al Presidente Barroso che, poco tempo fa è venuto a presentare lo stato dell'Unione, evidenziando chiaramente la strategia di quest'ultima riguardante il mercato finanziario. Stamattina non ho sentito parlare di questa strategia.</p>
      <p sl="it">Mi permetto ancora di dire che sarebbe un errore imperdonabile voler camuffare l'evidente anarchia tra gli Stati membri dietro al concetto di sussidiarietà, troppo spesso utilizzato e il più delle volte a sproposito.</p>
    </intervention>
    <intervention id="3-066" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Signor Presidente, Commissario, membri del Consiglio, nel corso degli ultimi due anni moltissimi cittadini dell’Unione europea hanno sofferto, sono stati direttamente penalizzati dalla crisi. Anche nel mio paese, la Lettonia, non sono state poche le persone che hanno sofferto. è stata registrata una riduzione del 20 per cento del fatturato economico, seguita da un incremento altrettanto drammatico della disoccupazione. I miei concittadini hanno compreso che le circostanze straordinarie esigevano soluzioni straordinarie. Quali sono state tali soluzioni? Per risanare le finanze pubbliche, i cittadini del mio paese, i lettoni, hanno subito pazientemente una riduzione delle retribuzioni pari a oltre il 30 per cento, a cui si sono aggiunti incrementi delle imposte. Di conseguenza, in Lettonia le nostre finanze hanno riacquisito la stabilità. E quindi che motivo ho di indignarmi? Mi adiro quando mi capita di leggere, come oggi, che Germania e Francia, invece di proporsi di rafforzare la vigilanza finanziaria nell’Unione europea, intendono invece indebolirla. Significa quindi che il lavoro dei miei concittadini è stato vano? Onorevoli colleghi, non possiamo accettare che prevalga una situazione in cui alcuni Stati membri grandi desiderano continuare a comportarsi in maniera irresponsabile. Dobbiamo rafforzare la proposta della Commissione volta a dotare l’Europa di una vigilanza finanziaria solida. Grazie dell’attenzione.</p>
    </intervention>
    <intervention id="3-067" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, a mio avviso dobbiamo avere ben chiaro un concetto, vale a dire che la crisi economica globale interessa principalmente le economie statunitense ed europea. Si registrano livelli elevati di crescita in altre zone del mondo, ma non in Europa né negli USA. Qui prevalgono soprattutto i livelli eccessivi di spesa e l’assenza di crescita. A mio parere, è questa una delle sfide più importanti.</p>
      <p sl="en">Dobbiamo far partire la crescita ma, al contempo, ci occorrono finanze pubbliche stabili. Per questo trovo preoccupante – e mi associo alle osservazioni già espresse da chi mi ha preceduto – che alcuni leader europei parlino ora di regole più permissive e flessibili in materia di Patto di stabilità e optino per una modifica al trattato. Non credo che all’Europa serva un decennio di discussioni sulle modifiche ai trattati. Sarebbe una politica più orientata alla disintegrazione che non all’integrazione e alla competitività.</p>
      <p sl="en">Dobbiamo rafforzare il Patto di stabilità con quante più sanzioni automatiche possibili. Occorre garantire che i disavanzi di bilancio siano ridotti, affidabili e sotto controllo, e condurre contemporaneamente riforme per essere aperti a una maggiore crescita economica – aprendo le frontiere europee e accogliendo una maggiore concorrenza. è questo il futuro ed è questa le linea che dovremmo difendere in seno al G20. è anche l’obiettivo dell’agenda europea.</p>
    </intervention>
    <intervention id="3-068" speaker_id="97018" name="Theodoros Skylakakis" is_mep="True" mode="spoken">
      <p sl="el">Signor Presidente, la relazione Berès sulla crisi economica, oggetto di una delle nostre discussioni di oggi, rileva al paragrafo n. 32 che alcuni Stati membri, tra cui implica ovviamente anche il mio paese, la Grecia, non hanno attualmente la possibilità di elaborare piani di ripresa reale e che tutte le opzioni fino al 2012 si limitano ai tagli della spesa pubblica, all’aumento delle imposte e alla riduzione del debito. Tale posizione è enormemente rilevante per la Grecia e altri paesi, in quanto nel paese vi sono alcune fazioni che sostengono l’esatto contrario.</p>
      <p sl="el">Personalmente mi preme associarmi alla posizione sostenuta dalla relazione Berès, in quanto i paesi che denotano un livello enorme di disavanzo e di indebitamento e, in particolare, i paesi che non hanno più accesso al mercato internazionale dei capitali devono ridurre i propri disavanzi per permettere alla ripresa di attecchire. Non c’è altro modo. Se non si riduce il deficit, non si può avere accesso ai mercati internazionali. Senza accesso ai mercati internazionali non ci può essere ripresa. è un boccone amaro da digerire, soprattutto per i cittadini, ma dobbiamo avere il coraggio di dire loro la verità.</p>
    </intervention>
    <intervention id="3-069" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, non mi dilungherò oltre il minuto. Vorrei concentrarmi su due affermazioni espresse qui stamani. La prima dell’onorevole Hübner, che ha dichiarato che l’Europa non vive nel vuoto, e la seconda dell’onorevole Chastel, secondo cui l’Europa non può essere l’unica a fare concessioni.</p>
      <p sl="en">Ritengo che sia giunto il momento che l’Unione europea diventi intransigente, soprattutto nei confronti dei paesi del G20 e delle Nazioni Unite. La nostra situazione attuale è tale per cui registriamo l’11 per cento di disoccupazione, il 20 per cento di giovani senza lavoro, un debito pubblico gigantesco e milioni di indigenti, e se gli altri paesi del mondo non si dimostreranno disposti a condividere tale onere, dovremo ricordare loro che non permetteremo che i nostri paesi diventino non competitivi e che si acuisca la povertà in seno all’Unione europea.</p>
      <p sl="en">Vorrei inoltre ribadire che in Europa non solo dobbiamo parlare a una voce, ma anche agire come un’unica entità; non dobbiamo permettere che il consiglio dei governatori citato stamani, frutto di un’autoproclamazione, prosegua il proprio operato. Possono far valere le proprie posizioni di fronte al Consiglio.</p>
    </intervention>
    <intervention id="3-070" speaker_id="101954" name="Jan Kozłowski" is_mep="True" mode="spoken">
      <p sl="pl">Vorrei esordire esprimendo la mia soddisfazione per la relazione sul miglioramento della governance economica e del quadro di stabilità dell’Unione, e la mia gratitudine per il lavoro eccellente svolto dal relatore, l’onorevole Feio. Sono convinto che le nuove iniziative, tra cui il pacchetto per la vigilanza finanziaria e il semestre europeo, ci consentiranno di evitare crisi future o per lo meno di attutirne l’impatto.</p>
      <p sl="pl">Ritengo tuttavia che la questione chiave consista nel proseguire le misure volte a migliorare il coordinamento e ad aumentare la trasparenza delle strategie politiche riguardanti le economie degli Stati membri. Mi preme sottolineare l’importanza della creazione di un quadro valido per la cooperazione di bilancio a livello di UE e di Stati membri, tra cui l’allineamento tra le categorie di spesa dei bilanci nazionali e quelle del bilancio comunitario, in modo da poter condurre analisi approfondite e sistematiche della spesa pubblica europea.</p>
    </intervention>
    <intervention id="3-071" speaker_id="96948" name="Gilles Pargneaux" is_mep="True" mode="spoken">
      <p sl="fr">Signor Presidente, per iniziare vorrei spendere qualche parola sulle proposte franco-tedesche. A mio parere, la nostra reazione finale dovrebbe essere positiva. Ci capita spesso di dire che dal 2007 in poi il nostro motore francotedesco ha cominciato a fare le bizze. Al contempo, è deplorevole che queste proposte franco-tedesche contengano un elemento di asservimento per la Francia, dato che sono state elaborate al fine di evitare alla Francia di trovarsi in difficoltà, alla luce della salute cagionevole delle sue finanze e della sua economia.</p>
      <p sl="fr">Inoltre, è importante precisare che, a differenza della relazione Berès, tali proposte non presentano suggerimenti positivi che ci consentirebbero effettivamente di dotarci di una governance economica autentica in seno all’Unione europea.</p>
    </intervention>
    <intervention id="3-072" speaker_id="23868" name="Monika Flašíková Beňová" is_mep="True" mode="spoken">
      <p sl="sk">La crisi è un fenomeno molto complesso; consentitemi pertanto di esprimere solo qualche osservazione, visto che c’è poco tempo.</p>
      <p sl="sk">In primo luogo, viene posto un accento eccessivo sul criterio del debito pubblico delle economie nazionali, quando altri indicatori sono altrettanto importanti. Al contempo, è inevitabile incorrere nel debito pubblico in momenti di crisi, in quanto i governi devono compensare i disavanzi del settore privato mediante attività economiche nel settore pubblico o, per essere più precisi, mediante stimoli pubblici destinati al settore privato che potrebbero rallentare la crescita nella disoccupazione. Onorevoli colleghi, tutto ciò accade perché, in questo turbinio di numeri, tendiamo a dimenticare le persone che non hanno causato la crisi; dimentichiamo la disoccupazione e l’acuirsi della situazione sociale. Mi preme inoltre sottolineare che, in assenza di coordinamento europeo sulle politiche economiche e la regolamentazione del settore finanziario, sarà molto difficile uscire dalla crisi.</p>
      <p sl="sk">In conclusione, vorrei rivolgere un appello o una richiesta finale. Commissario. Da anni chiedo che vengano intraprese azioni effettive in merito alla situazione dei paradisi fiscali.</p>
    </intervention>
    <intervention id="3-073" speaker_id="28314" name="Anneli Jäätteenmäki" is_mep="True" mode="spoken">
      <p sl="en">Signor Presidente, propongo che in futuro venga nominato un rappresentante per le questioni economiche. Dovremmo dotarci di un alto rappresentante per gli affari economici, sulla falsariga dell’Alto rappresentante per gli affari esteri. In futuro potremmo unire le competenze dei Commissari Rehn e Barnier.</p>
      <p sl="en">Cambiando argomento, è scandaloso non poter parlare a una voce alle riunioni del G20. L’Unione europea sta aiutando la Francia, il Presidente Sarkozy e la presidenza del G20. In futuro, l’Unione europea dovrebbe nominare un unico rappresentante per tale vertice, e dovrebbe esprimersi a una voce.</p>
    </intervention>
    <intervention id="3-074" speaker_id="96730" name="Sven Giegold" is_mep="True" mode="spoken">
      <p sl="en">Signor Presidente, ieri sera ho sofferto col Commissario Rehn durante la conferenza stampa, quando l’ho visto costretto a presentare questo accordo che non si basava soltanto sulle sue proposte. Ritengo che il pacchetto sulla vigilanza ci abbia insegnato come Parlamento e Commissione siano in grado di collaborare per conseguire un risultato soddisfacente. A mio parere, è questo che dobbiamo fare adesso.</p>
      <p sl="en">Esaminando le procedure relative a disavanzo e bilancio, nonché le vostre valide proposte sugli squilibri macroeconomici, emerge che, per ottenere un accordo valido, è essenziale che i paesi che denotano sia eccedenze sia disavanzi facciano la propria parte per rimettere l’euro sulla strada giusta. Posso soltanto dire che la maggioranza di quest’Assemblea è disposta ad appoggiare le proposte che state elaborando.</p>
    </intervention>
    <intervention id="3-075" speaker_id="28406" name="Miguel Portas" is_mep="True" mode="spoken">
      <p sl="pt">Signor Presidente, visto che il direttorato franco-tedesco non è più presente in Aula, rivolgerò le mie tre domande sulla recente frenesia sanzionatoria alla Commissione e al Consiglio.</p>
      <p sl="pt">La prima riguarda l’idea dei depositi con interessi: come diamine spiegate razionalmente la volontà di aggiungere un disavanzo a un altro per combattere i disavanzi stessi?</p>
      <p sl="pt">La seconda domanda concerne la possibilità di sospendere i Fondi strutturali, la cui unica conseguenza sarebbe la destabilizzazione della crescita a medio e lungo termine e il conseguente incremento degli interessi sul debito, nonché l’aumento del disavanzo a breve termine.</p>
      <p sl="pt">Mi rimane soltanto la terza domanda: che ne dite di introdurre delle sanzioni per la stupidità e il peccato di arroganza?</p>
    </intervention>
    <intervention id="3-076" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, ci è stata promessa la crescita economica, ma la concorrenza con le economie emergenti che devono affrontare i paesi europei porterà alla distruzione delle basi manifatturiere e dei posti di lavoro dei nostri paesi.</p>
      <p sl="en">Possiamo competere con loro solamente ridimensionando il tenore di vita dei nostri lavoratori. Dobbiamo respingere il globalismo, proteggere le nostre economie e smetterla di rafforzare i nostri concorrenti.</p>
      <p sl="en">Ci è stata promessa una governance economica migliore in Europa. Tuttavia, le economie degli Stati membri sono molto diverse e un’unica ricetta economica non potrà andare bene a 27 paesi diversi. Ogni paese deve autoprescriversi la forma di governance di cui ha bisogno.</p>
      <p sl="en">La crisi economica è iniziata con le attività delle banche, ma la risposta dei governi è stata di correre in loro aiuto. Dobbiamo controllare le attività delle banche che generano credito, vale a dire le attività che fruttano denaro. Le banche devono essere al servizio delle nostre economie e non devono essere autorizzate a seguire i propri piani, e di sicuro non devono essere i nostri beneficiari favoriti.</p>
    </intervention>
    <intervention id="3-077" speaker_id="96652" name="Alajos Mészáros" is_mep="True" mode="spoken">
      <p sl="hu">Abbiamo vissuto la crisi economica e sociale più grave della storia dell’Unione europea, tra le cui cause primarie figurano la disuguaglianza globale, una regolamentazione finanziaria permissiva e la politica finanziaria poco severa degli Stati Uniti. Credo che l’Unione europea abbia risposto alle conseguenze della crisi con un lieve ritardo. Le prime reazioni degli Stati membri non denotavano armonia. In futuro ci occorreranno meccanismi adeguati di gestione economica per affrontare i periodi di crisi. Ai fini della nostra sicurezza, dobbiamo accertarci che l’Unione europea possa contare sulle proprie forze. A mio parere, il lavoro della commissione speciale per la crisi finanziaria, economica e sociale è ancora necessario, visto che la crisi non è ancora finita e che i mercati finanziari non si sono ancora stabilizzati. Gli Stati membri devono armonizzare le politiche in materia di bilancio e condividerle. Il mercato interno costituisce una delle leve indispensabili per la crescita, di conseguenza la strategia UE 2020 dev’essere incentrata su investimenti a lungo termine e occupazione. Occorre rafforzare la posizione delle PMI, poiché il loro lavoro essenziale rappresenta la forza motrice della ricerca, dell’innovazione e della crescita.</p>
    </intervention>
    <intervention id="3-078" speaker_id="97050" name="Antigoni Papadopoulou" is_mep="True" mode="spoken">
      <p sl="el">Signor Presidente, l’Unione europea si trova effettivamente a un bivio. La crisi economica internazionale ha frenato la crescita e acuito disoccupazione, povertà ed esclusione sociale. Le misure di soccorso sono state positive, malgrado alcune gravi debolezze. Tuttavia, è evidente che ci occorrono una maggiore solidarietà a livello comunitario e un coordinamento migliore tra i piani di ripresa nazionali.</p>
      <p sl="el">Il Parlamento europeo esige dalla Commissione più Europa, meno burocrazia, sostegno alle piccole e medie imprese, più posti di lavoro nuovi, più risorse per finanziare i progetti nei settori vitali e un sistema più solido per disciplinare, monitorare e coordinare le politiche economiche, fiscali e sociali dell’Unione europea.</p>
      <p sl="el">Anch’io sono a favore dell’istituzione di un Fondo monetario comune allo scopo di controllare efficacemente la governance economica europea. In conclusione, tale è il mio orgoglio per l’assegnazione del Premio Nobel a un cittadino cipriota, Christoforos Pissalides, che chiedo al Parlamento europeo di invitarlo a presentare le proprie opinioni su come affrontare la disoccupazione e le sfide del nostro tempo.</p>
    </intervention>
    <intervention id="3-079" speaker_id="96648" name="Philippe Lamberts" is_mep="True" mode="spoken">
      <p sl="fr">Signor Presidente, mi rivolgo alla Commissione e al Consiglio semplicemente per rilevare tre punti deboli contenuti nelle proposte sulla governance europea, a nostro avviso.</p>
      <p sl="fr">Il primo difetto consiste nel fatto che viene proposta una disciplina estremamente severa per i disavanzi e il debito e una disciplina troppo permissiva per gli investimenti, e penso a Europa 2020. Di fatto ci occorre una disciplina ugualmente severa in entrambe le aree, in quanto l’austerità da sola non rimetterà in moto l’attività economica.</p>
      <p sl="fr">La seconda mancanza è che se siamo così determinati a esercitare un controllo sulla spesa, dovremmo anche assicurarci entrate adeguate. L’ho ribadito più volte in passato: non possiamo coordinare il bilancio se non coordiniamo prima le imposte.</p>
      <p sl="fr">Il terzo difetto è, a nostro avviso, di natura democratica, ed emerge con particolare chiarezza nelle proposte della task force. A quanto pare, per la task force il Parlamento non esiste, e lo trovo inaccettabile.</p>
    </intervention>
    <intervention id="3-080" speaker_id="101580" name="Constance Le Grip" is_mep="True" mode="spoken">
      <p sl="fr">Signor Presidente, vorrei che il mio contributo vertesse sui preparativi per i vertici imminenti del G20. Gli oratori che mi hanno preceduta hanno già detto tutto quello che c’era da dire sulla governance economica europea, sulla necessità di migliorarla, di rafforzare il Patto di stabilità e crescita, e di coinvolgere più strettamente nel processo il Parlamento europeo e, naturalmente, i parlamenti nazionali.</p>
      <p sl="fr">Vorrei citare brevemente due sfide che devono affrontare le nostre nazioni e i membri del G20, sfide che, a mio avviso, vanno trattate nel corso dei prossimi vertici del G20.</p>
      <p sl="fr">Si tratta della guerra valutaria e della volatilità dei prezzi delle materie prime. Per quanto riguarda tali questioni, che rappresentano una vera e propria minaccia per la crescita globale e che danno luogo a ingenti squilibri sul nostro pianeta, ritengo che l’Unione europea debba trovare il consenso su posizioni comuni, per poter parlare a una voce e in maniera più globale nei prossimi vertici del G20, sia quello di Seoul sia quelli che seguiranno.</p>
    </intervention>
    <intervention id="3-081" speaker_id="96823" name="Petru Constantin Luhan" is_mep="True" mode="spoken">
      <p sl="ro">Al momento gli effetti della crisi sembrano lungi dall’essersi esauriti. Per tale ragione colgo l’occasione per rammentarvi l’importanza del ruolo svolto dalla politica economica e di coesione sociale e, infine ma non da ultimo, la sua assoluta imprescindibilità.</p>
      <p sl="ro">Questa politica è diventata un aspetto chiave del pacchetto per la ripresa economica, in grado di fornire valore aggiunto e di sostenere gli sforzi a favore della modernizzazione e della crescita economica sostenibile, e capace nel contempo di dare prova della solidarietà europea. A mio parere, ci occorrono innanzi tutto investimenti massicci in ogni genere di infrastruttura, che si tratti di trasporti, energia o telecomunicazioni. Servono investimenti ingenti di capitali da tutta una serie di fonti di finanziamento, sia pubbliche sia private, nonché tramite partenariati pubblici-privati che, a mio parere, non vengono ancora sfruttati appieno.</p>
    </intervention>
    <intervention id="3-082" speaker_id="72775" name="Rachida Dati" is_mep="True" mode="spoken">
      <p sl="fr">Signor Presidente, onorevoli colleghi, vorrei innanzi tutto complimentarmi con il nostro collega, onorevole Feio, per la qualità della relazione e le proposte ambiziose che contiene. Il documento dimostra inoltre che il Parlamento europeo sta ricoprendo un ruolo attivo in una discussione determinante per il futuro dell’Europa, e non possiamo che rallegrarci di ciò.</p>
      <p sl="fr">La crisi greca ha inoltre messo a nudo le debolezze che compromettono la governance economica dell’Unione europea. Su questo punto prendo pertanto atto della proposta dell’onorevole Feio di istituire un meccanismo permanente per la stabilità finanziaria. Dobbiamo inoltre gestire tale problema alla fonte.</p>
      <p sl="fr">Ritengo che la soluzione risieda anche nel rafforzamento del Patto di stabilità e crescita e in particolare delle sanzioni previste dal medesimo. è essenziale se vogliamo conseguire una ripresa durevole dei bilanci nazionali, interventi che non sempre riscuotono il consenso popolare. è una soluzione restrittiva, ma non abbiamo scelta.</p>
    </intervention>
    <intervention id="3-083" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">La crisi finanziaria, economica e sociale ha colpito tutti i cittadini europei senza distinzione. I tempi difficili hanno tuttavia evidenziato con maggior chiarezza il fatto che i vari piani nazionali per la ripresa economica erano mal coordinati e poco efficaci. Inoltre, alcuni Stati membri non avevano veramente nessuna possibilità di elaborare dei veri piani nazionali di ripresa economica, tra cui misure tese a stimolare la crescita e l’occupazione, in quanto avevano ulteriormente ridotto la spesa pubblica durante la recessione e avevano aumentato le imposte per contenere il debito nazionale. Purtroppo, in alcuni Stati membri tali provvedimenti vengono presi a discapito dei cittadini comuni. Mi preme inoltre richiamare l’attenzione sul fatto che la crisi ha messo chiaramente in evidenza le disuguaglianze sociali esistenti tra diversi gruppi sociali. Ad esempio, le donne sono molto più a rischio degli uomini di ritrovarsi al di sotto della soglia di povertà. L’Unione europea deve pertanto trarre insegnamenti da questa crisi e attuare le iniziative adottate in tutti i campi, coordinando azioni congiunte con gli Stati membri.</p>
    </intervention>
    <intervention id="3-084" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, dopo aver a malapena disciplinato gli squali finanziari del monopolio del mercato azionario, ci troviamo a dover affrontare il problema di una corsa globale verso la svalutazione delle valute che, malgrado il leggero tentativo di compromesso odierno messo in campo dalla Cina, non è ancora stata sventata. Un’eventualità che per noi europei rappresenta un anatema – segnatamente, la svalutazione o gli interventi nei mercati valutari – è ora diventato un problema impostoci dalla globalizzazione. Gli USA vogliono ridurre il debito pubblico, i giapponesi vogliono stimolare l’economia e i cinesi vogliono aumentare le esportazioni. La politica valutaria lasca condotta dalle altre potenze economiche danneggia naturalmente l’Europa e altri paesi e pertanto, a mio parere, dev’essere un tema prioritario di discussione al vertice del G20.</p>
      <p sl="de">Dopo tutto, inondare i mercati mondiali di prodotti d’importazione cinesi a basso prezzo è facile se la valuta viene svalutata artificialmente. Questo genere di intervento durevole provoca distorsioni sui mercati, un gioco estremamente pericoloso che, nel peggiore dei casi, potrebbe mettere in ginocchio l’intera economia globale.</p>
      <p sl="de">Anche se le prospettive di successo sono incerte, è essenziale che al vertice venga trattato il tema dei piani per un’imposta sulle transazioni finanziarie.</p>
    </intervention>
    <intervention id="3-085" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signor Presidente, mi preme ringraziare gli onorevoli colleghi che sono intervenuti per il contributo da loro offerto. Vorrei reagire a due o tre interventi.</p>
      <p sl="fr">Innanzi tutto, mi rivolgo all’onorevole Zīle. Ha fatto un’affermazione molto importante in tema di riforma della politica di coesione. Dobbiamo sottoporre a valutazione tale politica per stabilire se, negli anni intercorsi dall’adesione, l’iniziativa azzardata di sanare in parte le disuguaglianze interne mediante l’applicazione di tali fondi si sia rivelata corretta, e per formulare una valutazione obiettiva e trarre così insegnamenti per il futuro.</p>
      <p sl="fr">Molti onorevoli deputati – e li ringrazio – hanno citato il tema della rappresentanza dell’Unione europea e della governance mondiale. Si tratta di un punto assolutamente strategico per la nostra Unione europea, ancora una volta in un momento in cui sembra che stiano per scoppiare conflitti valutari. Dobbiamo parlare a una voce europea, sia internamente sia all’esterno. Ricorriamo alla nostra forza interna per dimostrarci determinati e uniti nelle nostre rappresentanze verso il mondo esterno.</p>
      <p sl="fr">Inoltre, mi associo a quanto dichiarato dal mio collega, onorevole Goebbels, secondo cui il G20 non rappresenta la soluzione alla quale noi aspiriamo in ultima analisi per la governance mondiale, che prevede che ognuno occupi il proprio posto e che ci sia spazio per le istanze di arbitrato di cui necessitiamo. Mi riallaccio all’intervento di ieri del Segretario generale delle Nazioni Unite, che ha affermato che la nostra rotta futura deve inserirsi in quella seguita dalle Nazioni Unite e implicare una riforma radicale di tale istituzione e della sua governance.</p>
      <p sl="fr">Infine, signor Presidente, per concludere la discussione vorrei riprendere il tema degli investimenti pubblici e tornare su quanto affermato dal mio collega, onorevole Lamberts. Nella nostra relazione chiediamo che la Commissione conduca una revisione annuale delle esigenze di investimenti pubblici e privati e introduca indicatori di performance che ci consentano di elaborare una strategia di investimenti a lungo termine a vantaggio dell’occupazione e di conseguenza dei cittadini europei. Tale strategia si baserebbe su obiettivi sostenibili e sul concetto di solidarietà, che è al cuore dell’Unione europea.</p>
      <a text="(Applausi)"/>
    </intervention>
    <intervention id="3-086" speaker_id="96977" name="Diogo Feio" is_mep="True" mode="spoken" role="relatore">
      <p sl="pt">Signor Presidente, gradirei iniziare ringraziando tutti gli eurodeputati che hanno contribuito alla discussione, anche coloro che interverranno prima della fine della discussione. è tempo di passare dalle parole ai fatti. D’ora in poi, in seguito a questo voto, che mi auguro darà esito positivo, il Parlamento sarà dotato di una propria posizione sul tema della governance economica. Tale posizione difenderà lo spirito dell’Unione: una maggiore trasparenza e pubblicità. Caldeggerà la governance economica quale obiettivo per la crescita di tutti e 27 i paesi membri dell’Unione europea e per un coordinamento più puntuale, con più unione economica e monetaria.</p>
      <p sl="pt">In poche parole, difenderà un’Europa più solidale, preparata ed efficace; un’Europa per tutti, con voci diverse ma con un discorso unico; un’Europa con posizioni del Consiglio, della Commissione e del Parlamento. L’Europa della governance economica non è l’Europa dei vertici a due: è l’Europa delle voci istituzionali, del Parlamento europeo e della voce dei cittadini europei.</p>
      <p sl="pt">Ne emerge il ruolo cruciale che devono ricoprire nel settore quest’Assemblea e i parlamenti nazionali, che devono avere una visione propria sulla vigilanza macroeconomica a cui occorre sottoporre gli Stati membri, devono esprimere il proprio parere su come viene attuata la strategia Europa 2020 e devono prestare molta attenzione alla questione del rafforzamento del Patto di stabilità e crescita. Il Parlamento ha proposte diverse rispetto alle altre istituzioni.</p>
      <p sl="pt">Pertanto – signor Presidente, sto per concludere – è giunto il momento di trattare le questioni in oggetto con unità e forza.</p>
    </intervention>
    <intervention id="3-087" speaker_id="photo_generic" name="Olli Rehn" is_mep="True" mode="spoken">
      <p sl="en">membro della Commissione. – Signor Presidente, mi permetta di esordire ringraziando gli onorevoli relatori Berès e Feio e gli onorevoli parlamentari per una discussione molto sostanziale e concreta.</p>
      <p sl="en">Comprendo come il numero degli interventi sia consono all’importanza delle questioni dibattute. Vorrei offrire qualche commento, fornire risposte ed esprimermi sulla discussione e le relazioni, e partirò dallo scenario internazionale.</p>
      <p sl="en">Nell’economia mondiale stanno riemergendo squilibri che risalivano a prima della crisi e che minacciano una ripresa sostenibile e la creazione di posti di lavoro. Pertanto, è essenziale che il G20, prima la riunione ministeriale di questa settimana e poi il vertice tra due settimane, riesca a perseguire un coordinamento efficace delle politiche internazionali per riequilibrare la crescita globale.</p>
      <p sl="en">Tutti i paesi devono svolgere il proprio ruolo in quest’azione di ribilanciamento: i paesi che denotano un’eccedenza rafforzando la domanda interna, e gli Stati in disavanzo concentrandosi sull’incremento delle esportazioni. Sono in gioco milioni di posti di lavoro nell’economia mondiale e nell’Unione europea.</p>
      <p sl="en">L’Unione europea si sta adoperando a favore di un sistema finanziario internazionale robusto e stabile, in cui i tassi di cambio rispecchino i dati economici fondamentali. è un aspetto essenziale dell’obiettivo del G20 di riequilibrare la crescita globale ai fini della ripresa sostenibile e dell’occupazione.</p>
      <p sl="en">Per la stessa ragione, è essenziale che l’UE riformi e rafforzi la propria governance economica. Le relazioni compilate dagli onorevoli Berès e Feio rappresentano contributi importanti in tal senso, mentre le proposte legislative della Commissione, una volta adottate, consentiranno di compiere un passo significativo verso un’unione economica e monetaria autentica e perfettamente funzionante.</p>
      <p sl="en">Sono stati sollevati interrogativi sul parere della Commissione a proposito di prelievi e imposte sulle istituzioni finanziarie. Ho trattato l’argomento col Presidente Barroso e abbiamo pensato che potrebbe essere utile chiarire la nostra posizione al riguardo, in quanto sul tema sono state rilasciate dichiarazioni confuse.</p>
      <p sl="en">Siamo nel bel mezzo di una riforma radicale del nostro stesso sistema finanziario e dobbiamo anche mantenere lo slancio al G20. Innanzi tutto, la Commissione ha elaborato una proposta su una tassa di stabilità o un prelievo bancario per far sì che il settore privato, il settore bancario e finanziario, partecipino ai costi causati dalla crisi e alla risoluzione di crisi future.</p>
      <p sl="en">è questa la proposta sul tavolo e, in alcuni Stati membri, è già in corso di attuazione.</p>
      <p sl="en">In secondo luogo, la Commissione desidera che il settore finanziario partecipi alla copertura dei costi della crisi e per tale ragione l’UE – e la Commissione – sono determinate a caldeggiare l’introduzione di un’imposta sulle transazioni finanziarie a livello globale.</p>
      <p sl="en">In terzo luogo, la Commissione ha nel frattempo presentato, come possibile soluzione per le nostre risorse proprie nel bilancio comunitario, una proposta che prevede che il settore finanziario offra un contributo equo a livello di UE, ad esempio un’imposta sulle attività finanziarie.</p>
      <p sl="en">è questa la nostra posizione. Abbiamo proposto un onere bancario o tassa di stabilità; abbiamo ventilato l’ipotesi di un’imposta sulle attività finanziarie come fonte per le nostre risorse e, in terzo luogo, siamo decisi a caldeggiare l’introduzione di un’imposta sulle transazioni finanziarie a livello globale.</p>
      <p sl="en">La relazione Feio comprende una proposta per l’istituzione di un fondo monetario europeo. La Commissione è a favore dell’istituzione di un meccanismo permanente per la prevenzione e la risoluzione delle crisi che preveda due aspetti, due elementi, due dimensioni. L’accento va posto sulla prevenzione delle crisi oltre che sulla risoluzione delle medesime, in quanto prevenire è meglio che curare.</p>
      <p sl="en">Per quanto riguarda la risoluzione delle crisi, già a maggio abbiamo dichiarato apertamente che occorre un quadro solido per la gestione delle crisi nell’area dell’euro, e la Commissione, a tempo debito, intende elaborare delle proposte per un meccanismo permanente di risoluzione delle crisi.</p>
      <p sl="en">Sono emersi alcuni principi generali, in particolare che la prevenzione e la risoluzione delle crisi devono andare di pari passo e che ogni genere di assistenza finanziaria dev’essere soggetta a condizioni severe.</p>
      <p sl="en">Un meccanismo permanente di questo tipo deve minimizzare i rischi morali e incentivare gli Stati membri a perseguire una politica fiscale responsabile e gli investitori ad optare per pratiche creditizie responsabili.</p>
      <p sl="en">L’onorevole Schmidt ha proposto un emendamento riguardante la partecipazione volontaria di Stati membri non appartenenti all’area dell’euro al regime sanzionatorio. Sapete che nella prima fase proponiamo un regime per i paesi membri dell’area dell’euro, e in una seconda fase per tutti e 27 gli Stati membri. La Commissione può accettare e appoggiare tale emendamento, che si propone di coinvolgere nel regime sanzionatorio gli Stati membri non appartenenti all’area euro, su base volontaria.</p>
      <p sl="en">Abbiamo compiuto progressi soddisfacenti nel contesto della task force e abbiamo raggiunto la convergenza verso le iniziative della Commissione volte a rafforzare la governance economica, privilegiando in particolar modo la prevenzione e l’azione preventiva, ponendo l’accento sulla sostenibilità del debito, concordando un metodo per combattere gli squilibri macroeconomici e stabilire un meccanismo efficace di applicazione.</p>
      <p sl="en">Benché in seno alla task force sia emersa una convergenza di opinioni verso le proposte della Commissione, il processo legislativo ordinario è appena cominciato. Finora abbiamo visto soltanto l’inizio. Forse siamo alla fine della fase iniziale, ma adesso il vero processo legislativo ordinario è appena iniziato e il Parlamento europeo, in veste di colegislatore, svolge effettivamente un ruolo cruciale e decisivo.</p>
      <p sl="en">Vogliamo collaborare con voi e chiediamo a Consiglio e Parlamento di prendere le decisioni legislative entro l’estate dell’anno prossimo, in modo da far entrare in vigore il nuovo sistema di governance economica già dalla prossima estate, nel 2011, quando si svolgerà la prossima, importante tornata di valutazioni dell’efficacia di tali azioni.</p>
      <p sl="en">Si tratta veramente di una questione di credibilità per l’Unione europea in termini di rafforzamento della governance economica, e concordo pienamente con voi che è davvero il metodo comunitario a far funzionare l’Unione europea e a farle produrre risultati.</p>
      <p sl="en">Ho prestato molta attenzione ai vostri commenti sul tema. Apprezzo il vostro impegno risoluto a favore del metodo comunitario, a partire dagli interventi degli onorevoli Daul, Schulz, Verhofstadt e Cohn-Bendit, anche se non posso vantare un’eleganza oratoria paragonabile al “accordo di Deauville” o al “compromesso da casinò”.</p>
      <p sl="en">Cerchiamo comunque di dimostrare nuovamente e insieme che il metodo comunitario può condurci, e ci deve ora condurre, al nuovo sistema di governance economica, e adoperiamoci per completare la nostra unione monetaria forte con un’unione economica robusta ed efficace, al fine di dare vita a un’unione economica e monetaria reale e completa.</p>
    </intervention>
    <intervention id="3-088" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, sarò breve e inizierò ringraziando i due relatori Berès e Feio a nome del Consiglio. Incarnano il coinvolgimento del Parlamento in un tema importante come questo. Mi preme inoltre aggiungere che vi esorto ad analizzare senza indugio eventuali iniziative riguardanti la governance economica – iniziative della Commissione che ci dovrebbero consentire di attuare la governance economica europea – e in particolare in relazione al principio di codecisione.</p>
      <p sl="fr">Considero il Consiglio a disposizione del Parlamento per realizzare progressi concreti sulla suddette proposte.</p>
    </intervention>
    <intervention id="3-089" speaker_id="28576" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, mercoledì 20 ottobre 2010.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-090" speaker_id="21818" name="Paolo Bartolozzi" is_mep="True" mode="written">
      <p sl="it">Signor Presidente, onorevoli colleghi, vorrei esprimere il mio apprezzamento per l'importante contributo che si intende fornire attraverso questo lavoro, individuando una serie di misure atte a superare l'attuale crisi e prevenirne di possibili ulteriori.</p>
      <p sl="it">Dopo i limiti in materia di autoregolamentazione evidenziati in maniera preoccupante dalla recente crisi finanziaria mondiale, la scelta di un controllo di natura globale, si rende sempre più necessaria. L'attuale fase di instabilità economica e finanziaria, la più grave da decenni, ha prodotto una crisi occupazionale e sociale di portata tale da richiedere un decisivo intervento per rimuoverne ricadute negative e dare priorità alle opportunità che si aprono in un'economia globalizzata.</p>
      <p sl="it">La crisi degli ultimi anni ha messo a dura prova la maggior parte delle economie avanzate. La ripresa, per alcuni Paesi, è ancora oggi lenta e la sempre viva fragilità dei mercati finanziari fa del coordinamento globale e della scelta di appropriate strategie economiche ed industriali gli aspetti chiave nella lotta alla crisi finanziaria. Una vigilanza globale, infatti, dovrebbe favorire lo stabilizzarsi di mercati finanziari solidi e sostenere l'attuale ripresa in corso, assicurando una forte crescita della domanda e dei livelli di occupazione.</p>
    </intervention>
    <intervention id="3-091" speaker_id="96814" name="Elena Băsescu" is_mep="True" mode="written">
      <p sl="ro">La crisi economica in corso dimostra che il modello di governance economica attualmente in uso nell’UE non ha funzionato in maniera sufficientemente efficace e non è riuscito a conseguire una piena convergenza tra gli Stati membri. Tale situazione esige un miglioramento del quadro economico e lo sviluppo di strumenti di monitoraggio ambiziosi che siano più chiaramente definiti e maggiormente mirati. è essenziale che gli Stati membri rispettino le regole e le decisioni prese a livello europeo, specialmente quelle relative al Patto di stabilità e crescita. A tal fine, desidero accogliere con favore l’iniziativa presentata dall’onorevole Feio, tesa a incoraggiare azioni di questo tipo, a mettere in campo maggiori controlli e a monitorare con più attenzione le tendenze nel campo del debito e delle entrate pubbliche.</p>
      <p sl="ro">Concluderei aggiungendo che il governo rumeno ha recentemente adottato la politica di bilancio fiscale relativa al 2011-2013, che comprende le misure necessarie per riportare il disavanzo di bilancio al di sotto del 3 per cento e mantenere l’indebitamento sotto la soglia del 60 per cento. Tale processo di riforma creerà le condizioni necessarie per la ripresa economica.</p>
    </intervention>
    <intervention id="3-092" speaker_id="1759" name="Dominique Baudis" is_mep="True" mode="written">
      <p sl="fr">La crisi finanziaria, economica e sociale incombe da due anni. Si è tradotta in un tasso di disoccupazione di oltre il 10 per cento nell’UE e nel rischio di una nuova recessione. è una crisi che non riusciamo a controllare.</p>
      <p sl="fr">Il prossimo vertice del G20 si svolgerà l’11 e 12 novembre a Seoul, sotto la presidenza francese. L’istituzione del G20 è stato un progetto del Presidente Sarkozy, che è dell’avviso che al giorno d’oggi l’economia globale non possa più essere disciplinata da 8 paesi, ma richieda anche l’intervento di tutti i maggiori paesi in via di sviluppo. Tale contesto permette di sviluppare un’ambizione radicata in una visione a lungo termine. La crisi in corso esige una governance economica autentica, norme che limitino il dumping sociale nei paesi in via di sviluppo e una riforma del sistema monetario internazionale. A tale scopo, l’Europa deve saper parlare a una voce, forte e determinata.</p>
    </intervention>
    <intervention id="3-093" speaker_id="28257" name="Ivo Belet" is_mep="True" mode="written">
      <p sl="nl">Signor Presidente, una delle caratteristiche salienti delle raccomandazioni in oggetto è la tassa sulle transazioni finanziarie. Una misura del genere ci permetterebbe di prendere diversi piccioni con una fava: rappresenta uno strumento efficace contro le speculazioni e gli introiti ci permetterebbero di ridurre i disavanzi nazionali e di finanziare progetti sociali impellenti (l’ambiente, gli aiuti allo sviluppo, progetti di infrastrutture, eccetera). Il Parlamento ha ora chiarito che in Europa dobbiamo proseguire lungo questa strada, anche nel caso in cui il resto del mondo dovesse decidere momentaneamente di soprassedere per paura. Il prossimo passo prevede che la Commissione europea conduca uno studio di fattibilità. Oggi abbiamo preso una decisione su un intervento specifico e su una risposta alla crisi finanziaria. Tale decisione trasmette inoltre un segnale chiaro ai cittadini europei, e cioè che abbiamo tratto insegnamenti da tutte le cose che non hanno funzionato negli ultimi anni e che stiamo affrontando la crisi per rendere l’Europa più forte, principalmente nell’interesse dei cittadini europei.</p>
    </intervention>
    <intervention id="3-094" speaker_id="96856" name="George Sabin Cutaş" is_mep="True" mode="written">
      <p sl="ro">Le strutture normative in vigore nell’Unione europea e negli Stati Uniti prima della crisi economica e monetaria erano poco coerenti e si basavano prevalentemente su analisi macroeconomiche disparate. A causa della mancata coerenza delle strutture normative a livello globale, i paesi hanno reagito di propria iniziativa. Non hanno tenuto conto del fatto che, in un mondo globalizzato, le politiche monetarie adottate a livello nazionale esercitano un impatto ingente sulle altre economie. L’istituzione del comitato europeo per il rischio sistemico e delle autorità europee di vigilanza del settore finanziario rafforza la vigilanza finanziaria in seno all’UE. Tuttavia, sono ancora insufficienti le normative disponibili a livello internazionale per gestire le crisi del settore finanziario. Al vertice del G20 di novembre l’UE deve sottolineare l’importanza del dotarsi di un sistema normativo e di vigilanza tra i cui interventi figurino l’imposizione dell’obbligo di registrare le transazioni e gli strumenti finanziari. Abbiamo una responsabilità nei confronti dell’economia e prima di tutto dobbiamo essere forti a livello di Unione europea per poter indicare la via al resto del mondo.</p>
    </intervention>
    <intervention id="3-095" speaker_id="96706" name="João Ferreira" is_mep="True" mode="written">
      <p sl="pt">L’UE e i suoi leader dovranno riconoscere una volta per tutte che la grave crisi che stiamo attraversando non si è originata negli USA! Si tratta di una crisi sistemica generata dal capitalismo nella sua fase attuale di sviluppo – il neoliberalismo. Alla luce di ciò, la crisi comunitaria si è originata nelle fondamenta stesse dell’Unione, di cui il neoliberalismo rappresenta uno dei pilastri essenziali. Di fronte ai risultati catastrofici delle loro politiche, i poteri che hanno essenzialmente determinato l’orientamento dell’UE stanno dando segno di un’arroganza e di un’aggressività preoccupanti, nel tentativo di imporre ostacoli inaccettabili al progresso, soprattutto ai danni dei lavoratori e dei cittadini dei paesi più vulnerabili, mediante un attacco intollerabile contro la loro sovranità. è questo il significato della dichiarazione congiunta che Francia e Germania hanno deciso di rilasciare a Deauville prima della riunione del G20 e del Consiglio europeo. Sembrano ignorare il fatto che proseguire lungo la strada che ci ha condotti fino a qui non può che portare alla catastrofe. è questo il messaggio che serpeggia in tutta Europa nelle dimostrazioni di protesta di lavoratori e cittadini. è giunto il momento di dare loro ascolto! La risposta vera alla crisi consiste nell’attribuire valore al lavoro e in una distribuzione più equa del reddito, segnatamente attraverso l’imposizione fiscale, privilegiando il lavoro rispetto al capitale.</p>
    </intervention>
    <intervention id="3-096" speaker_id="28123" name="Louis Grech" is_mep="True" mode="written">
      <p sl="en">Ci troviamo nel bel mezzo di una crisi che ha ampiamente danneggiato i settori finanziario, economico e sociale, e ha sortito un effetto negativo sul processo di integrazione del mercato interno. Il mercato unico potrebbe essere il catalizzatore necessario per avviare una ripresa economica e finanziaria concreta in Europa, uscire dalla crisi e ripristinare la necessaria fiducia tra i cittadini. Di per sé, la crisi potrebbe costituire una finestra di opportunità per attuare misure volte a stimolare la crescita economica, la competitività e il progresso sociale in Europa, ponendo i cittadini al centro dell’economia europea. Appoggio l’impegno del relatore a fornire indicazioni chiare per uscire dalla crisi: adottare misure e iniziative concrete incentrate sull’importanza del mercato interno, dell’occupazione e del ruolo delle PMI. Inoltre, dev’essere adottato un nuovo approccio olistico e inclusivo in cui gli obiettivi dei cittadini, in particolare quelli connessi alle loro preoccupazioni di natura economica, sociale, sanitaria e ambientale, siano perfettamente integrati nell’economia. Ci occorre un nuovo paradigma di pensiero politico, che consideri il cittadino europeo la variabile politica principale nell’individuazione e formulazione di leggi e politiche comunitarie.</p>
    </intervention>
    <intervention id="3-097" speaker_id="33982" name="Marian-Jean Marinescu" is_mep="True" mode="written">
      <p sl="ro">In Europa è in corso la ripresa economica. Tuttavia, il clima rimane incerto. La ripresa economica mondiale è ancora fragile, e l’andamento del processo varia da paese a paese. La priorità centrale continua a essere la creazione di una base stabile in grado di promuovere sistematicamente una crescita economica sostenuta e bilanciata. A tal fine, occorre realizzare un sistema che sostenga contemporaneamente la risposta alla crisi, la prevenzione e la cooperazione a medio e lungo termine. L’Unione europea dev’essere un partner forte, capace non solo di applicare la propria esperienza nell’integrazione economica e politica, ma anche di offrire un contributo significativo alla governance economica globale. Dobbiamo elaborare politiche economiche credibili e fattibili nel medio termine e coordinare una politica macroeconomica che si basi su un quadro che favorisca una crescita sostenuta e bilanciata, stabilito dal G20. In un’eventuale strategia per le politiche economiche comunitarie devono figurare i seguenti aspetti: un piano d’azione che miri a sfruttare le riforme strutturali per rafforzare la crescita economica e l’occupazione, una riforma fiscale consolidata e una governance economica crescente per l’UE e l’area dell’euro. Va adottata un’agenda per lo sviluppo del G20, con un piano d’azione pluriennale che promuova la crescita economica e la flessibilità per i paesi in via di sviluppo.</p>
    </intervention>
    <intervention id="3-098" speaker_id="96999" name="Alexander Mirsky" is_mep="True" mode="written">
      <p sl="lv">Alla luce della situazione che si è venuta a creare, la cosa principale e più importante è elaborare una diagnosi e individuare le cause da cui è scaturita la crisi. I cittadini dei vari Stati dell’UE hanno vissuto gli effetti della crisi in modi diversi. è essenziale individuare gli errori, le pratiche scorrette e la condotta poco professionale dei governi nazionali per impedire che la situazione in cui si trovano i loro cittadini peggiori ulteriormente in futuro. A titolo d’esempio, il governo della Lettonia ha già preso in prestito da istituti finanziari internazionali una somma pari al doppio del suo bilancio annuale. Ogni giorno che passa, il governo lettone adotta misure in materia di sistema fiscale e politica finanziaria in generale che vanno a discapito dei cittadini e determinano la liquidazione delle aziende e l’emigrazione degli imprenditori lettoni. Il governo lettone tenta costantemente di emendare la legislazione in materia pensionistica per ridurre le pensioni. Tale condotta sta causando l’esplosione sociale e un’ingiustizia generale. Occorre trasmettere ai governi nazionali un messaggio forte secondo cui il taglio dei contributi sociali e delle pensioni in un periodo di crisi costituisce un reato contro la popolazione. Sono convinto che le fasce sociali meno protette e bisognose non debbano pagare per gli errori commessi dai governi.</p>
    </intervention>
    <intervention id="3-099" speaker_id="96794" name="Sławomir Witold Nitras" is_mep="True" mode="written">
      <p sl="pl">Vorrei ringraziare l’onorevole Feio per il lavoro svolto sul progetto di relazione. Ho l’impressione che stiamo tornando troppo celermente alle vecchie abitudini per quel che concerne le minacce che ancora incombono sull’Europa. Non stiamo prestando attenzione sufficiente ai segnali d’allarme provenienti dai mercati finanziari o da persone quali il Presidente Trichet, che di fatto ha definito la proposta della Commissione un passo positivo ma inadeguato verso il rafforzamento del Patto di stabilità e crescita. Il nostro ruolo oggi, come Parlamento europeo, è la difesa delle proposte della Commissione europea dai governi degli Stati membri che, a quanto sembra, non hanno tratto alcun insegnamento della crisi.</p>
      <p sl="pl">Se il Consiglio europeo si fosse debitamente attenuto alle disposizioni del patto, l’entità della crisi europea nelle finanze pubbliche sarebbe stata molto minore. E se oggi permettiamo ai governi, in particolare quello tedesco e quello francese, di diluire le proposte della Commissione, la crisi si acuirà e ci dovremo chiedere se l’intero progetto della moneta comune sia sensato nella sua forma attuale, e se non avremo inavvertitamente dimostrato che l’euro è stato un esperimento fallito. Il compito che spetta al Parlamento è cruciale. Dobbiamo difendere l’euro e opporci a qualsiasi obiettivo politico a breve termine. Occorre costringere tutti gli Stati membri a condurre politiche di bilancio responsabili, per quanto possano essere dolorose. Grazie dell’attenzione.</p>
    </intervention>
    <intervention id="3-100" speaker_id="97197" name="Alfredo Pallone" is_mep="True" mode="written">
      <p sl="it">Signor Presidente, onorevoli colleghi, la parola "crisi" viene dal greco Krino che – letteralmente – significa "decidere", "scegliere". Indica, quindi, un momento che separa una fase dall'altra. Dobbiamo guardare oltre e ragionare sul passato, in modo da porre in essere i cambiamenti strutturali che renderanno le nostre piccole e medie imprese più competitive e in grado di affrontare la maggiore pressione che deriverà da un ambiente globalizzato.</p>
      <p sl="it">Facendo ciò, dobbiamo, inoltre, garantire occupazione per una buona parte della fascia meno protetta della forza lavoro e delle loro famiglie. L'Unione europea ha bisogno di una nuova governance economica che assicuri la stabilità e il rigore delle finanze pubbliche nazionali. Una crisi finanziaria ed economica come quella che viviamo non si deve più ripetere. La nuova governance economica dell'Europa deve considerare non solo l'ammontare del debito pubblico ma anche la sua sostenibilità a medio lungo termine. Il debito privato e la sostenibilità dei sistemi previdenziali sono altrettanto importanti che il debito pubblico in quanto tale per la stabilità delle finanze pubbliche. Anzi, Paesi che avevano un debito pubblico sotto controllo sono entrati in grave crisi proprio a causa del grave indebitamento delle famiglie e delle imprese. Mentre Paesi con debito pubblico elevato se la sono cavata bene.</p>
    </intervention>
    <intervention id="3-101" speaker_id="28252" name="Richard Seeber" is_mep="True" mode="written">
      <p sl="de">La crisi economica e finanziaria ha messo a nudo anche troppo chiaramente le mancanze e le debolezze degli strumenti e metodi esistenti per coordinare la politica economica e valutaria. In passato, alcuni Stati membri, in particolare Francia e Germania, sono stati troppo esitanti nell’introdurre normative più ferree. Il superamento della crisi economica rappresenta una delle sfide più grandi che abbiamo dovuto affrontare e che presuppone soltanto una risposta europea e non nazionale. Vale anche per i meccanismi sanzionatori, tuttora ostacolati da alcuni paesi membri. Tuttavia, ai sensi delle nuove norme in vigore nei mercati finanziari interni, è giunto il momento di rafforzare l’unione monetaria e, al contempo, di ridurre il debito pubblico, per garantire il futuro dello spazio economico europeo. I parlamenti nazionali, in particolare, devono essere più attivamente coinvolti nel processo per europeizzare il dibattito negli Stati membri. Solo così si potrà trovare una risposta europea con cui superare la crisi e realizzare un’unione economica solida e robusta.</p>
    </intervention>
    <intervention id="3-102" speaker_id="96831" name="Jutta Steinruck" is_mep="True" mode="written">
      <p sl="de">Dalla crisi finanziaria del 2008, i capi di Stato e di governo del G20 si sono riuniti regolarmente ogni sei mesi per trattare questioni economiche e finanziarie e promuovere la cooperazione, al fine di conseguire una crescita stabile e sostenibile per l’economia mondiale a vantaggio di tutti. Ritengo tuttavia che, per individuare una risposta sostenibile e appropriata ai problemi finanziari, economici o sociali della crisi, ci occorra un approccio con una base più ampia e prospettive più equilibrate su tali problematiche. I ministri delle Finanze degli Stati membri non sono in grado di valutare la situazione sul mercato del lavoro e di proporre soluzioni alle questioni impellenti di politica sociale e del lavoro capaci di tener debitamente conto delle esigenze dei lavoratori o dei cittadini in generale. Chiedo pertanto che i ministri dell’Occupazione e degli affari sociali del G20 si riuniscano regolarmente. Esorto inoltre l’UE e gli Stati membri che fanno anche parte del G20 a sviluppare ulteriormente tale concetto e a cooperare più strettamente tra loro nel campo dell’occupazione e della politica sociale, nonché a puntare a un approccio più equilibrato a livello di vertice. Non possiamo permettere che la concorrenza mini alla base la tutela dei diritti dei lavoratori. Dobbiamo far valere tali diritti non solo per i cittadini dell’Unione europea, ma anche per quelli di altri paesi del mondo.</p>
    </intervention>
    <intervention id="3-103" speaker_id="36281" name="Silvia-Adriana Ţicău" is_mep="True" mode="written">
      <p sl="ro">L’UE, con i suoi 500 milioni di cittadini che rappresentano il 7 per cento della popolazione mondiale, produce il 30 per cento del PIL globale. Stando alle ultime statistiche, l’UE ha registrato un disavanzo della bilancia commerciale pari a 17,3 miliardi di euro nell’agosto del 2010. Nella prima metà di quest’anno, l’UE ha messo a segno gli incrementi più ingenti delle esportazioni con Brasile (+57 per cento), Cina (+41 per cento) e Turchia (+38 per cento), mentre gli aumenti più significativi delle importazioni hanno riguardato la Russia (+43 per cento), la Cina e l’India (entrambe +25 per cento).</p>
      <p sl="ro">Per conseguire gli obiettivi della strategia UE 2020, l’Unione dovrebbe ridurre la propria dipendenza dai fornitori tradizionali in campo energetico. Nel primo semestre dell’anno, il deficit della bilancia commerciale dell’UE a 27 nel settore energetico ha subito un rialzo di 34,3 miliardi di euro rispetto al medesimo periodo dello scorso anno. Inoltre, all’Unione europea serve una politica industriale ecoefficiente che mantenga il legame tra capacità innovativa e le unità produttive dell’Unione, contribuendo in tal modo a creare posti di lavoro in tutta l’UE e mantenere la competitività globale.</p>
      <p sl="ro">Per questo il Consiglio europeo, durante la riunione prevista per il 28 e 29 ottobre, dovrebbe inserire nel proprio ordine del giorno la politica industriale futura e la sicurezza energetica comunitaria, oltre a proposte per ridurre l’impatto del clima e dei cambiamenti demografici.</p>
    </intervention>
    <intervention id="3-105" speaker_id="23784" name="Janusz Wojciechowski" is_mep="True" mode="spoken">
      <p sl="pl">Ieri a Łódź, in Polonia, è stato ucciso sul lavoro un impiegato dell’ufficio elettorale del Parlamento europeo. Era un mio assistente, Marek Rosiak. Le parole pronunciate dall’assassino mentre commetteva il delitto non lasciano spazio a dubbi sul movente, vale a dire l’odio che nutriva nei confronti del Prawo i Sprawiedliwość (partito della legge e della giustizia), il principale partito polacco d’opposizione. La campagna dell’odio promossa da tempo contro questo partito è ora culminata in tragedia. A parte il delitto in sé, il Parlamento europeo deve anche condannare l’odio e la violenza, che non devono trovare posto nella politica europea e nella democrazia europea. Signor Presidente, le chiedo di osservare un minuto di silenzio in memoria di Marek Rosiak, un uomo che ha perso la vita mentre lavorava per il Parlamento europeo.</p>
    </intervention>
    <intervention id="3-107" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, abbiamo appena dimostrato quanto possiamo essere dignitosi noi come Parlamento. Tuttavia, mentre stavo entrando in Aula poco fa, sono stato prima molestato da persone che ritengono che dovremmo sottoscrivere determinate risoluzioni, e poi circondato da palloncini che promuovono emendamenti specifici. Signor Presidente, giudico tale condotta dannosa per la dignità di questo Parlamento e le chiederei di rifletterci sopra e di studiare un modo per tenere sgombri i corridoi.</p>
    </intervention>
    <intervention id="3-108" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, posso chiederle di prendere una decisione, per cortesia? Come vede, l’Aula è piena di palloncini. Può prendere una decisione sulla permissibilità o meno della cosa? Se fosse una condotta vietata, sarebbe possibile rimuoverli? Se invece fosse permesso, io e i miei colleghi abbiamo dei palloncini UKIP molto raffinati in viola e giallo che vorremmo portare in Aula la prossima volta.</p>
      <a text="(Applausi)"/>
    </intervention>
    <intervention id="3-109" speaker_id="28269" is_mep="True" mode="spoken" role="Presidente">
      <p sl="unknown">Cari colleghi, oggi voteremo su questa questione così importante. La questione è correlata alla vostra dimostrazione. Vi chiedo di rimandare la dimostrazione fino a dopo la votazione, che si svolgerà tra circa 40 minuti. Vi prego di seguire il mio consiglio. Si tratta di un piccolo gesto per tutti noi. In generale, sono d’accordo con voi, ma vi chiedo di non organizzare dimostrazioni in Aula.</p>
      <a text="(Applausi)"/>
    </intervention>
  </section>
  <section id="creitem4" title="4. Turno di votazioni">
    <intervention id="3-111" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la votazione.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem5" title="4.1. Revisione dell'accordo quadro sulle relazioni tra il Parlamento europeo e la Commissione (A7-0279/2010, Paulo Rangel) (votazione)"/>
  <section id="creitem6" title="4.2. Adeguamento del regolamento del Parlamento all'accordo quadro rivisto sulle relazioni tra il Parlamento europeo e la Commissione (A7-0278/2010, Paulo Rangel) (votazione)">
    <intervention id="3-114" speaker_id="28269" is_mep="True" mode="spoken" role="Presidente">
      <p sl="unknown">Mi preme ricordare che questo è stato il frutto di lunghi negoziati tra noi e la Commissione europea. Vorrei soprattutto congratularmi con il relatore, onorevole Rangel, e anche con l’onorevole Lehne, che hanno negoziato a nome nostro con la Commissione europea. Anche gli onorevoli Swoboda, Wallis, Harms, Roth-Berendt e Rangel hanno preso parte al lavoro, e vorrei ringraziarli sentitamente per l’esito dei negoziati. I miei ringraziamenti vanno anche al Presidente Barroso e al Vicepresidente Šefčovič. Siamo stati tutti molto onesti gli uni con gli altri. Il risultato è stato eccellente, per cui vorrei complimentarmi con entrambe le parti. Attendo con impazienza altre occasioni di buona collaborazione futura.</p>
    </intervention>
  </section>
  <section id="creitem7" title="4.3. Regolamento finanziario applicabile al bilancio generale delle Comunità europee, relativamente al servizio europeo per l'azione esterna (A7-0263/2010, Ingeborg Gräßle) (votazione)"/>
  <section id="creitem8" title="4.4. Modifica dello statuto dei funzionari delle Comunità europee e del regime applicabile agli altri agenti di dette Comunità (A7-0288/2010, Bernhard Rapkay) (votazione)"/>
  <section id="creitem9" title="4.5. Progetto di bilancio rettificativo n. 6/2010: Sezione II - Consiglio europeo e Consiglio; Sezione III - Commissione; Sezione X - Servizio europeo per l'azione esterna (A7-0283/2010, Roberto Gualtieri) (votazione)">
    <intervention id="3-118" speaker_id="28269" is_mep="True" mode="spoken" role="Presidente">
      <p sl="unknown">Onorevoli deputati, abbiamo completato il processo legislativo sul servizio europeo per l’azione esterna. Vorrei in primo luogo esprimere i miei ringraziamenti a tutte le persone presenti ora qui in Aula, gli eurodeputati, per il loro lavoro eccezionalmente arduo e impegnativo. I presidenti di diverse commissioni del Parlamento europeo hanno svolto un ruolo di leadership in questo lavoro. Mi preme ringraziare i presidenti per l’ottimo lavoro, ma vorrei estendere i miei ringraziamenti, in particolare, a tutta una serie di persone che hanno rappresentato l’Assemblea sia come negoziatori sia come relatori, e i cui nomi vorrei ora citare. I nomi in questione sono: Elmar Brok, Guy Verhofstadt, Roberto Gualtieri, Ingeborg Gräßle, Crescenzio Rivellini e Bernhard Rapkay, nonché gli europarlamentari che hanno lavorato sul bilancio, László Surján e Sidonia Jędrzejewska.</p>
      <p sl="unknown">Ho citato loro nello specifico perché si sono adoperati moltissimo per garantire il conseguimento di un buon accordo sul servizio europeo per l’azione esterna. Riteniamo che tale accordo sarà utile per l’Unione europea. Vorrei complimentarmi con tutti ma, in particolare, congratuliamoci anche con Lady Ashton e con coloro che hanno negoziato al suo fianco, e complimentiamoci col Consiglio per il risultato raggiunto. Tra noi c’è anche l’ambasciatore Christoffersen, che ha preso parte anch’egli ai negoziati. Un applauso, per cortesia.</p>
      <a text="(Applausi)"/>
    </intervention>
  </section>
  <section id="creitem10" title="5. Seduta solenne - Allocuzione di metà mandato di Jerzy Buzek, Presidente del Parlamento europeo">
    <intervention id="3-121" speaker_id="28269" is_mep="True" mode="spoken" role="Presidente">
      <p sl="unknown">Colleghi, il mio intervento sarà breve, come promesso un anno fa.</p>
      <p sl="unknown">Siamo a metà della mia Presidenza. All’inizio vi avevo promesso che vi avrei tenuti al corrente delle mie attività.</p>
      <p sl="unknown">In veste di Presidente del Parlamento europeo, rappresento tutti voi. Ovunque io vada, qualunque cosa io faccia, avverto sempre l’onore e la responsabilità di agire per conto di quest’Aula prestigiosa.</p>
      <p sl="unknown">Ma questo discorso non riguarda me: questo discorso riguarda voi e la vostra attività. Riguarda tutti noi, quello che abbiamo realizzato insieme al Parlamento europeo negli ultimi 15 mesi, e quello che ci attende.</p>
    </intervention>
  </section>
  <section id="creitem11" title="6. Turno di votazioni (proseguimento)"/>
  <section id="creitem12" title="6.1. Progetto di bilancio rettificativo n. 3/2010: Sezione III - Commissione - Misure di accompagnamento nel settore delle banane (BAM) (A7-0281/2010, László Surján) (votazione)"/>
  <section id="creitem13" title="6.2. Progetto di bilancio generale dell'Unione europea - esercizio 2011 (votazione)">
    <intervention id="3-129" speaker_id="96782" name="Sidonia Elżbieta Jędrzejewska" is_mep="True" mode="spoken" role="relatore">
      <p sl="en">Signor Presidente, in seno alla commissione per i bilanci ci siamo espressi su più di 1 600 emendamenti relativi al progetto di bilancio per il 2011. Vi sono alcune rettifiche di ordine tecnico che andranno inevitabilmente votate in plenaria. Per quanto riguarda l’integrazione della lettera rettificativa n. 2/2011 nella lettura del Parlamento, vanno apportate alcune modifiche tecniche sia nella sezione del nuovo servizio europeo per l’azione esterna, sia in quella della Commissione, alla luce dei nuovi storni di stanziamenti tra sezioni.</p>
      <p sl="en">Nella sezione dedicata al servizio europeo per l’azione esterna, tali modifiche riguardano segnatamente la contabilizzazione dell’adeguamento delle retribuzioni dell’1,85 per cento per il nuovo servizio, come nel caso delle altre istituzioni. Anche gli importi interessati dalla lettera rettificativa nella sezione della Commissione dovranno essere conseguentemente modificati. La stessa procedura si applica anche ad alcuni emendamenti del Parlamento su alcune linee amministrative, che devono essere allineate agli importi finali presentati nelle linee di bilancio della Sezione III.</p>
      <p sl="en">Nel caso delle agenzie, le osservazioni relative alle linee di bilancio di alcune agenzie verranno adeguate dal punto di vista tecnico per renderle coerenti con le cifre finali adottate. Per quanto riguarda la linea 02 01 04 04, le osservazioni adottate nell’emendamento n. 996 vanno integrate così come sono nell’emendamento n. 1010 sulla linea operativa 02 02 01 (come parte del pacchetto sui progetti pilota e le azioni preparatorie). Nella linea 19 05 01, la formulazione “diversi dagli Stati Uniti” va cancellata dalla rubrica e dalle osservazioni, in linea con la decisione della commissione per i bilanci. Nella linea 19 09 01 va inserito nelle osservazioni un emendamento orale adottato in seno alla commissione per i bilanci. Vanno aggiunte le seguenti parole: “una parte di questo stanziamento è tesa a sostenere iniziative quali la fondazione UE/ALC deliberata in occasione del vertice dei capi di Stato e di governo EU/ALC e del forum di Biarritz”.</p>
      <p sl="en">Occorre rinumerare alcune linee di bilancio al fine di evitare una numerazione contraddittoria di alcune linee create e per conformarsi alle norme in materia di nomenclatura. In quest’operazione non verranno comunque toccate né le rubriche del quadro finanziario pluriennale né il capitolo di bilancio degli emendamenti adottati dalla commissione per i bilanci. Gli emendamenti interessati sono i nn. 386, 389, 521, 833, 997, 998, 999, 1016, 1018, 1021, 1022, 1023 e 1024.</p>
    </intervention>
    <intervention id="3-131" speaker_id="96701" name="María Muñiz De Urquiza" is_mep="True" mode="spoken">
      <p sl="es">Signor Presidente, mi rincresce ma è impossibile seguire la votazione alla velocità con cui sta leggendo gli emendamenti.</p>
    </intervention>
    <intervention id="3-132" speaker_id="4436" is_mep="True" mode="spoken" role="Presidente">
      <p sl="unknown">A me fa piacere andare più piano … Cerchiamo di conciliare sia le esigenze di celerità sia il diritto di ciascun deputato di poter svolgere compiutamente il proprio ruolo e di votare.</p>
      <p sl="unknown">Prima della votazione sul blocco 3</p>
    </intervention>
    <intervention id="3-133" speaker_id="23821" name="József Szájer" is_mep="True" mode="spoken">
      <p sl="en">Signor Presidente, chiedo perdono all’Assemblea, ma la lista di voto del gruppo del PPE è sbagliata per quanto riguarda l’emendamento 967. Il voto giusto è “sì”.</p>
    </intervention>
    <intervention id="3-134" speaker_id="4436" is_mep="True" mode="spoken" role="Presidente">
      <p sl="unknown">Ma questo vale per una votazione successiva. D'accordo. Si tratta di un'informazione interna al gruppo.</p>
      <p sl="unknown">Prima della votazione sull’emendamento n.987</p>
    </intervention>
    <intervention id="3-135" speaker_id="4265" name="Göran Färm" is_mep="True" mode="spoken">
      <p sl="en">Signor Presidente, come poc’anzi il mio onorevole collega del gruppo del PPE, anch’io devo puntualizzare un errore nella nostra lista di voto. La lista di voto del gruppo S&amp;D dovrebbe essere la seguente: meno, più, più. Null’altro.</p>
    </intervention>
    <intervention id="3-136" speaker_id="4436" is_mep="True" mode="spoken" role="Presidente">
      <p sl="unknown">Anche in questo caso si tratta di un'informazione interna al gruppo.</p>
      <p sl="unknown">Dopo la votazione sul bilancio</p>
    </intervention>
    <intervention id="3-137" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli deputati, la mia soddisfazione è riconducibile al fatto che avete appena accolto gli emendamenti alla posizione del Consiglio sul progetto di bilancio rettificativo n. 3/2010 e sul progetto di bilancio relativo all’esercizio 2011.</p>
      <p sl="fr">Di conseguenza, ho preso atto delle differenze tra le nostre due istituzioni e, ai sensi del comma c dell’articolo 314, paragrafo 4 del trattato sul funzionamento dell’Unione europea, convengo naturalmente sul fatto che il Presidente del Consiglio europeo convochi il comitato di conciliazione.</p>
    </intervention>
    <intervention id="3-138" speaker_id="4436" is_mep="True" mode="spoken" role="Presidente">
      <p sl="unknown">Non si tratta di una gentile concessione del Consiglio bensì quanto previsto dal trattato. Noi ovviamente, come Parlamento, eserciteremo per intero il nostro ruolo.</p>
    </intervention>
  </section>
  <section id="creitem14" title="6.3. Posizione del Parlamento sul progetto di bilancio 2011 quale modificato dal Consiglio (tutte le sezioni) (A7-0284/2010, Sidonia Elżbieta Jędrzejewska) (votazione)"/>
  <section id="creitem15" title="6.4. Calendario delle tornate del Parlamento europeo – 2012 (votazione)">
    <intervention id="3-142" speaker_id="4342" name="Joseph Daul" is_mep="True" mode="spoken">
      <p sl="fr">Signor Presidente, ieri sera il mio gruppo ha trattato gli emendamenti che i servizi hanno dichiarato inaccettabili. Di conseguenza, e in seguito alla discussione di stamani con i capi delle delegazioni e i leader dei gruppi, chiedo che venga rinviata la votazione in calendario.</p>
    </intervention>
    <intervention id="3-143" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, non abbiamo avuto alcuna occasione di discutere della questione come gruppo. Ne sono stato informato dall’onorevole Daul pochi minuti fa, nel corso della discussione di stamani, e ne ho parlato con i presidenti degli altri gruppi, vale a dire gli onorevoli Harms e Verhofstadt. Anch’io vorrei trattare questo punto col mio gruppo, in quanto finora non abbiamo avuto l’opportunità di farlo. A mio parere, un eventuale rinvio ci consentirebbe molto presumibilmente di raggiungere un ampio consenso sul calendario per il 2012. Ritengo pertanto che dovremmo votare oggi stesso su questo rinvio.</p>
    </intervention>
    <intervention id="3-144" speaker_id="4436" is_mep="True" mode="spoken" role="Presidente">
      <p sl="unknown">L'onorevole Schultz si è pronunciato a favore della proposta dell'onorevole Daul. Do ora la parola all'onorevole Fox, che è contrario a tale proposta.</p>
    </intervention>
    <intervention id="3-145" speaker_id="96957" name="Ashley Fox" is_mep="True" mode="spoken">
      <p sl="en">Signor Presidente, ero presente in Aula lunedì sera, quando il gruppo dei Verde/Alleanza libera ha chiesto il rinvio. Gli onorevoli Daul e Schulz erano presenti e hanno votato entrambi contro il rinvio.</p>
      <a text="(Applausi)"/>
      <p sl="en">E allora cos’è cambiato? Si tratta veramente di una qualche questione legale importante, o la verità è che forse si sono resi conto di correre concretamente il rischio di perdere l’emendamento 4 e vogliono pertanto rinviare la votazione per poter esercitare pressioni sui membri dei loro gruppi?</p>
      <a text="(Applausi)"/>
      <p sl="en">Non ha niente a che vedere con le motivazioni fittizie che sono state addotte, ed esorterei pertanto i colleghi a esprimersi contro questo rinvio e a votare a favore dell’emendamento 4.</p>
      <a text="(Applausi)"/>
    </intervention>
    <intervention id="3-146" speaker_id="4436" is_mep="True" mode="spoken" role="Presidente">
      <p sl="unknown">Pongo in votazione la proposta di rinvio formulata dall'onorevole Daul</p>
      <a text="(Il Parlamento approva la richiesta di rinvio della votazione)"/>
    </intervention>
  </section>
  <section id="creitem16" title="6.5. Miglioramento della sicurezza e della salute sul lavoro delle lavoratrici gestanti, puerpere o in periodo di allattamento (A7-0032/2010, Edite Estrela) (votazione)">
    <intervention id="3-149" speaker_id="28139" name="Carl Schlyter" is_mep="True" mode="spoken">
      <p sl="sv">Sussistono svariati errori di traduzione nella versione svedese della relazione. Solo per citarne alcuni, vengono confusi i termini barnledighet (congedo parentale) e mammaledighet (congedo di maternità). Tuttavia, l’emendamento 125 in particolare contiene un errore di traduzione gravissimo. La versione svedese dell’emendamento 125 sancisce che il congedo di paternità dovrebbe essere retribuito per intero. Non viene detto in altre versioni del testo. Ciò significa che non c’è alcuna differenza tra l’emendamento 50 e l’emendamento 125 secondo il testo svedese. Sarebbe opportuno apportare le debite correzioni.</p>
    </intervention>
  </section>
  <section id="creitem17" title="6.6. Lotta contro i ritardi di pagamento nelle transazioni commerciali (A7-0136/2010, Barbara Weiler) (votazione)"/>
  <section id="creitem18" title="6.7. Il ruolo del reddito minimo nella lotta contro la povertà e nella promozione di una società inclusiva in Europa (A7-0233/2010, Ilda Figueiredo) (votazione)"/>
  <section id="creitem19" title="6.8. Crisi finanziaria, economica e sociale: raccomandazioni sulle misure e le iniziative da adottare (relazione intermedia) (A7-0267/2010, Pervenche Berès) (votazione)"/>
  <section id="creitem20" title="6.9. Migliorare la governance economica e il quadro di stabilità dell'Unione, in particolare nell'area dell'euro (A7-0282/2010, Diogo Feio) (votazione)">
    <intervention id="3-155" speaker_id="4274" name="Olle Schmidt" is_mep="True" mode="spoken">
      <p sl="en">Signor Presidente, si tratta di un emendamento orale importante: “considerando, per quanto possibile, che tutti e 27 gli Stati membri dovrebbero attenersi pedissequamente a tutte le proposte sulla governance economica, riconoscendo che, per gli Stati membri non appartenenti all’area dell’euro, si tratterà in parte di un processo volontario”.</p>
      <p sl="en">è stato accolto dal gruppo del PPE, è stato accettato dal gruppo S&amp;D ed è stato approvato anche dal Commissario. Spero che possiate accogliere tutti quest’emendamento orale. è importante per me, è importante per il gruppo ALDE, ed è particolarmente importante per il mio paese, la Svezia, se mai aderiremo all’euro.</p>
    </intervention>
    <intervention id="3-157" speaker_id="4436" is_mep="True" mode="spoken" role="Presidente">
      <p sl="unknown">Con ciò si conclude il turno di votazioni.</p>
      <p sl="unknown">Visto che le votazioni si sono prolungate così tanto, grazie al vostro ottimo lavoro, vorrei chiedere a colori i quali hanno fatto richiesta di dichiarazioni di voto, di trasformare tali dichiarazioni da orali a scritte oppure di rinviare il turno a domani, perché – essendo state inoltrate 62 richieste – non siamo in grado di evaderle.</p>
    </intervention>
    <intervention id="3-158" speaker_id="23792" name="Michał Tomasz Kamiński" is_mep="True" mode="spoken">
      <p sl="en">Signor Presidente, vorrei congratularmi con lei per il lavoro eccellente di oggi. Apprezzo davvero molto il modo in cui ha esercitato la Presidenza, e spero che condividerà queste sue meravigliose competenze anche con altri Vicepresidenti del Parlamento.</p>
    </intervention>
    <intervention id="3-159" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, io ho votato oggi e i miei elettori possono avere già accesso al mio voto odierno, pertanto dovrebbero avere anche l’opportunità di sentire oggi stesso la mia dichiarazione di voto.</p>
    </intervention>
    <intervention id="3-160" speaker_id="4436" is_mep="True" mode="spoken" role="Presidente">
      <p sl="unknown">Io ho fatto una richiesta, onorevole, cioè quella di trasformare la dichiarazione orale in dichiarazione scritta. In questo modo lei comunque può dar conto al suo collegio delle motivazioni che hanno spinto lei ed altri a votare in un certo modo sui vari dossier . Non le voglio assolutamente togliere alcun diritto. Vorrei soltanto pregarla di associarsi agli altri colleghi che rinunciano alla dichiarazione orale per fare la dichiarazione scritta. Soltanto questo.</p>
    </intervention>
    <intervention id="3-161" speaker_id="96813" name="Barbara Matera" is_mep="True" mode="spoken">
      <p sl="it">Signor Presidente, aderisco alla Sua richiesta: l'onorevole Mastella ed io faremo delle dichiarazioni scritte. In secondo luogo, mi associo al collega, rinnovandole i miei complimenti, signor Presidente.</p>
    </intervention>
    <intervention id="3-162" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, se è d'accordo e per accontentare tutti, si possono rinviare a domani le dichiarazioni orali.</p>
    </intervention>
    <intervention id="3-163" speaker_id="4436" is_mep="True" mode="spoken" role="Presidente">
      <p sl="unknown">Sì sono certamente d'accordo. Se è d'accordo anche l'onorevole Sinclair. Mi affido alla bontà dei colleghi, che invito a fare le dichiarazioni orali domani o a farle scritte oggi e diamo la possibilità all'onorevole Sinclair di farla ora.</p>
    </intervention>
  </section>
  <section id="creitem21" title="7. Dichiarazioni di voto">
    <intervention id="3-167" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, vorrei rivolgere ai miei onorevoli colleghi le seguenti osservazioni.</p>
      <p sl="en">Oggi, per la prima volta dopo Lisbona, abbiamo votato sul bilancio. Vi siete tutti elogiati a vicenda e ritenete di aver fatto un buon lavoro, ma di fatto, mentre i paesi dell’Unione europea si vedono costretti a tagliare i servizi pubblici e i bilanci statali, voi avete espresso la volontà di aumentare il vostro.</p>
      <p sl="en">Avete incrementato il vostro bilancio per l’intrattenimento di 2 milioni di euro, una revisione al rialzo pari all’85 per cento. è proprio questo il messaggio che volete trasmettere ai cittadini europei? Avete inoltre approvato disposizioni sull’indennità di maternità che avranno conseguenze gravissime per i miei elettori britannici. Verranno tagliati posti di lavoro; ne risentiranno i servizi pubblici. Spero che oggi siate orgogliosi di voi. Non è questo il modo di gestire l’Europa.</p>
    </intervention>
    <intervention id="3-168" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, a questo punto per la par condicio , faccio una dichiarazione di voto a favore del risultato raggiunto sulla relazione Estrela.</p>
    </intervention>
    <intervention id="3-169" speaker_id="4436" is_mep="True" mode="spoken" role="Presidente">
      <p sl="unknown">Adesso però non estendiamo questa cosa. Abbiamo dato la parola a due colleghe. Per le altre dichiarazioni – sono 61, ne mancano 59 – o si sceglie di farle per iscritto oppure si sceglie di farle domani al termine delle votazioni.</p>
    </intervention>
    <intervention id="3-172" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della revisione dell’accordo quadro che disciplinerà i rapporti tra Parlamento e Commissione, alla luce del trattato di Lisbona, in quanto ritengo che tale revisione dia luogo a un rapporto di maggiore trasparenza e dinamismo tra Parlamento e Commissione. Prima del trattato di Lisbona e stando alla base giuridica dell’articolo 295 del trattato sul funzionamento dell’Unione europea, i trattati non incoraggiavano esplicitamente le istituzioni comunitarie a stipulare trattati interistituzionali. Reputo pertanto che la revisione dell’accordo quadro rispecchi l’equilibrio istituzionale creato dal trattato di Lisbona e consolidi i risultati raggiunti grazie al medesimo. Tale testo rappresenta pertanto un compromesso tra le due parti e garantisce un’attuazione più coerente e ragionevole del trattato di Lisbona.</p>
    </intervention>
    <intervention id="3-173" speaker_id="97198" name="Mara Bizzotto" is_mep="True" mode="written">
      <p sl="it">In ogni sistema democratico il controllo parlamentare dell’operato dell’esecutivo è un punto fondamentale, così come è importantissimo che vi sia un’intensa comunicazione reciproca tra governo e rappresentanti dei cittadini. Questo accordo interistituzionale tra Parlamento e Commissione soddisfa, per quanto possibile per un sistema complesso e in continua evoluzione come quello comunitario, alcune richieste che la nostra Assemblea avanza legittimamente nei confronti della Commissione europea. Bene quindi che si faciliti il controllo della nostra Assemblea nei confronti della Commissione, organismo tecnico che non può essere il cervello politico di un intero continente e che deve rendere conto il più possibile dei contenuti, delle ragioni e delle modalità della sua azione. E’ anche senz’altro positivo che si cerchi di ribadire l’opportunità di una ancora maggiore presenza della Commissione ai lavori parlamentari, in particolare alle sedute plenarie, per rispondere alle richieste dei rappresentanti dei cittadini europei e rendere conto tempestivamente della posizione della Commissione sui temi di attualità politica, economica, sociale e internazionale. Certo è che se l’UE vuole avvicinarsi ad un assetto democratico, diversamente da com’è oggi, i rapporti tra Commissione e Parlamento dovranno ulteriormente intensificarsi e migliorare. Il mio voto alla relazione del collega Rangel è favorevole.</p>
    </intervention>
    <intervention id="3-174" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Questa proposta ha consentito di raggiungere il primo accordo quadro costruttivo. L’estensione dei poteri conferita al Parlamento europeo dopo il trattato di Lisbona è molto importante per migliorare la cooperazione con la Commissione europea e per i rapporti futuri riguardanti l’attuazione di ulteriori accordi. Tale documento delinea pertanto altre linee guida di cooperazione tra le due istituzioni. Il Parlamento europeo e la Commissione potranno dare vita a un dialogo ravvicinato sul programma di lavoro della Commissione e sugli accordi internazionali. Il Parlamento avrà diritto ad accedere a documenti riservati. Il Parlamento verrà tenuto informato sui progressi dei negoziati internazionali e, per di più, potrà anche fungere da controparte competente e sottoporre alla Commissione proposte su tali questioni. L’accordo quadro presuppone inoltre un controllo parlamentare completo, disposizioni più severe sull’elezione del Presidente della Commissione e di quest’ultima come organo, nonché sulla sua composizione e sulle sue eventuali modifiche e rimpasti. Il Parlamento si sta adoperando per una cooperazione migliore e più trasparente con le altre istituzioni. Accolgo con favore il fatto che una cooperazione più stretta tra le due istituzioni possa assistere gli Stati membri nella trasposizione della legislazione comunitaria nel diritto nazionale nella maniera più celere ed efficace possibile.</p>
    </intervention>
    <intervention id="3-175" speaker_id="96775" name="Lara Comi" is_mep="True" mode="written">
      <p sl="it">L'architettura costituzionale dell'UE sta assumendo sempre più la forma di uno Stato Nazionale. Al di là delle considerazioni che ne derivano sul futuro politico dell'Unione, bisogna prendere atto dell'accettazione di questa similitudine. E' da essa, infatti, che deriva, giustamente a mio avviso, la modellazione delle relazioni fra Commissione e Parlamento, nella maniera che si è già sperimentata e rodata per decenni se non per secoli in ciascuno dei Paesi membri. In particolare, va apprezzato il ruolo di controllo e di inchiesta del Parlamento, che va nella direzione di ridurre il cosiddetto deficit democratico e rende più trasparenti le relazioni fra cittadini e Commissione.</p>
    </intervention>
    <intervention id="3-176" speaker_id="96973" name="Mário David" is_mep="True" mode="written">
      <p sl="pt">Accolgo con favore il successo che ha coronato i negoziati e i compromessi raggiunti in questo nuovo accordo quadro, il quinto accordo interistituzionale tra Parlamento e Commissione. Questo nuovo accordo segna indubbiamente un passo in avanti importante in termini di rapporti con la Commissione. Benché il compromesso convenuto non soddisfi tutti gli obiettivi che si era prefisso il Parlamento, l’accordo raggiunto garantisce una trasposizione coerente e ragionevole del trattato di Lisbona. Mi preme sottolineare l’importanza dei negoziati sulla dimensione interistituzionale delle relazioni internazionali dell’UE, che assicurano al Parlamento informazioni complete e tempestive per poter esprimere un parere sugli accordi internazionali nel corso del processo di negoziato. Infine, per quanto riguarda l’obbligo di fornire informazioni, vorrei enfatizzare che una collaborazione precoce col Parlamento in relazione alle richieste di iniziative legislative che scaturiscono da richieste dei cittadini sarà essenziale per fortificare il legame tra Parlamento e cittadini. Voto pertanto a favore dell’insieme delle proposte contenute nella relazione.</p>
    </intervention>
    <intervention id="3-177" speaker_id="96717" name="Robert Dušek" is_mep="True" mode="written">
      <p sl="cs">Il progetto di relazione sulla revisione dell’accordo quadro in materia di rapporti tra Parlamento europeo e Commissione europea si propone di instaurare l’equilibrio istituzionale tra Parlamento e Commissione sancito nel trattato di Lisbona. Benché gli accordi istituzionali non influiscano sull’approvazione del diritto primario, in questo caso chiariscono i rapporti tra le istituzioni comunitarie. Secondo il relatore, la versione finale della proposta rappresenta un compromesso equilibrato tra i pareri e le posizioni di entrambe le parti istituzionali, mentre i negoziati più spinosi hanno riguardato le relazioni internazionali dell’UE. Il Parlamento dovrebbe essere pienamente informato per agevolare la concessione del parere conforme e per non incappare ancora una volta nella carenza di accordi internazionali. I negoziati in tal senso sono già stati completati.</p>
      <p sl="cs">In virtù del trattato di Lisbona, il Parlamento ha acquisito nuovi poteri per un monitoraggio più attento e puntuale della trasposizione del diritto comunitario in leggi nazionali e per la sua applicazione, uno sviluppo molto gradito. La legislazione europea comune non riveste molto significato se alcuni Stati membri non la applicano a livello nazionale. Concordo con la formulazione della relazione e voterò a favore della sua adozione.</p>
    </intervention>
    <intervention id="3-178" speaker_id="96977" name="Diogo Feio" is_mep="True" mode="written">
      <p sl="pt">Gli accordi interistituzionali in seno all’Unione europea sono cruciali ai fini di un monitoraggio efficace, del controllo e dell’equilibrio dei poteri. Pertanto, alla luce dei necessari adeguamenti stabiliti dal trattato di Lisbona, sono lieto di poter constatare un’estensione dei poteri del Parlamento nei suoi rapporti con la Commissione. Come rispecchiato nella relazione, ciò si traduce in un controllo maggiore e più efficace sulle proposte della Commissione, oltre che in una maggiore trasparenza del processo legislativo.</p>
      <p sl="pt">Si è pertanto trattato di un altro passo avanti verso un esercizio più efficace dei poteri democratici, che contribuirà ad avvicinare l’Europa ai cittadini. Inoltre, non voglio trascurare di menzionare i maggiori poteri negoziali presupposti da tale proposta, in particolare da parte del relatore, onorevole Rangel. Vorrei porgergli a questo punto i miei più sentiti complimenti.</p>
    </intervention>
    <intervention id="3-179" speaker_id="96899" name="José Manuel Fernandes" is_mep="True" mode="written">
      <p sl="pt">Accolgo con favore l’adozione della relazione e il lavoro eccellente svolto dal relatore, onorevole Rangel. La relazione rispecchia e forgia l’equilibrio istituzionale sancito dal trattato di Lisbona e determina un miglioramento evidente e importante dei rapporti con la Commissione. Il progetto di revisione dell’accordo quadro sui rapporti tra Parlamento e Commissione è il quinto accordo di questo tipo che viene sottoscritto tra le due istituzioni. In termini di processo legislativo e di programmazione, è importante rilevare le modifiche relative al progetto “Legiferare meglio” e l’annuncio di una revisione dell’accordo interistituzionale sulla questione, oltre alle nuove norme in materia di valutazioni di impatto condotte dalla Commissione. Per quel che concerne la dimensione interistituzionale delle relazioni internazionali dell’UE, scopo del Parlamento è avere diritto a essere informato in modo da poter concedere la propria approvazione con una piena conoscenza dei fatti e impedire la mancata stipulazione di accordi internazionali nel momento in cui i negoziati sono già stati ultimati. Vorrei inoltre ricordare il conferimento dello status di osservatori agli europarlamentari in occasione di conferenze internazionali; gli eurodeputati possono ora presenziare anche a tutte le riunioni rilevanti. Tale ruolo è cruciale per rafforzare i poteri democratici del Parlamento, specialmente durante i negoziati di conferenze internazionali di rilievo, quali quelle delle Nazioni Unite sul cambiamento climatico.</p>
    </intervention>
    <intervention id="3-180" speaker_id="28208" name="Nathalie Griesbeck" is_mep="True" mode="written">
      <p sl="fr">Lo scorso mercoledì abbiamo votato per l’accordo quadro rivisto sui rapporti tra Parlamento europeo e Commissione europea, una revisione che, nell’ambito di quest’accordo, stabilisce i nuovi poteri del Parlamento derivanti dal trattato di Lisbona.</p>
      <p sl="fr">Tali nuovi poteri del Parlamento europeo sono essenziali e rappresentano un cambiamento radicale della procedura istituzionale europea. Il rafforzamento del controllo parlamentare sulla Commissione, il potere del Parlamento di approvare gli accordi internazionali, la partecipazione del Parlamento al programma di lavoro della Commissione, il coinvolgimento del Parlamento nell’elezione del Presidente della Commissione europea rappresentano numerosi sviluppi cruciali nella costruzione di uno spazio europeo più democratico.</p>
      <p sl="fr">Un altro aspetto che mi sembra fondamentale sono le garanzie aggiuntive che otteniamo in termini di obbligo di informare il Parlamento: avremo un accesso più agevolato ai documenti riservati relativi agli accordi e negoziati internazionali. Il Parlamento europeo deve e dovrebbe essere coinvolto in queste “procedure internazionali”, prima e dopo. L’accordo sancisce pertanto un nuovo equilibrio per uno spazio europeo più democratico ed è positivo che tutto ciò sia inserito in un accordo ufficiale.</p>
    </intervention>
    <intervention id="3-181" speaker_id="96952" name="Sylvie Guillaume" is_mep="True" mode="written">
      <p sl="fr">Approvata con un’ampia maggioranza, la revisione dell’accordo quadro segna un progresso incontestabile nei rapporti tra Parlamento europeo e Commissione.</p>
      <p sl="fr">In effetti è giunto il momento che l’equilibrio istituzionale previsto dal trattato di Lisbona venga rispecchiato fedelmente dai fatti. Tra gli elementi chiave di questa revisione, dobbiamo accogliere con particolare favore la parità di trattamento tra Parlamento e Consiglio, in particolare nello scambio di informazioni e nell’accesso alle riunioni. A tale proposito, non posso che essere lieta delle disposizioni introdotte riguardo i negoziati di accordi internazionali. Come potrebbe il Parlamento concedere la propria approvazione nella piena conoscenza dei fatti se non venisse tenuto informato durante tutta la procedura negoziale?</p>
      <p sl="fr">Gli eurodeputati sono ben decisi a tradurre pienamente in pratica i maggiori poteri loro conferiti dall’entrata in vigore del trattato di Lisbona: ne hanno dato prova lo scorso febbraio quando hanno respinto l’accordo Swift. Una cosa è certa: dobbiamo rimanere vigili per mantenere questo nuovo processo istituzionale.</p>
    </intervention>
    <intervention id="3-182" speaker_id="96772" name="Peter Jahr" is_mep="True" mode="written">
      <p sl="de">Il trattato di Lisbona conferisce al Parlamento europeo molti nuovi poteri di codecisione. Di conseguenza, ne dovrebbe per lo meno risultare un approfondimento della democrazia nell’Unione europea e una più ampia partecipazione dei cittadini europei.</p>
      <p sl="de">Codificando e realizzando tali diritti, il nuovo accordo quadro tiene conto degli stessi e del nuovo equilibrio che si viene a creare tra Commissione e Parlamento. Si tratta di uno sviluppo decisamente gradito, in quanto adesso il Parlamento potrà conformarsi maggiormente al proprio ruolo di rappresentante dei cittadini europei. Adesso tocca a noi fare un uso responsabile di questi nuovi diritti.</p>
    </intervention>
    <intervention id="3-183" speaker_id="1403" name="David Martin" is_mep="True" mode="written">
      <p sl="en">Si tratta di una grande conquista per il Parlamento e di un quadro positivo per i rapporti tra Parlamento e Commissione. Accolgo con particolare favore il riconoscimento della “parità” tra Consiglio e Parlamento e le implicazioni di ciò in termini di accesso del Parlamento a documenti riservati, di diritto di essere informato delle riunioni della Commissione con esperti nazionali e di partecipare a conferenze internazionali. Sono inoltre soddisfatto che il Parlamento possa ricoprire un ruolo di rilievo nella programmazione legislativa e abbia spesso occasione di trattare e contestare tali questioni con la Commissione in plenaria e in sede di commissione.</p>
    </intervention>
    <intervention id="3-184" speaker_id="96978" name="Nuno Melo" is_mep="True" mode="written">
      <p sl="pt">I rapporti tra Parlamento e Commissione hanno subito molte modifiche in seguito all’adozione del trattato di Lisbona, con un ampliamento dei poteri del Parlamento in diverse questioni, in particolare quelle relative alla procedura legislativa ordinaria e alle questioni di bilancio, nonché un ruolo più incisivo nella politica estera europea. Tali cambiamenti significano che i cittadini europei ricoprono ora un nuovo ruolo in relazione al processo decisionale a livello comunitario. Pertanto, è necessario e opportuno rivedere l’accordo quadro che disciplina i rapporti tra Parlamento e Commissione.</p>
    </intervention>
    <intervention id="3-185" speaker_id="96999" name="Alexander Mirsky" is_mep="True" mode="written">
      <p sl="lv">Sono pienamente d’accordo con la relazione Rangel. Fino ad oggi, e in molte occasioni, la Commissione europea non ha tenuto affatto conto delle risoluzioni del Parlamento europeo. A mio avviso, è inaccettabile. Ad esempio, la risoluzione del Parlamento europeo dell’11 marzo 2004, in cui il Parlamento europeo raccomandava che la Repubblica di Lettonia concedesse ai non cittadini il diritto di voto nelle elezioni locali e semplificasse il processo di naturalizzazione per gli anziani, non è ancora stata attuata. Mi piacerebbe conoscere il motivo per cui i Commissari europei competenti non hanno ancora rivolto interrogazioni al governo lettone. Perché viene ignorata questa risoluzione del Parlamento europeo? Forse a seguito della sottoscrizione del nuovo accordo sui rapporti tra Parlamento europeo e Commissione, questo genere di inattività da parte della Commissione verrà giudicato di conseguenza dal Parlamento europeo e, alla prima occasione utile, chi non svolge accuratamente il proprio lavoro perderà lo status di membro della Commissione.</p>
    </intervention>
    <intervention id="3-186" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Accolgo con soddisfazione i preparativi della relazione sulla revisione dell’accordo quadro concernente i rapporti tra Parlamento e Commissione. Mi rallegra anche che sia stata adottata in plenaria – decisione a cui ho contribuito – quale quadro essenziale per l’ulteriore democratizzazione dell’Unione europea mediante una divisione dei poteri tra Commissione e Parlamento che meglio rispecchi le rispettive capacità.</p>
      <p sl="pt">Tale accordo quadro è particolarmente importante in quanto è il primo dall’entrata in vigore del trattato di Lisbona, che ha aumentato i poteri del Parlamento soprattutto a livello legislativo.</p>
      <p sl="pt">A mio avviso, in virtù del nuovo accordo quadro il Parlamento diventa un partner più attivo nel costruire il progetto europeo, in quanto può esercitare i propri poteri in maniera più completa, efficace e responsabile.</p>
    </intervention>
    <intervention id="3-187" speaker_id="29579" name="Marc Tarabella" is_mep="True" mode="written">
      <p sl="fr">Malgrado le misure significative proposte dalla risoluzione dell’onorevole Figueiredo sul ruolo del reddito minimo nella lotta contro la povertà e nella promozione di una società inclusiva in Europa, mi rammarico che la maggioranza del Parlamento europeo non si sia dimostrata più ambiziosa. Come socialista, ritengo che una direttiva quadro sia indispensabile per fronteggiare efficacemente la povertà, che colpisce il 17 per cento della popolazione europea.</p>
      <p sl="fr">La direttiva quadro proposta dal mio collega, onorevole Daerden, sancirebbe il principio di un reddito minimo adeguato in Europa, stabilito sulla base di criteri comuni a tutti gli Stati membri e in conformità alle pratiche nazionali per le contrattazioni collettive e alle leggi nazionali. è nostro dovere essere ambiziosi e puntare a un’Europa più sociale.</p>
    </intervention>
    <intervention id="3-188" speaker_id="36392" name="Aldo Patriciello" is_mep="True" mode="written">
      <p sl="it">Prima del Trattato di Lisbona e della nuova base giuridica dell'articolo 295 del TFUE, i trattati non incoraggiavano esplicitamente le istituzioni dell'Unione europea a concludere accordi interistituzionali. Tali accordi non possono alterare le disposizioni del diritto primario ma spesso le chiariscono.</p>
      <p sl="it">Sono convinto che questo progetto rifletta rigorosamente l'equilibrio istituzionale stabilito dal trattato di Lisbona. Do il mio consenso perché questo accordo rappresenta un chiaro e significativo miglioramento nelle relazioni con la Commissione. Come tutti gli accordi, il testo finale tende a essere un compromesso tra le due parti; tuttavia, questo compromesso finale presenta un giudizio equilibrato e un'applicazione ragionevole e coerente del trattato di Lisbona.</p>
    </intervention>
    <intervention id="3-189" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione Rangel sottolinea le conquiste più importanti per il Parlamento europeo contenute nella revisione dell’accordo quadro per quanto riguarda le seguenti voci:</p>
      <p sl="en">La voce “Procedura e pianificazione legislative: cooperazione reciproca” comprende un miglioramento della partecipazione del Parlamento, la revisione di tutte le proposte in sospeso all’inizio del mandato di una nuova Commissione, tenendo conto dei pareri formulati dal Parlamento, e l’impegno assunto dalla Commissione a rendere conto del seguito concreto dato alle richieste di iniziativa legislativa conformemente all’articolo 225 del trattato sul funzionamento dell’Unione europea.</p>
      <p sl="en">La voce “Controllo parlamentare” comprende nuove norme per la partecipazione dei Commissari a campagne elettorali, l’obbligo per la Commissione di chiedere il parere del Parlamento se intende rivedere il Codice di condotta, e l’obbligo per i candidati ai posti di direttore esecutivo di presentarsi dinanzi alle commissioni parlamentari competenti per un’audizione.</p>
      <p sl="en">Contiene inoltre gli obblighi di fornire informazioni e il dovere per la Commissione di essere presente in Parlamento.</p>
    </intervention>
    <intervention id="3-190" speaker_id="23787" name="Czesław Adam Siekierski" is_mep="True" mode="written">
      <p sl="pl">L’entrata in vigore del trattato di Lisbona ha conferito nuovi diritti sia alla Commissione europea sia al Parlamento europeo. Il progetto del testo emendato dell’accordo quadro è l’espressione di un’attuazione più efficace dei cambiamenti che scaturiscono dal trattato sulla base dei rapporti tra le due istituzioni. Introduce modifiche vantaggiose in termini di procedura legislativa, controllo parlamentare e obbligo di fornire informazioni. Rappresenta un progresso significativo nei rapporti con la Commissione e un passo importante verso una maggiore cooperazione. Gli scambi di informazioni e il dialogo costruttivo ci consentiranno di conseguire risultati più efficaci e trasparenti, una questione chiave dal punto di vista dei cittadini comunitari, i cui interessi siamo chiamati a rappresentare. Per tale ragione considero importante che l’accordo veda come prioritaria la partecipazione dei membri della Commissione alle sedute plenarie e alle altre riunioni relative alle attività parlamentari. Sono particolarmente lieto che la Commissione si sia impegnata a collaborare strettamente fin dall’inizio col Parlamento su proposte di iniziative legislative provenienti dai cittadini.</p>
      <p sl="pl">In virtù di ciò, noi eurodeputati potremo avvicinarci di più ai nostri cittadini, il che rafforzerà la nostra democrazia. Ciononostante, per funzionare efficacemente nell’interesse dei cittadini comunitari, la Commissione dovrebbe conferire agli europarlamentari lo status di osservatori a tutte le conferenze internazionali e, laddove possibile, intercedere per consentirci di presenziare ad altre riunioni importanti in misura ancora maggiore, nonché informare il Parlamento delle posizioni negoziali adottate dalla Commissione in occasione di tali riunioni e conferenze.</p>
    </intervention>
    <intervention id="3-191" speaker_id="28134" name="Eva-Britt Svensson" is_mep="True" mode="written">
      <p sl="en">Ho votato a favore della relazione Rangel A7-279/2010 . Sono tuttavia in profondo disaccordo con l’affermazione del relatore secondo cui “il trattato di Lisbona rafforza sensibilmente la democrazia nell’Unione europea, conferendo ai cittadini dell’Unione, principalmente attraverso il Parlamento, un maggiore potere di controllo sulla Commissione”.</p>
    </intervention>
    <intervention id="3-192" speaker_id="96698" name="Viktor Uspaskich" is_mep="True" mode="written">
      <p sl="lt">Il nuovo accordo quadro sui rapporti potrebbe consolidare i risultati conseguiti dal trattato di Lisbona, il che potrebbe rappresentare una svolta importante. Particolarmente significativi sono gli emendamenti che migliorano le procedure legali e rafforzano il controllo parlamentare. Concordo con tutti gli emendamenti che contribuiscono a migliorare lo scambio di informazioni e a promuovere l’efficacia dei rapporti tra Parlamento europeo e Commissione europea. è importante accertarsi che questo partenariato istituzionale sia oberato da meno burocrazia possibile. Il nuovo accordo quadro sui rapporti disciplina il “partenariato speciale” tra Parlamento e Commissione europea. Non dobbiamo dimenticare che il partenariato più importante di tutti è quello instaurato tra l’Unione europea e i suoi cittadini. L’Unione europea deve impegnarsi di più per individuare punti in comune con i cittadini e dare prova della propria rilevanza nella loro vita di ogni giorno.</p>
      <p sl="lt">Il relatore ha giustamente precisato che l’accordo rappresenta un “nuovo equilibrio interistituzionale”, vale a dire un buon compromesso. Vi sono tuttavia alcune questioni su cui l’Unione europea non è disposta a negoziare – diritti umani e libertà fondamentali. Maggiori poteri si traducono in maggiori responsabilità. Una cosa è parlare di valori comuni, un’altra è attuarli e difenderli. Se non conseguiremo tale obiettivo, le diverse aree del sistema istituzionale dell’Unione europea non potranno realizzare appieno il loro potenziale. Per essere una forza coesiva, l’Unione europea dev’essere credibile.</p>
    </intervention>
    <intervention id="3-194" speaker_id="96973" name="Mário David" is_mep="True" mode="written">
      <p sl="pt">Adesso che la revisione dell’accordo quadro sui rapporti tra Parlamento e Commissione è stata adottata, ne consegue un adeguamento del regolamento del Parlamento al suddetto accordo. Mi esprimo pertanto a favore della relazione.</p>
    </intervention>
    <intervention id="3-195" speaker_id="96899" name="José Manuel Fernandes" is_mep="True" mode="written">
      <p sl="pt">Convengo con gli emendamenti a regolamento del Parlamento in vista del loro adeguamento alla revisione dell’accordo quadro sui rapporti tra Parlamento e Commissione. Data la disponibilità della Commissione a fornire maggiori informazioni agli eurodeputati, vi è consenso sul fatto che gli europarlamentari debbano conformarsi alle norme del Parlamento in materia di trattamento di informazioni riservate. L’apertura della Commissione a fornire maggiori informazioni agli eurodeputati presuppone che i presidenti e relatori delle commissioni responsabili e di altre eventuali commissioni associate adottino insieme provvedimenti adeguati per assicurarsi che al Parlamento vengano fornite informazioni tempestive, regolari e complete, se necessario in via riservata, in tutte le fasi dei negoziati e della sottoscrizione di accordi internazionali, compresi i progetti e le versioni definitive adottate delle direttive negoziali.</p>
    </intervention>
    <intervention id="3-196" speaker_id="96978" name="Nuno Melo" is_mep="True" mode="written">
      <p sl="pt">I rapporti tra Parlamento e Commissione hanno subito molte modifiche in seguito all’adozione del trattato di Lisbona, con un ampliamento dei poteri del Parlamento in diverse questioni, in particolare quelle relative alla procedura legislativa ordinaria e alle questioni di bilancio, nonché un ruolo più incisivo nella politica estera europea. Tali cambiamenti significano che i cittadini europei ricoprono ora un ruolo nuovo in relazione al processo decisionale a livello comunitario. Pertanto, è necessario e opportuno adeguare il regolamento alla revisione dell’accordo quadro che disciplina i rapporti tra Parlamento e Commissione.</p>
    </intervention>
    <intervention id="3-197" speaker_id="96902" name="Maria do Céu Patrão Neves" is_mep="True" mode="written">
      <p sl="pt">L’adeguamento del regolamento del Parlamento alla revisione dell’accordo quadro sui rapporti tra Parlamento europeo e Commissione europea è una diretta e naturale conseguenza della revisione dell’accordo quadro sui rapporti tra Parlamento europeo e Commissione europea, consentendo all’accordo quadro di essere approvato immediatamente, in modo da entrare in vigore come previsto e come verrà pertanto garantito. Gli antefatti e il consenso condivisi dalle due relazioni fanno sì che io conceda la mia approvazione anche alla seconda.</p>
    </intervention>
    <intervention id="3-198" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione Rangel sottolinea le conquiste più importanti per il Parlamento europeo contenute nella revisione dell’accordo quadro per quanto riguarda le seguenti voci:</p>
      <p sl="en">La voce “Procedura e pianificazione legislative: cooperazione reciproca” comprende un miglioramento della partecipazione del Parlamento, la revisione di tutte le proposte in sospeso all’inizio del mandato di una nuova Commissione, tenendo conto dei pareri formulati dal Parlamento, e l’impegno assunto dalla Commissione a rendere conto del seguito concreto dato alle richieste di iniziativa legislativa conformemente all’articolo 225 del trattato sul funzionamento dell’Unione europea.</p>
      <p sl="en">La voce “Controllo parlamentare” comprende nuove norme per la partecipazione dei Commissari a campagne elettorali, l’obbligo per la Commissione di chiedere il parere del Parlamento se intende rivedere il Codice di condotta, e l’obbligo per i candidati ai posti di direttore esecutivo di presentarsi dinanzi alle commissioni parlamentari competenti per un’audizione.</p>
      <p sl="en">Contiene inoltre gli obblighi di fornire informazioni e il dovere per la Commissione di essere presente in Parlamento.</p>
    </intervention>
    <intervention id="3-199" speaker_id="28134" name="Eva-Britt Svensson" is_mep="True" mode="written">
      <p sl="it">Ho votato a favore della relazione Rangel A7-0278/2010 . Sono tuttavia in profondo disaccordo con l’affermazione del relatore secondo cui “il trattato di Lisbona rafforza sensibilmente la democrazia nell’Unione europea, conferendo ai cittadini dell’Unione, principalmente attraverso il Parlamento, un maggiore potere di controllo sulla Commissione”.</p>
    </intervention>
    <intervention id="3-201" speaker_id="photo_generic" name="Bairbre de Brún and Søren Bo Søndergaard" is_mep="True" mode="written">
      <p sl="it">Ho votato a favore delle relazioni Rangel A7-0278/2010 e A7-0279/2010 . Sono tuttavia in profondo disaccordo con l’affermazione del relatore secondo cui “il trattato di Lisbona rafforza sensibilmente la democrazia nell’Unione europea, conferendo ai cittadini dell’Unione, principalmente attraverso il Parlamento, un maggiore potere di controllo sulla Commissione”.</p>
    </intervention>
    <intervention id="3-202" speaker_id="96669" name="Joe Higgins" is_mep="True" mode="written">
      <p sl="it">Mi sono astenuto dalle votazioni sulle relazioni Rangel A7-0278/2010 e A7-0279/2010 . Malgrado il mio sostegno a molte delle misure citate nelle relazioni, tra cui il ruolo più attivo ricoperto dal Parlamento nella redazione del Codice di condotta dei Commissari e nei negoziati internazionali, sono tuttavia in profondo disaccordo con l’affermazione del relatore secondo cui “il trattato di Lisbona rafforza sensibilmente la democrazia nell’Unione europea, conferendo ai cittadini dell’Unione, principalmente attraverso il Parlamento, un maggiore potere di controllo sulla Commissione”.</p>
    </intervention>
    <intervention id="3-203" speaker_id="96820" name="Marisa Matias" is_mep="True" mode="written">
      <p sl="it">Ho votato a favore della relazione Rangel A7-0278/2010 . Sono tuttavia in profondo disaccordo con l’affermazione del relatore secondo cui il trattato di Lisbona rafforza sensibilmente la democrazia nell’Unione europea, conferendo ai cittadini dell’Unione, principalmente attraverso il Parlamento, un maggiore potere di controllo sulla Commissione.</p>
    </intervention>
    <intervention id="3-204" speaker_id="96999" name="Alexander Mirsky" is_mep="True" mode="written">
      <p sl="lv">L’onorevole Rangel propone emendamenti molto importanti al regolamento del Parlamento europeo. Probabilmente, come diretta conseguenza di tali adeguamenti del regolamento del Parlamento europeo, i problemi da noi trattati verranno risolti con maggiore celerità. In particolare, gradirei che gli Stati membri dell’Unione traducessero in realtà le decisioni e le raccomandazioni formulate dal Parlamento europeo. Soltanto quando rimetteremo ordine al nostro interno le raccomandazioni dell’UE ai paesi terzi acquisiranno maggiore valore. A titolo di esempio, le raccomandazioni della risoluzione del Parlamento europeo dell’11 marzo 2004 sulla situazione dei non cittadini in Lettonia non sono ancora state trasposte. Auspico che la revisione del regolamento del Parlamento europeo aiuti le istituzioni europee ad avere un quadro chiaro delle violazioni dei diritti umani di base che vengono perpetrate in Lettonia.</p>
    </intervention>
    <intervention id="3-205" speaker_id="97197" name="Alfredo Pallone" is_mep="True" mode="written">
      <p sl="it">Con questo accordo, il Parlamento si è "migliorato" e rafforzato ed é stata rinforzata la democratizzazione dell'Unione europea. L'adozione di questa relazione è un segnale forte della voglia di consolidamento del principio della divisione dei poteri. L'accordo quadro è di grande importanza, dato che definisce le relazioni tra Parlamento e Commissione in un periodo in cui il Parlamento ha ottenuto maggiori poteri, specialmente nel processo legislativo, essendo allo stesso livello del Consiglio. Infatti, nonostante i Trattati e i Protocolli aggiuntivi e applicativi, era necessaria una normativa integrativa volta a specificare e a definire meglio alcune questioni. Nel dettaglio plaudo al fatto che l'accordo quadro chiarisca i punti relativi alla responsabilità politica di entrambe le istituzioni, la circolazione delle informazioni, le relazioni esterne, l'allargamento e gli accordi internazionali, l'implementazione del bilancio, il programma politico e legislativo della Commissione e il programma pluriennale dell'Unione, la competenza legislativa e l'attuazione di specifici poteri della Commissione, il controllo dell'applicazione del diritto comunitario e la partecipazione della Commissione nei lavori parlamentari.</p>
    </intervention>
    <intervention id="3-207" speaker_id="96846" name="George Becali" is_mep="True" mode="written">
      <p sl="ro">Ho votato a favore del regolamento in oggetto che contiene aspetti tecnici, finanziari e amministrativi e illustra le relazioni interistituzionali necessarie a questo servizio europeo e alle sue strutture. Auspichiamo, oggi come in passato, che l’Unione europea sia un protagonista autorevole e riconosciuto della politica estera: a questo fine occorrono anche norme e regolamenti europei adeguati.</p>
    </intervention>
    <intervention id="3-208" speaker_id="96849" name="Alain Cadec" is_mep="True" mode="written">
      <p sl="fr">L’istituzione del servizio europeo per l’azione esterna ha reso necessaria la modifica del regolamento finanziario al fine di migliorare il controllo e l'attuazione del suddetto servizio.</p>
      <p sl="fr">La relazione Gräßle-Rivellini rafforza la responsabilità finanziaria e di bilancio, migliora la trasparenza e promuove l’efficacia del servizio europeo per l’azione esterna. Le migliorie proposte contribuiranno a creare una cultura di integrità finanziaria volta a incoraggiare la fiducia nel buon funzionamento di questo servizio.</p>
      <p sl="fr">Accolgo favorevolmente anche i passaggi in cui la relazione invita ad attribuire al Parlamento un forte potere di controllo e mi unisco quindi ai relatori nel chiedere che il Parlamento venga messo in condizione di esercitare appieno i propri diritti di discarico e che i capi delegazione sottopongano le relazioni sull’attuazione del bilancio alla commissione per il controllo dei bilanci.</p>
    </intervention>
    <intervention id="3-209" speaker_id="96973" name="Mário David" is_mep="True" mode="written">
      <p sl="pt">Voto a favore del pacchetto di misure proposte dalla relazione, tese ad affermare quella cultura di integrità finanziaria necessaria affinché si possa confidare che il SEAE opererà in modo corretto e inappuntabile. La diversità del contesto di origine del suo personale farà del SEAE un crogiolo di molteplici culture d’impresa che dovrà gradualmente definire la propria cultura d'impresa. Nel definire la struttura del nuovo servizio è importante stabilirne le disposizioni finanziarie e prevedere fin dall’inizio tutte le garanzie possibili affinché l'integrità finanziaria divenga parte integrante della cultura d’impresa del SEAE. Desidero inoltre sottolineare che, al fine di garantire il controllo democratico e incrementare la fiducia dei cittadini europei nelle istituzioni comunitarie, ogni anno dovrebbe essere resa al Parlamento una dichiarazione attestante l’affidabilità dei sistemi interni di gestione e di controllo istituiti nelle delegazioni dell’Unione.</p>
    </intervention>
    <intervention id="3-210" speaker_id="4335" name="Marielle De Sarnez" is_mep="True" mode="written">
      <p sl="fr">Il servizio europeo per l’azione esterna (SEAE) sta ormai per divenire un corpo diplomatico operativo. Il Parlamento ha assicurato che il 60 per cento del personale proverrà dalle altre istituzioni europee, affinché sia garantito un certo grado di indipendenza del servizio dagli Stati membri. È stato introdotto inoltre un principio di equilibrio geografico tale da garantire una presenza adeguata e significativa di cittadini provenienti da tutti gli Stati membri.</p>
      <p sl="fr">Questa votazione ha rafforzato il ruolo del Parlamento: i capi delegazione dell’Unione europea nominati in regioni di rilevanza strategica verranno infatti ascoltati dalla commissione parlamentare per gli affari esteri. Il Parlamento avrà inoltre il diritto di verificare le modalità di utilizzo del bilancio del SEAE e il personale dovrà seguire una formazione specifica in materia di gestione del bilancio.</p>
    </intervention>
    <intervention id="3-211" speaker_id="2212" name="Philippe de Villiers" is_mep="True" mode="written">
      <p sl="fr">Al Parlamento europeo è stato chiesto di pronunciarsi in merito alla proposta di regolamento presentata dagli onorevoli Gräßle e Rivellini sulla creazione di un bilancio generale delle Comunità europee per il servizio europeo per l’azione esterna (SEAE).</p>
      <p sl="fr">Non è possibile sostenere la futura creazione di un servizio diplomatico europeo sottoposto al controllo amministrativo, politico e di bilancio della Commissione. La Francia, che può vantare il più antico servizio diplomatico al mondo, dovrà ancora una volta cedere le proprie prerogative diplomatiche ad un’Unione europea i cui cittadini sono completamente indifferenti alle posizioni che essa adotta.</p>
      <p sl="fr">Il servizio diplomatico tanto auspicato dalla Commissione imporrà un taglio netto con le tradizioni nazionali. I funzionari del SEAE non potranno ricevere istruzioni dagli Stati membri e dovranno lavorare per il bene "superiore" di un’Unione europea che è un punto di riferimento solamente per gli eurocrati.</p>
    </intervention>
    <intervention id="3-212" speaker_id="96951" name="Diane Dodds" is_mep="True" mode="written">
      <p sl="en">Signor Presidente, mi sono sempre opposta alla creazione del SEAE e niente avrebbe potuto farmi cambiare opinione; sono tuttavia consapevole delle assicurazioni fornite nel corso della campagna condotta dall’Unione europea a sostegno del servizio.</p>
      <p sl="en">Ci era stato detto che il SEAE sarebbe stato neutrale a livello di bilancio. Che ne è stato di questa affermazione? La neutralità di bilancio è solo una delle tante, vane promesse europee . Oggi, ancor prima che il SEAE diventi operativo, vi è uno sforamento di 34 milioni sul bilancio previsionale dovuto a maggiori costi per il personale e l’avviamento.</p>
      <p sl="en">Questa struttura rappresenta un ulteriore spreco del denaro dei contribuenti e fornisce un servizio che i miei elettori non vogliono, ma che è stato loro imposto da burocrati che cercano di sottrarre sempre più poteri ai governi nazionali per affidarli all’Unione europea. Una simile burocrazia è inaccettabile e in momenti di crisi economica come quello attuale dovrebbe essere limitata, anziché aumentata.</p>
    </intervention>
    <intervention id="3-213" speaker_id="96977" name="Diogo Feio" is_mep="True" mode="written">
      <p sl="pt">La proposta in oggetto è volta a modificare il regolamento finanziario applicabile al bilancio generale delle Comunità a seguito dell’istituzione del servizio europeo per l’azione esterna (SEAE), dopo l’approvazione del trattato di Lisbona da parte degli Stati membri. La mancanza di un quadro di bilancio per il nuovo organismo ha reso necessaria la presentazione dell’emendamento. L’equiparazione del SEAE alle istituzioni comunitarie concede a questo organismo di godere di un'autonomia a livello di bilancio e di gestire le proprie spese amministrative a condizione che il Parlamento proceda al discarico.</p>
      <p sl="pt">Mi auguro che il SEAE svolga le proprie attività con competenza ed efficacia, in maniera complementare e, soprattutto, non in competizione con le rappresentanze diplomatiche degli Stati membri. A questo riguardo, la Commissione intende assicurare che il SEAE possa svolgere la propria funzione di servizio esterno unificato senza che ciò comprometta la sana gestione finanziaria, la responsabilità e la tutela degli interessi finanziari dell’Unione. Mi auguro che tale intenzioni corrisponda alla realtà dei fatti.</p>
    </intervention>
    <intervention id="3-214" speaker_id="96882" name="Elisabeth Köstinger" is_mep="True" mode="written">
      <p sl="de">Il servizio europeo per l’azione esterna (SEAE) sarà in futuro il portavoce della politica estera dell’Unione europea. In questo servizio la pluralità delle nostre posizioni troverà una voce unica per lanciare un messaggio forte: ecco perché è importante sostenerlo. Affinché il nuovo servizio possa operare in modo efficace è necessario un efficiente controllo finanziario, che potrà essere assicurato soltanto se il SEAE farà parte della Commissione. Una chiara assegnazione dei diritti e dei doveri ne consentirà inoltre il regolare funzionamento. Sono favorevole alla brillante relazione degli onorevoli Gräßle e Rivellini e, naturalmente, ho votato a favore di questo contributo costruttivo da parte del Parlamento europeo.</p>
    </intervention>
    <intervention id="3-215" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, ho votato a favore della relazione dei colleghi Gräßle e Rivellini, che stabilisce il regolamento finanziario applicabile al bilancio generale delle Comunità europee, relativamente al servizio europeo per l’azione esterna (SEAE), perché credo che la promozione dell’integrità finanziaria sia importante per garantire la correttezza e la trasparenza nella gestione delle Istituzioni. La creazione di questo nuovo servizio diplomatico, prevista dal Trattato di Lisbona, costituisce un grande passo per l’Unione Europea, che potrà finalmente godere di un unico corpo diplomatico, con il compito di agevolare l’azione volta a rendere le relazioni esterne dell’Unione più coerenti, sicure ed efficienti. Mi preme sottolineare, infine, che il servizio europeo per l’azione esterna gestirà autonomamente il proprio bilancio amministrativo e sarà responsabile anche di quelle parti del bilancio operativo che rientrano nel suo mandato.</p>
    </intervention>
    <intervention id="3-216" speaker_id="96978" name="Nuno Melo" is_mep="True" mode="written">
      <p sl="pt">Il nuovo servizio europeo per l’azione esterna, istituito in seguito all'entrata in vigore del trattato di Lisbona, necessita di un bilancio per poter svolgere le proprie attività e per realizzare gli obiettivi previsti dal trattato. È pertanto necessario modificare alcune disposizioni del regolamento finanziario applicabile al fine di tener conto dei cambiamenti introdotti dal trattato di Lisbona.</p>
    </intervention>
    <intervention id="3-217" speaker_id="28407" name="Willy Meyer" is_mep="True" mode="written">
      <p sl="es">Ho votato contro questa proposta legislativa del Parlamento europeo poiché ritengo che la creazione del servizio che si vuole finanziare rappresenti un ulteriore passo verso la militarizzazione della politica estera dell’Unione europea. Ho espresso voto contrario perché non condivido questa visione militarista della politica estera e perché in tutto il processo di creazione del servizio europeo per l’azione esterna (SEAE) mancano i principi essenziali della trasparenza e della democrazia. L’organizzazione del servizio non prevede da parte del Parlamento un severo controllo sul personale e sui finanziamenti e ciò costituisce una preoccupante mancanza di democrazia e trasparenza . Non sorprende quindi che la struttura proposta per il SEAE releghi il Parlamento europeo a un ruolo secondario e marginale in materia di politica estera comunitaria, un aspetto che il mio gruppo ed io respingiamo con forza. Ho quindi votato contro la risoluzione: non posso essere favorevole alla proposta di finanziare questo tipo di servizio e le tendenze militariste.</p>
    </intervention>
    <intervention id="3-218" speaker_id="96981" name="Franz Obermayr" is_mep="True" mode="written">
      <p sl="de">Ritengo che l’istituzione del servizio europeo per l’azione esterna (SEAE) comporterà non soltanto la di strutture già esistenti, ma anche un aumento vertiginoso dei costi per il personale, con gli sprechi e la burocrazia tipici dell’Unione europea. Sui 1 643 posti di lavoro previsti per il SEAE a partire dal 1 dicembre, credeteci o no, 50 sono cariche di direttore generale e durante le fasi iniziali ciascuno di questi direttori generali potrà disporre di poco più di 30 funzionari che non raggiungeranno le 80 unità a nemmeno una volta che la struttura sarà completata. I summenzionati direttori generali guadagneranno in media 17 000 euro al mese e al il livello immediatamente successivo prevede 224 direttori e 235 capi unità. Siamo ancora in attesa che vengano definiti i compiti e gli obiettivi specifici del personale del nuovo servizio. Vogliamo certamente che l’Unione europea rappresenti una voce autorevole sulla scena mondiale, ma non c'è bisogno di un apparato amministrativo abnorme che ai cittadini dell’Unione costerà miliardi, dato che raddoppia strutture già esistenti e prevede redditi decisamente elevati per i propri funzionari . Per questo motivo ho votato contro la relazione.</p>
    </intervention>
    <intervention id="3-219" speaker_id="28279" name="Justas Vincas Paleckis" is_mep="True" mode="written">
      <p sl="lt">Nei negoziati con i rappresentanti del Consiglio europeo e della Commissione, il Parlamento e, in particolare, i negoziatori del gruppo dell’Alleanza Progressista dei Socialisti e Democratici sono riusciti a ottenere che il bilancio del nuovo servizio diplomatico dell’Unione europea venga utilizzato in maniera più trasparente. Il Parlamento approverà ogni anno il discarico di bilancio e la Commissione dovrà informare regolarmente e in dettaglio gli eurodeputati in merito alle spese del servizio. Ho votato a favore della relazione in quanto sottolinea che nell’assunzione di cittadini dell’Unione europea occorre garantire maggiore copertura geografica e un’adeguata rappresentanza a tutti gli Stati membri.</p>
      <p sl="lt">Concordo con il relatore sulla necessità di assicurare che il personale venga selezionato in base alle proprie capacità, tenendo anche conto della parità di genere. È importante che il servizio europeo per l’azione esterna, il cui lancio è previsto per il 1° dicembre, divenga presto operativo e rappresenti soprattutto gli interessi comunitari e, laddove necessario, quelli nazionali.</p>
    </intervention>
    <intervention id="3-220" speaker_id="36392" name="Aldo Patriciello" is_mep="True" mode="written">
      <p sl="it">Il Servizio europeo per l’azione esterna (SEAE) gestirà autonomamente il proprio bilancio amministrativo e ne sarà responsabile. In effetti, nel creare il nuovo servizio ed in particolare nello stabilire le disposizioni finanziarie ad esso applicabili, è necessario provvedere sin dall’inizio alle apposite garanzie economiche.</p>
      <p sl="it">Per promuoverne l’integrità finanziaria, quindi, è importante garantire che i vari servizi responsabili della supervisione degli aspetti monetari, soprattutto a livello delle delegazioni, possano interagire agevolmente fra loro. Rafforzando queste garanzie, si auspica di accrescere la fiducia dei cittadini europei nelle istituzioni dell’Unione. Di conseguenza, i miglioramenti strutturali presentati nella proposta sono tesi ad affermare l’integrità finanziaria necessaria affinché si possa confidare che il SEAE operi in modo corretto e inappuntabile.</p>
    </intervention>
    <intervention id="3-221" speaker_id="28409" name="Raül Romeva i Rueda" is_mep="True" mode="written">
      <p sl="en">Non è stata un’impresa facile ma, grazie agli sforzi del Parlamento, il servizio europeo per l’azione esterna possiede ora il potenziale per diventare l’elemento trainante di una politica estera comunitaria più efficace e legittima. Siamo lieti che tematiche particolarmente care ai Verdi, come la parità di genere e la formazione comune finalizzata a creare uno spirito di corpo, siano state affrontate approfonditamente e che il Parlamento eserciterà maggiore controllo democratico sul funzionamento del SEAE tramite l’introduzione di singole linee di bilancio per le principali operazioni estere dell’Unione. Il Parlamento europeo è riuscito inoltre a tutelare il metodo comunitario e, grazie alle pressioni dei Verdi, le priorità in materia di sviluppo.</p>
    </intervention>
    <intervention id="3-222" speaker_id="97016" name="Angelika Werthmann" is_mep="True" mode="written">
      <p sl="de">Al fine di rappresentare in modo più efficace gli interessi degli Stati europei sulla scena internazionale, le iniziative di politica estera devono essere discusse in anticipo e quindi comunicate al mondo esterno all’unisono. Tramite il servizio europeo per l’azione esterna (SEAE) si sta cercando di riportare gli strumenti di politica esterna dell’Unione in un quadro coerente, raggruppando le risorse esistenti e integrandole con altre nuove. Vista la novità della struttura, occorrerà introdurre norme ambiziose in materia di trasparenza e di responsabilità finanziaria e di bilancio. Dato che il SEAE è sottoposto all’autorità del Parlamento in materia di bilancio, tale servizio dovrà essere integrato nella struttura della Commissione, altrimenti sarà impossibile provvedere al discarico ai sensi dei trattati. Alle autorità di bilancio verranno inoltre presentate le relazioni annuali sull’attività della struttura.</p>
    </intervention>
    <intervention id="3-224" speaker_id="96846" name="George Becali" is_mep="True" mode="written">
      <p sl="ro">Anch’io, come altri colleghi deputati, credo che il servizio europeo per l’azione esterna debba essere autonomo in relazione allo statuto dei funzionari e al regime applicabile agli altri agenti della Comunità. Sono a favore della disposizione che prevede per i funzionari dell’Unione e gli agenti temporanei distaccati dai servizi diplomatici degli Stati membri gli stessi diritti e le stesse opportunità di accesso ai nuovi posti. Spero che l’assunzione di personale su base geografica più vasta possibile – mi riferisco ai nuovi Stati membri – possa divenire realtà.</p>
    </intervention>
    <intervention id="3-225" speaker_id="96977" name="Diogo Feio" is_mep="True" mode="written">
      <p sl="pt">Il servizio europeo per l’azione esterna è uno strumento essenziale per garantire che l’Unione europea sia più aperta nei confronti del mondo e possa stabilire contatti proficui con molti paesi e regioni. Affinché questo importante servizio funzioni è essenziale attribuire ai suoi funzionari ruoli adeguati e chiarire il loro status, nonché quello degli agenti temporanei distaccati dai servizi diplomatici nazionali che operano all’interno del servizio. Questo emendamento dello statuto dei funzionari delle Comunità europee e del regime applicabile agli altri agenti di tali Comunità risulta quindi pienamente giustificato. Auspico che il servizio diplomatico europeo possa operare fianco a fianco con quelli nazionali e potenziarne il rendimento. Mi auguro che le priorità della politica europea non trascurino la componente esterna e che, nelle sue attività, il nuovo servizio non trascuri il ruolo cruciale delle lingue europee nella comunicazione universale e quello delle lingue europee globali più adatte a stabilire una comunicazione diretta con gran parte del mondo.</p>
    </intervention>
    <intervention id="3-226" speaker_id="96899" name="José Manuel Fernandes" is_mep="True" mode="written">
      <p sl="pt">Il servizio europeo per l’azione esterna costituisce ora parte integrante dell’amministrazione europea: è un organo aperto, efficace e indipendente ai sensi dell’articolo 298 del trattato sul funzionamento dell’Unione europea. Desidero sottolineare, nella modifica dello statuto dei funzionari e del regime applicabile agli altri agenti, la parità di status dei funzionari comunitari e del personale temporaneo proveniente dai servizi diplomatici degli Stati membri, in particolare per quanto concerne il diritto di accesso a tutti i posti di lavoro a condizioni equivalenti e la promozione delle pari opportunità per il genere sottorappresentato.</p>
    </intervention>
    <intervention id="3-227" speaker_id="28424" name="Tunne Kelam" is_mep="True" mode="written">
      <p sl="en">Mi sono astenuto nella votazione conclusiva del 20 ottobre 2010 sulla relazioneRapkay. Sono pienamente favorevole alla formazione del servizio europeo per l’azione esterna e apprezzo molto gli sforzi dell’onorevole Brok e degli altri deputati che sono riusciti a rendere equilibrato il progetto originale presentato dall’Alto rappresentante. Desidero attirare la vostra attenzione sul fatto che l’emendamento sulla rappresentanza geografica, sostenuto dalle commissioni affari esteri e bilanci, non sia stato approvato dalla commissione giuridica: non è quindi certo che la versione definitiva della relazione possa fornire al Parlamento europeo una base giuridica in riferimento all’equilibrio geografico.</p>
    </intervention>
    <intervention id="3-228" speaker_id="97968" name="Andrey Kovatchev" is_mep="True" mode="written">
      <p sl="bg">Lady Ashton, porgo i miei migliori a lei e al nuovo servizio europeo per l’azione esterna, nel quale nutriamo grandi speranze. Auspichiamo che possa far avverare un altro sogno europeo consentendo all’Europa di rivolgersi al mondo con un’unica voce autorevole. È questo l'auguro di un'ampia sezione del Parlamento e può senz’altro contare sul nostro sostegno.</p>
      <p sl="bg">Desidero motivare la mia astensione nella votazione sull’emendamento relativo allo statuto dei funzionari delle Comunità europee. Credo che gli obiettivi indicativi in relazione all’equilibrio geografico siano positivi per la nuova istituzione. Ci occorre un servizio diplomatico altamente qualificato, con personale proveniente da tutti gli Stati membri, in modo tale da valorizzare la rappresentanza dell’Unione europea nel mondo.</p>
      <p sl="bg">Sono certo che il servizio sarà efficace se trarrà vantaggio dall’esperienza di tutti gli Stati membri. Sono consapevole del fatto che il numero dei paesi comunitari è più che quadruplicato da quando ha avuto inizio il processo di integrazione europea, e ritengo quindi comprensibile che durante questa fase i paesi ammessi di recente siano penalizzati in termini di rappresentanza. Per risolvere questo problema occorre determinazione e norme di legge chiaramente definite.</p>
      <p sl="bg">Credo nel desiderio e nella determinazione che ci ha ribadito,in numerose occasioni, di pervenire a una vera rappresentanza geografica nel nuovo servizio, che le consenta di essere Alto rappresentante di tutta l’Unione. Seguiremo con attenzione il suo lavoro.</p>
    </intervention>
    <intervention id="3-229" speaker_id="96704" name="Edvard Kožušník" is_mep="True" mode="written">
      <p sl="cs">Mi rallegro che si sia riusciti a introdurre nella relazione alcune garanzie, sotto forma di emendamenti, che impediranno ai funzionari di alcuni Stati membri di essere avvantaggiati rispetto a quelli di altri nell'accesso alle cariche del servizio europeo per l’azione esterna. La politica estera dell’Unione europea è dopotutto soltanto un ambito specifico e quindi, oltre alle qualifiche e alla rappresentanza geografica in senso lato, occorrerà rispettare il principio in base al quale i funzionari statali provenienti da tutti gli Stati membri dovranno essere adeguatamente rappresentati a livello di personale nel servizio europeo per l’azione esterna. Ritengo quindi molto importante che il Parlamento abbia proposto di eliminare le disposizioni che consentivano il trasferimento di funzionari dal Consiglio o dalla Commissione al nuovo servizio diplomatico europeo senza che i posti venissero messi a concorso.</p>
    </intervention>
    <intervention id="3-230" speaker_id="96978" name="Nuno Melo" is_mep="True" mode="written">
      <p sl="pt">Il servizio europeo per l’azione esterna lavora in collaborazione con i servizi diplomatici degli Stati membri ed è formato da funzionari provenienti dai servizi competenti del segretariato generale del Consiglio e della Commissione, oltre che da personale distaccato dai servizi diplomatici nazionali degli Stati membri. Ai fini dello statuto dei funzionari e del regime applicabile agli altri agenti il servizio europeo per l’azione esterna, il SEAE dovrebbe essere considerato alla stregua di un’istituzione comunitaria. Ai funzionari e agli agenti temporanei dell’Unione provenienti dai servizi diplomatici degli Stati membri dovrebbero quindi essere garantiti pari diritti e doveri e pari trattamento, in particolare per quanto riguarda l'ammissibilità ad assumere tutte le posizioni a condizioni equivalenti. L’emendamento presentato è quindi necessario.</p>
    </intervention>
    <intervention id="3-231" speaker_id="96652" name="Alajos Mészáros" is_mep="True" mode="written">
      <p sl="hu">Ho accordato il mio sostegno alla relazione che è stata preceduta da dibattiti molto seri, specialmente per quanto concerne l'assunzione delle cariche del servizio europeo per l’azione esterna. Il tema principale delle discussioni è stato l'equilibrio geografico, un principio che, assieme alle priorità dell’equilibrio istituzionale e della parità di genere, alla fine è stato incluso nella relazione in forma molto blanda.</p>
      <p sl="hu">Indubbiamente i nuovi Stati membri non sono del tutto soddisfatti, ciononostante è positivo che si sia raggiunto un compromesso e contiamo che in futuro possa essere rivisto e divenire più equo. A tal fine occorrerà fare il possibile per assicurare che i diplomatici designati dai singoli Stati membri possiedano qualifiche comparabili ed elevate. Dovremmo tuttavia rallegrarci per l'importante passo compiuto verso una rappresentanza estera unificata ed efficiente dell’Unione europea poiché, date le sfide attuali e quelle che ci attendono, questo è uno degli aspetti più importanti della politica comunitaria.</p>
    </intervention>
    <intervention id="3-232" speaker_id="28409" name="Raül Romeva i Rueda" is_mep="True" mode="written">
      <p sl="en">Abbiamo adottato a larga maggioranza il pacchetto di compromesso che rispecchia la posizione dei Verdi, alla quale il nostro gruppo ha contribuito concretamente.</p>
    </intervention>
    <intervention id="3-233" speaker_id="28135" name="György Schöpflin" is_mep="True" mode="written">
      <p sl="en">Coloro che, tra noi, provengono dai nuovi Stati membri sono delusi dalla mancanza di un impegno vincolante sull'equilibrio geografico nel servizio europeo per l’azione esterna. È vero che diverse dichiarazioni politiche hanno promesso a più riprese di tenere in considerazione gli interessi dei nuovi Stati membri; tuttavia, per quanto tale impegno politico possa essere positivo, l’assenza di una norme di legge è deplorevole. Senza una disposizione di legge è difficile immaginare come gli elettori dei nuovi paesi comunitari possano sentirsi padroni del SEAE e per questo motivo alcuni tra di noi hanno avuto dei dubbi sull’opportunità di appoggiare pienamente la relazione Rapkay.</p>
    </intervention>
    <intervention id="3-234" speaker_id="23787" name="Czesław Adam Siekierski" is_mep="True" mode="written">
      <p sl="pl">Ci avviamo alla conclusione del processo alquanto tumultuoso che ha stabilito quale forma assumerà il servizio europeo per l’azione esterna, sul quale oggi stiamo per votare. Si è parlato a lungo di sviluppo sostenibile in termini di genere e di geografia e abbiamo discusso molto di trasparenza nell'assunzione del personale, che dovrà basarsi su regolamenti e norme predefinite. L’aspetto più importante riguarda tuttavia l’efficacia e il buon funzionamento del SEAE, e questo è il motivo per cui i criteri meritocratici sono così importanti quando si parla di assunzioni. Desidero sottolineare l’obbligo, o piuttosto la necessità, di accogliere nel nuovo servizio i funzionari competenti in materia provenienti dalle direzioni della Commissione europea, così come quelli del Consiglio e del Parlamento.</p>
      <p sl="pl">Il punto non riguardala rappresentanza delle istituzioni europee, bensì la necessità che i funzionari possiedano qualifiche adeguate in vari ambiti dell'attività comunitaria e competenze in aspetti complessi di temi quali l’energia, il commercio, l’agricoltura e via dicendo, per non parlare di diritti umani e terrorismo. Temo che la maggior parte dei funzionari che opereranno nel SEAE, pur possedendo capacità diplomatiche generali, non avranno familiarità con le complesse questioni pratiche di cui dovranno occuparsi.</p>
    </intervention>
    <intervention id="3-235" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">Astenersi dal voto non è una soluzione e gli assenti sono sempre dalla parte del torto. Credo che nel complesso la risoluzione preveda più misure positive che di scarso valore. Il servizio europeo per l’azione esterna è necessario e dovrebbe iniziare ad operare prima possibile, al fine di accrescere l'importanza dell’Europa nel mondo.</p>
      <p sl="pl">La risoluzione adottata dichiara che nel nuovo servizio saranno rappresentati tutti gli Stati membri: ora dovremo fare in modo che ciò avvenga realmente, al fine di creare fiducia nel processo di istituzione del Servizio per l’azione esterna. Va ricordato che l’Unione europea è stata fondata sulla fiducia reciproca e che la Polonia ne ha tratto grandi benefici. Intendo di seguire il processo molto attentamente.</p>
    </intervention>
    <intervention id="3-236" speaker_id="96773" name="Rafał Trzaskowski" is_mep="True" mode="written">
      <p sl="pl">Solo un anno fa, l’introduzione del concetto di equilibrio geografico nel dibattito sul servizio europeo per l’azione esterna incontrava una fortissima opposizione, persino all’interno del Parlamento europeo. Oggi nessuno più dubita che si tratti di un problema che bisogna risolvere. È positivo che tutti i documenti più importanti su questo tema ribadiscano l’impegno ad assicurare una rappresentanza equa a tutti gli Stati membri dell’Unione europea nel nuovo servizio diplomatico dell’Unione e la revisione prevista per il 2013 ci consentirà di verificare se sono stati fatti passi avanti in tal senso.</p>
    </intervention>
    <intervention id="3-237" speaker_id="96835" name="Traian Ungureanu" is_mep="True" mode="written">
      <p sl="en">I risultati della votazione sulla relazione Rapkay dimostrano che un numero considerevole di deputati dei nuovi Stati membri si è astenuto o ha espresso voto contrario, e io sono stato uno degli astenuti. Ciò che mi preoccupa maggiormente è la scarsissima ambizione nella formulazione del principio di equilibrio geografico in riferimento alla politica di assunzione di personale del futuro servizio europeo per l’azione esterna (SEAE). La relazione non ha introdotto alcun impegno giuridicamente vincolante sull'equilibrio geografico all’interno del servizio e si affida unicamente alle promesse politiche fatte dai principali responsabili delle decisionali dell’Unione in materia di affari esterni. Questo è il motivo per cui la maggior parte dei nuovi Stati membri non si sente rassicurata in merito ad un’applicazione adeguata del principio di equilibrio geografico nel futuro servizio diplomatico europeo. Mi rammarico che il relatore abbia adottato un approccio tanto minimalista e mi preoccupa ancor più la riluttanza del Consiglio ad accettare esplicitamente un impegno vincolante. Chiedo al Consiglio e alla Commissione di esaminare attentamente i risultati della votazione odierna sulla relazione e di mantenere la promessa di rispettare il principio di equilibrio geografico nel processo di assunzione del personale per il SEAE. Una delle priorità degli eurodeputati sarà monitorare da vicino tale processo.</p>
    </intervention>
    <intervention id="3-239" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione del Parlamento poiché anch’io credo sia fondamentale che l’Unione europea possa utilizzare tutti i propri strumenti esterni nell'ambito di una struttura coerente, e ritengo che l’intento politico della presente relazione sia quello di mettere a disposizione le risorse del bilancio 2010 per istituire tale struttura, nella sua fase iniziale.</p>
    </intervention>
    <intervention id="3-240" speaker_id="26851" name="Nikolaos Chountis" is_mep="True" mode="written">
      <p sl="el">Ho votato contro la relazione relativa al servizio europeo per l’azione esterna istituito ai sensi del trattato di Lisbona. Ritengo inaccettabile l’erogazione di aiuti finanziari e di altro tipo a favore del servizio in oggetto, in quanto comporta l’impiego di risorse politiche e militari per iniziative di politica estera comunitaria senza fondamento che alla fine condurranno a un’ulteriore militarizzazione dell’Unione europea. Esso allontana inoltre l’Europa dal ruolo indipendente e pacifico che dovrebbe svolgere nel comporre i problemi internazionali. L'UE d entrerà così in situazioni di conflitto e divisione, a seguito di un coinvolgimento in interventi militari in zone di guerra.</p>
    </intervention>
    <intervention id="3-241" speaker_id="96977" name="Diogo Feio" is_mep="True" mode="written">
      <p sl="pt">Si sta rendendo necessario un adeguamento degli strumenti di bilancio alla nuova realtà del servizio europeo per l’azione esterna (SEAE). Credo tuttavia che gli sforzi tesi ad assicurare risorse finanziarie adeguate alle competenze e al buon funzionamento della struttura, in linea con gli intendimenti iniziali, nonché un controllo effettivo dei costi, siano ampiamente giustificati.</p>
      <p sl="pt">Le istituzioni europee e gli Stati membri dovrebbero rivolgere particolare attenzione al SEAE il periodo iniziale, in modo da esercitare un adeguato controllo sulle sue attività e individuarne i problemi principali.</p>
    </intervention>
    <intervention id="3-242" speaker_id="96899" name="José Manuel Fernandes" is_mep="True" mode="written">
      <p sl="pt">Questa proposta di bilancio rettificativo si iscrive nell’ambito della realizzazione del trattato di Lisbona ed è volta ad agevolare l’istituzione e il funzionamento del servizio europeo per l’azione esterna (SEAE).Si tratta quindi di un’iniziativa che appoggio e di cui occorre garantire l’applicazione nell’ambito dei principi di gestione efficiente delle risorse europee, sottolineando un buon rapporto tra costi e benefici, nel rispetto delle limitazioni di bilancio dovute all’impatto della crisi economica sulle finanze pubbliche.</p>
    </intervention>
    <intervention id="3-243" speaker_id="96706" name="João Ferreira" is_mep="True" mode="written">
      <p sl="pt">Il nostro voto contrario alla relazione, la quale rappresenta un ulteriore passo verso l’istituzione del servizio europeo per l’azione esterna (SEAE), è coerente con la nostra opposizione alla creazione del servizio. Aspetto centrale del trattato di Lisbona ed elemento fondamentale del federalismo nell’Unione europea, il servizio impiegherà oltre 5 000 persone nelle future 130 ambasciate UE site in diversi paesi.</p>
      <p sl="pt">Si tratta di una megastruttura diplomatica che inevitabilmente metterà in secondo piano i rappresentanti e gli interessi degli Stati membri imponendo loro, come anche a noi, gli interessi delle potenze che hanno deciso il cammino dell’Unione europea. Non vi sono garanzie che il SEAE non verrà collegato a strutture militari e di intelligence, e si delinea quindi la prospettiva di una preoccupante militarizzazione dell’Unione europea e delle sue relazioni internazionali, cui opporremo un netto rifiuto.</p>
      <p sl="pt">Ci si dovrebbe inoltre interrogare sulla provenienza dei contributi per coprire tale spesa, dato che il bilancio comunitario è estremamente ridotto. Tutto ciò avviene in concomitanza con l’inasprimento degli effetti della crisi, cui fanno seguito le cosiddette politiche di austerity che mettono sotto pressione i bilanci nazionali, con tagli alle retribuzioni e alla previdenza sociale e l’aumento delle imposte sul reddito da lavoro.</p>
    </intervention>
    <intervention id="3-244" speaker_id="96978" name="Nuno Melo" is_mep="True" mode="written">
      <p sl="pt">Dopo l’emendamento allo statuto dei funzionari e la modifica del regolamento finanziario, finalizzati a inquadrare in tali documenti la creazione del servizio europeo per l’azione esterna, è ora necessario approvare un bilancio per consentire il buon funzionamento del servizio. Affinché il servizio possa funzionare correttamente e raggiungere gli obiettivi per i quali è stato creato, deve disporre di un bilancio adeguato a fornire le risorse umane e materiali necessarie alla sua operatività.</p>
    </intervention>
    <intervention id="3-245" speaker_id="28407" name="Willy Meyer" is_mep="True" mode="written">
      <p sl="es">Ho votato contro questa proposta legislativa del Parlamento europeo poiché ritengo che la creazione del servizio che si vuole finanziare rappresenti un ulteriore passo verso la militarizzazione della politica estera dell’Unione europea. Ho espresso voto contrario perché non condivido questa visione militarista della politica estera e perché in tutto il processo di creazione del servizio europeo per l’azione esterna (SEAE) mancano i principi essenziali della trasparenza e della democrazia. L’organizzazione del servizio non prevede da parte del Parlamento un severo controllo sul personale e sui finanziamenti e ciò costituisce una preoccupante mancanza di democrazia e trasparenza. Non sorprende quindi che la struttura proposta per il SEAE releghi il Parlamento europeo a un ruolo secondario e marginale in materia di politica estera comunitaria, un aspetto che il mio gruppo ed io respingiamo con forza. Ho quindi votato contro la risoluzione: non posso essere favorevole alla proposta di finanziare questo tipo di servizio e le tendenze militariste.</p>
    </intervention>
    <intervention id="3-246" speaker_id="28255" name="Andreas Mölzer" is_mep="True" mode="written">
      <p sl="de">Ritengo assolutamente necessario riflettere sulla struttura prevista per il servizio europeo per l’azione esterna (SEAE). Un sistema nel quale ciascuno dei 50 direttori generali disporrà inizialmente di 30 funzionari, che in seguito raggiungerebbero le 80 unità, comporterebbe un’amministrazione sproporzionata e costosa.</p>
      <p sl="de">Si prevede inoltre che l’istituzione del SEAE porterà con sé una valanga di promozioni. Alcuni aspetti non sono ancora stati chiariti a sufficienza e sarebbe opportuno sottoporre a controllo preventivo i possibili effetti dei costi istitutivi. Altri elementi, come l’opportunità di assegnare adeguata importanza alla lingua tedesca come strumento di lavoro, come previsto dai trattati, sono stati ignorati. Per questi motivi ritengo che, nella sua forma attuale, l’istituzione del SEAE debba essere respinta.</p>
    </intervention>
    <intervention id="3-247" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della risoluzione del Parlamento poiché anch’io ritengo essenziale che l’Unione europea sia in grado di gestire l'intera gamma dei suoi strumenti esterni nell'ambito di una struttura coerente e che la messa a disposizione di risorse del bilancio 2010 per istituire tale struttura, nella sua fase iniziale, costituisca l'obiettivo politico della presente relazione.</p>
    </intervention>
    <intervention id="3-248" speaker_id="28409" name="Raül Romeva i Rueda" is_mep="True" mode="written">
      <p sl="en">Al fine di istituire il servizio europeo per l’azione esterna (SEAE) è necessario introdurre un emendamento relativo al bilancio 2010 e a quello proposto per il 2011. Il nuovo bilancio dovrà incorporare una nuova sezione X e il bilancio 2010 dovrà essere modificato al fine di prevedere la creazione di 100 posti supplementari in organico nel piano di istituzione del SEAE e una dotazione finanziaria a copertura di 70 agenti contrattuali. Gran parte delle risorse necessarie saranno semplicemente trasferite dalle sezioni del Consiglio europeo, del Consiglio e della Commissione. Nella commissione per gli affari esteri prevale la sensazione che l’Alto rappresentante, la baronessa Ashton, non abbia mantenuto appieno le promesse fatte al Parlamento europeo in merito all’istituzione del SEAE. La commissione affari esteri ritiene che il Parlamento europeo debba essere consultato sulle priorità in materia di personale (ad esempio, per quanto concerne l’equilibrio geografico) e che sarebbe più opportuno affrontare la questione della parità di genere nelle procedure di assunzione. Dal punto di vista del gruppo Verde/Alleanza libera europea il fatto che finora la baronessa Ashton non abbia trasferito al SEAE il personale della Commissione nella direzione generale delle relazioni esterne, che si occupa di processi di pace e di risposta alle crisi, rappresenta una grave mancanza, in particolare alla luce delle rassicurazioni fornite dall’Alto rappresentante al Parlamento europeo in relazione al trasferimento.</p>
    </intervention>
    <intervention id="3-250" speaker_id="1164" name="Bruno Gollnisch" is_mep="True" mode="written">
      <p sl="fr">Ci opponiamo fermamente alla creazione del servizio europeo per l’azione esterna. Affari esteri e diplomazia ricadono sotto la sovranità nazionale; proprio per questo abbiamo votato contro tutte le relazioni al riguardo.</p>
      <p sl="fr">Una politica estera comune, condotta nel solo interesse dell’Unione europea, si troverà necessariamente, prima o poi, in contraddizione con gli interessi fondamentali di uno o diversi Stati membri, se non di tutti. Potrebbe verificarsi, ad esempio, un conflitto che richiede il coinvolgimento dei paesi membri, ma cui i cittadini si oppongono, oppure potrebbe essere promossa una politica particolarmente ostile o favorevole nei confronti di uno Stato ovvero un gruppo di Stati, contravvenendo alla tradizione di alcuni servizi diplomatici o agli interessi cruciali di taluni Stati membri.</p>
      <p sl="fr">Quel che è peggio è che i trattati stabiliscono già adesso che, qualunque cosa accada, tutto ciò sarà soggetto ad altri impegni o vincoli dalla portata ancora maggiore, forse globale: la NATO, l’ONU e Dio sa cos’altro. Non si propone dunque un servizio diplomatico forte e indipendente, bensì uno strumento di sottomissione al potere extra-europeo.</p>
    </intervention>
    <intervention id="3-252" speaker_id="96976" name="Luís Paulo Alves" is_mep="True" mode="written">
      <p sl="pt">Nel 2010 la dotazione annuale per l’assistenza finanziaria alle misure di controllo nel settore bananiero è ammontata a 75 milioni di euro, provenienti per la maggior parte da una riallocazione della rubrica 4 del bilancio pari a 55,8 milioni di euro; nel 2011 quella stessa rubrica dispone tuttavia di soli 875 530 euro. Concordiamo dunque con la posizione del Parlamento, che intende invitare la Commissione a presentare una nuova proposta per la mobilizzazione dello strumento di flessibilità per il restante importo di 74 124 470 euro. L’assistenza finanziaria per le misure di controllo nel settore bananiero è necessaria, soprattutto se si considera che, se l’Unione europea desidera mantenere la propria influenza come attore globale, dovrà assicurare un sostegno finanziario ai paesi ACP fornitori di banane, colpiti dalla liberalizzazione dello status di nazione più favorita (NPF) nel quadro dell’OMC. Va inoltre ricordato che la proposta è del tutto fondata, poiché misure di questo tipo sono previste dal punto 27 dell’accordo interistituzionale, relativo all’uso dello strumento di flessibilità.</p>
    </intervention>
    <intervention id="3-253" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione perché concordo sul fatto che non vada messa in discussione l’assistenza finanziaria dell’UE ai paesi ACP fornitori di banane, i quali subiscono le conseguenze della liberalizzazione dello status di nazione più favorita nell’ambito dell’OMC, e che lo sforzo di bilancio non debba essere rinviato. Condivido dunque la proposta della Commissione di modificare il regolamento (CE, Euratom) n. 1905/2006, per consentire il finanziamento delle misure di accompagnamento nel settore bananiero (Banana Accompanying Measures – BAM) negli anni dal 2010 al 2013, con una dotazione complessiva di 190 milioni di euro, cui potrebbero aggiungersi altri 10 milioni di euro se il margine lo consentirà.</p>
    </intervention>
    <intervention id="3-254" speaker_id="4335" name="Marielle De Sarnez" is_mep="True" mode="written">
      <p sl="fr">Il settore bananiero è fondamentale per alcune regioni dell’Unione europea, in particolare i dipartimenti e i territori oltremare francesi. Proprio per questo, a fronte della concorrenza dei paesi dell’America latina, che gli accordi in corso di negoziazione acuiranno, il Parlamento ha adottato misure di finanziamento volte ad assistere questo settore indebolito.</p>
      <p sl="fr">I membri del Parlamento europeo auspicherebbero una mobilizzazione dello strumento di flessibilità nell’ordine dei 74,12 milioni di euro. Quest’Assemblea invia così un segnale forte alla Commissione e al Consiglio, che hanno previsto uno stanziamento di soli 18,3 milioni, cogliendo al tempo stesso l’opportunità per sottolineare che non è più possibile attingere al bilancio per l’azione esterna dell’UE al fine di finanziare le misure di accompagnamento nel settore bananiero (BAM). I 190 milioni di aiuti promessi per il periodo 2010-2013 dovranno essere reperiti attraverso nuovi canali: è questa la richiesta che il Parlamento avanzerà nel quadro della prossima prospettiva finanziaria.</p>
    </intervention>
    <intervention id="3-255" speaker_id="96899" name="José Manuel Fernandes" is_mep="True" mode="written">
      <p sl="pt">La Commissione propone di modificare il regolamento (CE, Euratom) n. 1905/2006 per finanziare le misure di accompagnamento nel settore bananiero (BAM) negli anni dal 2010 al 2013, con una dotazione complessiva di 190 milioni di euro. La ripartizione annuale proposta prevede un importo di 75 milioni di euro nel 2010. Va rilevato che il margine disponibile della rubrica 4 è di soli 875 530 euro. Nel 2010 la quota più significativa di quest’assistenza finanziaria è derivata da una riallocazione all’interno della rubrica 4 del bilancio, pari a 55,8 milioni di euro su un totale di 75 milioni, che colpisce strumenti e azioni ritenuti di grande interesse dall’Unione europea e, in particolare, dal Parlamento. Inoltre, durante l’approvazione del quadro finanziario pluriennale ora in vigore, non si è provveduto a offrire la necessaria assistenza finanziaria per le misure di accompagnamento nel settore bananiero. Non va tuttavia messa in discussione l’assistenza finanziaria dell’UE ai paesi ACP fornitori di banane, i quali subiscono le conseguenze della liberalizzazione dello status di nazione più favorita nell’ambito dell’OMC, e lo sforzo di bilancio non deve essere rinviato. Condivido pertanto la modifica al progetto di bilancio rettificativo n. 3/2010 proposta dal relatore.</p>
    </intervention>
    <intervention id="3-256" speaker_id="96706" name="João Ferreira" is_mep="True" mode="written">
      <p sl="pt">La relazione intende definire le misure necessarie a offrire assistenza finanziaria ai membri del gruppo degli Stati dell’Africa, dei Caraibi e del Pacifico (ACP) che subiranno le conseguenze della liberalizzazione del commercio di banane tra l’Unione europea e gli 11 paesi dell’America latina, in base alla quale l’UE si impegna a non applicare restrizioni quantitative o misure equivalenti alle importazioni di banane nel proprio territorio.</p>
      <p sl="pt">Quando è stato firmato l’accordo di Ginevra, che sancisce tale liberalizzazione, l’Unione europea si è assunta l’impegno di stanziare 200 milioni di euro a favore dei paesi ACP, a titolo di compensazione per l’impatto di queste misure sulle esportazioni verso l’UE. Già all’epoca abbiamo criticato l’accordo, vantaggioso soprattutto per le multinazionali statunitensi che dominano il mercato mondiale nel settore.</p>
      <p sl="pt">Diversi paesi ACP nonché svariati produttori di banane locali hanno espresso i propri timori per le conseguenze dell’accordo, nella convinzione che i 200 milioni di euro previsti non ne compenseranno le conseguenze. Adesso la relazione prevede "una dotazione complessiva di 190 milioni di euro, cui potrebbero aggiungersi altri 10 milioni di euro se il margine lo consentirà". Peraltro, non vi sono stati richiami all’impatto per i paesi e le regioni dell’Unione europea in cui si pratica la produzione di banane, come la regione autonoma di Madeira. Per queste ragioni, ci siamo astenuti dal voto.</p>
    </intervention>
    <intervention id="3-257" speaker_id="96816" name="Giovanni La Via" is_mep="True" mode="written">
      <p sl="it">Egregio presidente, cari colleghi, la proposta di risoluzione del Parlamento europeo sulla posizione del Consiglio sul progetto di bilancio rettificativo n. 3/2010 dell’Unione europea per l’esercizio 2010, sezione III – Commissione, assegna nuove risorse per finanziare le misure di accompagnamento nel settore delle banane, destinate ai Paesi ACP (Africa, Caraibi, Pacifico). La proposta della Commissione, fatta invero senza il coinvolgimento di alcun ramo dell’autorità di bilancio, prevede 75 milioni di euro in stanziamenti di impegno da iscrivere in Riserva, in attesa dell’adozione delle modifiche normative al relativo regolamento. In merito mi preme segnalare il mancato raggiungimento di un accordo tra il Parlamento e il Consiglio. Il Parlamento aveva, infatti, pensato all’utilizzo dello strumento di flessibilità, ottimo per affrontare situazioni simili, in quanto si tratta di fondi pronti alla mobilitazione e dotati di base giuridica. Il Consiglio, invece, aveva un’idea diversa, dovuta alla mancata volontà da parte degli Stati membri di utilizzare lo strumento di flessibilità, che ha come conseguenza un aumento dei contributi degli stessi. E proprio per le ragioni illustrate la commissione per i bilanci ha preso atto dell’impossibilità di trovare un accordo sul bilancio 2010.</p>
    </intervention>
    <intervention id="3-258" speaker_id="96978" name="Nuno Melo" is_mep="True" mode="written">
      <p sl="pt">L’Unione europea si è sempre concentrata sull’aiuto ai paesi in via di sviluppo, in particolare agli Stati ACP. La rettifica di bilancio proposta verte sui paesi ACP produttori di banane. Nella fattispecie, gli aiuti assumono la forma di una liberalizzazione del commercio di banane tra l’UE e gli 11 paesi produttori dell’America latina e, a nostro avviso, risultano migliori e più efficaci degli aiuti diretti, che prevedono una distribuzione dei fondi a pioggia. Sostenendo il settore bananiero di questi paesi contribuiamo al loro sviluppo economico, alla creazione di posti di lavoro e alla lotta alla povertà.</p>
    </intervention>
    <intervention id="3-259" speaker_id="28255" name="Andreas Mölzer" is_mep="True" mode="written">
      <p sl="de">Si crede che, per superare la crisi economica si debba destinare quante più risorse possibili alle priorità dell’UE per il 2010. Questi stanziamenti sono stati possibili grazie a una riallocazione di fondi. Il sostegno finanziario alle misure di accompagnamento per il settore bananiero non era previsto al momento della redazione dell’attuale bilancio pluriennale.</p>
      <p sl="de">Ci è stato detto che, per attutire la liberalizzazione degli scambi perseguita nel quadro dell’OMC e la relativa riduzione dei dazi doganali NPF, è necessario mantenere l’assistenza finanziaria dell’Unione europea ai paesi ACP fornitori di banane. Soprattutto adesso che l’Unione stessa è alle prese con la crisi economica, un simile utilizzo dello strumento di flessibilità appare inammissibile.</p>
    </intervention>
    <intervention id="3-260" speaker_id="28409" name="Raül Romeva i Rueda" is_mep="True" mode="written">
      <p sl="en">A seguito di una modifica degli accordi commerciali (vale a dire la liberalizzazione degli scambi nel quadro dell’OMC), la riduzione del margine preferenziale per i paesi ACP esportatori di banane ha prodotto ripercussioni negative.</p>
      <p sl="en">La Commissione europea propone dunque di sostenere i principali paesi ACP esportatori di banane istituendo una serie di misure di accompagnamento nel settore bananiero (BAM) con una dotazione di 190 milioni di euro per un periodo di quattro anni, dal 2010 al 2013. Obiettivo di tale assistenza è aiutare i paesi colpiti ad avviare programmi di adeguamento. Sebbene la questione del settore bananiero sia in sospeso da tempo, il finanziamento delle BAM resta però problematico.</p>
      <p sl="en">La Commissione e il Consiglio non hanno integrato tale assistenza nella rubrica 4 del quadro finanziario pluriennale per il 2007-2013, inoltre la commissione per lo sviluppo giudica questa proposta incompatibile con il massimale previsto per tale rubrica e chiede alla Commissione europea di apportarvi modifiche significative o sostituirla con un nuovo testo.</p>
    </intervention>
    <intervention id="3-262" speaker_id="96867" name="Maria Da Graça Carvalho" is_mep="True" mode="written">
      <p sl="pt">Sono soddisfatta del progetto di bilancio per il 2011 oggi in discussione, in quanto si sofferma esattamente sulle priorità dichiarate. Per la prima volta il Parlamento europeo e il Consiglio si trovano su un livello di parità in tale ambito. Poiché questo è il primo bilancio adottato dall’entrata in vigore del trattato di Lisbona, e in considerazione della crisi che l’Europa attraversa, è importante che il processo di riconciliazione vada a buon fine. È altresì fondamentale che l’Unione europea si doti del bilancio necessario per attuare le proprie priorità ed esercitare i nuovi poteri conferitile dal trattato. In un simile contesto di crisi è essenziale battersi per le proprie convinzioni e per un bilancio lungimirante. La proposta del Parlamento riflette tale ambizione. Dall’altra parte, le cifre del Consiglio rispecchiano l’austerità dei bilanci adottati dagli Stati membri dell’Unione europea. L’UE deve però essere capace di reagire ai cambiamenti politici provocati dalle grandi sfide e ha il dovere di presentare un bilancio europeo ambizioso e in grado di sostenere la ripresa economica. Solo rafforzando settori come scienza e innovazione e dando un contributo sia alla crescita economica, sia alla creazione di posti di lavoro e al miglioramento di quelli esistenti faremo sì che l’Europa possa offrire condizioni di vita e di lavoro più interessanti.</p>
    </intervention>
    <intervention id="3-263" speaker_id="photo_generic" name="Ole Christensen, Dan Jørgensen, Christel Schaldemose e Britta Thomsen" is_mep="True" mode="written">
      <p sl="da">Noi socialdemocratici danesi al Parlamento europeo abbiamo votato a favore degli emendamenti nn. 700, 701 e 706 del bilancio, sebbene in un passaggio delle motivazioni si affermi che l’Unione europea dovrebbe progredire verso un’economia a basse emissioni di carbonio. Sappiamo bene che i sostenitori del nucleare si nascondono dietro questa espressione, pensando in realtà a un’economia in cui l’energia atomica rappresenta una fonte di primaria importanza. Vorremmo sottolineare che giudichiamo pessima l’idea di investire le risorse dell’UE nel nucleare e abbiamo votato l’emendamento partendo da questa premessa.</p>
    </intervention>
    <intervention id="3-264" speaker_id="4440" name="Anne E. Jensen" is_mep="True" mode="written">
      <p sl="da">Nel corso della votazione sul bilancio dell’UE per l’esercizio 2011 il Venstre (partito liberale danese) si è pronunciato contro una serie di emendamenti relativi alla sottrazione di fondi da destinare alle restituzioni alle esportazioni. Tali spese sono disposte per legge e saranno pertanto effettuate indipendentemente dalla cifra indicata nel bilancio. D’altro canto, se le dotazioni non vengono specificate nel bilancio dell’Unione europea, dovranno essere erogate dai singoli Stati membri. In considerazione dei tagli di bilancio operati a livello nazionale, sarebbe un atto di irresponsabilità economica far gravare una spesa aggiuntiva così onerosa sui paesi membri. Il Venstre è soddisfatto della sostanziale riduzione delle sovvenzioni all’esportazione avvenuta negli ultimi anni nell’UE e continuerà ad adoperarsi per una modifica della legislazione di riferimento, affinché questa diminuzione graduale continui. Il partito ha inoltre votato contro una dichiarazione che vietava l’erogazione di un premio speciale per i bovini maschi nel caso dei tori da combattimento.</p>
      <p sl="da">Il Venstre ha espresso parere negativo perché i premi di questo tipo vengono erogati soltanto in Danimarca, Svezia e Slovenia, paesi in cui, come sappiamo, non si pratica il combattimento tra tori. Infine, il nostro partito ha votato contro l’assegnazione di 300 milioni di corone danesi al fondo per i prodotti lattiero-caseari. I prezzi dei prodotti caseari sono aumentati nell’ultimo anno, pertanto la Commissione ha concluso che in base alle regole attuali non sarà possibile stanziare risorse dal fondo.</p>
    </intervention>
    <intervention id="3-265" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della modifica di bilancio che inscrive in riserva una parte degli stanziamenti per il 2011 destinandoli all’Accademia europea di polizia (CEPOL). Accolgo dunque con favore il voto della plenaria, che, con un risultato di 611 favorevoli, 38 contrari e 6 astenuti, corrobora la posizione del Parlamento in merito. Difatti, il Parlamento svincolerà tali risorse se riceverà dall’agenzia informazioni positive circa il seguito dato alla quietanza liberatoria del 2008.</p>
      <p sl="fr">Le nostre richieste sono chiare: informare il Parlamento sull’esito dell’indagine condotta dall’OLAF; rendere pubblica la lista dei membri del consiglio direttivo; presentare la relazione di un revisore esterno sugli stanziamenti destinati al finanziamento delle spese private; far sì che sia il consiglio direttivo stesso ad apportare i cambiamenti, onde evitare che la situazione si ripeta nel futuro. Mi auguro che la CEPOL reagisca prontamente e dimostri la propria volontà di collaborare appieno con il Parlamento.</p>
    </intervention>
    <intervention id="3-266" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Un’Europa forte e moderna richiede un bilancio orientato al futuro e alla crescita, ma al tempo stesso la congiuntura economica invita alla riflessione e alla moderazione. Abbiamo dunque deciso di mantenere una linea restrittiva sul bilancio, concentrandoci su ampi investimenti in ricerca, sviluppo e innovazione, che generano crescita e posti di lavoro in linea con la strategia Europa 2020. Desideriamo un’Europa sostenibile sul piano economico, sociale e climatico, pertanto abbiamo votato a favore di investimenti nei campi dell’ambiente, del capitale umano e del controllo dei mercati finanziari, comunque sempre entro i limiti delle risorse disponibili.</p>
      <p sl="sv">La politica agricola dell’Unione europea continua ad assorbire una quota ingiustificatamente elevata del bilancio, ma non è possibile far fronte alle sfide del futuro applicando la politica del passato. Abbiamo pertanto votato contro la proposta di istituire un fondo per i prodotti lattiero-caseari da 300 milioni di euro e la nostra stessa idea di abolire i sussidi alle esportazioni dell’UE per i prodotti agricoli, ad esempio, nonché il sostegno alla coltivazione del tabacco. Inoltre, poiché ognuno deve fare la propria parte in questi tempi di difficoltà economica, abbiamo votato per una riduzione dei costi amministrativi dell’Unione europea.</p>
    </intervention>
    <intervention id="3-268" speaker_id="96976" name="Luís Paulo Alves" is_mep="True" mode="written">
      <p sl="pt">Considerando la debole ripresa dell’area dell’euro e la fragilità delle finanze pubbliche di molti Stati membri, un uso oculato del bilancio può stimolare la ripresa economica, ma è necessario saper sfruttare le risorse al massimo. Per quanto riguarda i cittadini, va rilevato da una parte l’aumento accordato alle rubriche "Competitività per la crescita e l’occupazione" e "Coesione per la crescita e l’occupazione", e dall’altra la riduzione degli stanziamenti per istruzione e formazione. Si registra un notevole incremento del Fondo sociale europeo (FES), ma è deplorevole che appena l’1,4 per cento delle risorse sia destinato all’attuazione della politica sociale e che, rispetto al 2010, si osservi una diminuzione di 15,77 milioni di euro degli stanziamenti per la sanità. Nel settore dello sviluppo regionale si ha un essenziale aumento del 3,2 per cento circa. Quanto all’agricoltura, va notata l’estrema volatilità del settore caseario, che evidenzia la necessità di trovare una soluzione definitiva attraverso la creazione del fondo per i prodotti lattiero-caseari. Per quanto concerne la pesca, si registra invece una deprecabile riduzione dei fondi stanziati per la PCP (politica comune della pesca).</p>
    </intervention>
    <intervention id="3-269" speaker_id="99419" name="Charalampos Angourakis" is_mep="True" mode="written">
      <p sl="el">Il bilancio dell’Unione europea per il 2011 è pensato per sostenere i profitti delle imprese e l’attacco selvaggio di monopoli e governi borghesi contro i diritti sociali e dei lavoratori; assicura ancora più capitale speculativo, sovvenzioni e agevolazioni ai monopoli (oltre ai 5 000 miliardi già erogati dai governi nazionali borghesi) affinché consolidino la propria posizione nell’inesorabile concorrenza tra imperialisti, con il chiaro obiettivo di imprimere nuovo slancio al capitalismo. Il bilancio si basa, in sostanza, sul seguente principio: da un lato, destina risorse al capitale e dall’altro taglia i fondi (già esigui) destinati a lavoratori, piccoli commercianti e imprese artigiane, aziende agricole di medie dimensioni in difficoltà economiche e infine ai giovani, aumentando ulteriormente gli stanziamenti per l’azione imperialista dell’UE e per i meccanismi di repressione e persecuzione del popolo.</p>
      <p sl="el">Il primo bilancio approvato dal Parlamento europeo, forte dei presunti poteri che gli conferisce il trattato di Lisbona, conferma la propria natura reazionaria e dimostra ancora una volta che quest’Assemblea serve fedelmente le esigenze e gli interessi dei monopoli, oltre a nutrire una profonda avversione per le necessità dei lavoratori e della base popolare. Il movimento operaio deve intensificare la lotta, affinché non siano i lavoratori a pagare il prezzo della crisi capitalista.</p>
    </intervention>
    <intervention id="3-270" speaker_id="photo_generic" name="Liam Aylward, Brian Crowley e Pat the Cope Gallagher" is_mep="True" mode="written">
      <p sl="ga">Negli ultimi anni i mercati caseari internazionali hanno mostrato una crescente volatilità. I 300 milioni di euro accordati in via eccezionale al settore con il bilancio 2010 sono stati di particolare giovamento ai produttori caseari, che risentivano in misura significativa della crisi. Abbiamo votato per una nuova linea di bilancio, affinché fosse istituito un fondo per i prodotti lattiero-caseari inteso a sostenere l’innovazione, la diversificazione e la ristrutturazione e ad accrescere il potere contrattuale dei produttori, affrontando gli squilibri nella filiera. Accogliamo inoltre con favore il giudizio espresso nella relazione sul programma "Latte nelle scuole" e sulla proposta della Commissione di aumentare le risorse destinate a questa iniziativa nonché a "Frutta nelle scuole".</p>
      <p sl="ga">Le finalità della politica agricola comune consistono nel garantire la sicurezza della filiera alimentare, tutelare l’ambiente e la biodiversità e offrire una retribuzione dignitosa agli agricoltori. A questo proposito, condividiamo il punto della relazione in cui si invita la Commissione a prevedere una riserva nel bilancio 2011 nell’eventualità che la volatilità dei mercati aumenti nel prossimo anno, al fine di snellire la burocrazia e migliorare nonché chiarire l’accesso ai finanziamenti.</p>
    </intervention>
    <intervention id="3-271" speaker_id="96846" name="George Becali" is_mep="True" mode="written">
      <p sl="ro">Concordo con gli onorevoli colleghi che non sostengono le riduzioni di bilancio proposte dal Consiglio. La più efficace argomentazione a sfavore ci viene offerta dalla situazione degli Stati membri che hanno adottato misure simili al proprio interno, e mi riferisco in particolare alla Romania. La pressione contenitiva esercitata sul consumo non ci ha traghettati fuori dalla crisi, ma ha anzi creato tensioni sociali senza precedenti. Condivido dunque l’aumento di 300 milioni di euro destinato al fondo per i prodotti lattiero-caseari. Durante la crisi europea ho sempre espresso parere favorevole nei confronti dello stanziamento di risorse aggiuntive per il settore. Sostengo con forza l’idea di un meccanismo europeo di stabilizzazione e la necessità che le due nuove linee di bilancio create siano specifiche e dispongano di dotazioni precise, come in questo caso, affinché lo strumento europeo di intervento diventi realtà e non resti pura teoria. Mi auguro che la posizione del Parlamento venga rispettata in sede di conciliazione, che si raggiunga un accordo con il Consiglio e che, durante la votazione di novembre, potremo esprimere parere favorevole sul bilancio dell’Unione europea per il 2011.</p>
    </intervention>
    <intervention id="3-272" speaker_id="96716" name="Zuzana Brzobohatá" is_mep="True" mode="written">
      <p sl="cs">Per la prima volta nella propria storia il Parlamento europeo discute il progetto di bilancio generale dell’Unione europea per il 2011 secondo le nuove norme, introdotte dal trattato di Lisbona. Quest’Assemblea ha apportato una serie di modifiche, dimostrando chiaramente che il grado di controllo e il funzionamento democratico dell’Unione sono migliorati. Sostengo questa proposta per l’avvenuto perfezionamento delle procedure democratiche, ma anche per la struttura stessa del bilancio.</p>
    </intervention>
    <intervention id="3-273" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della risoluzione del Parlamento in quanto condivido le priorità orizzontali di quest’Assemblea per il 2011 nei settori delle politiche per la gioventù, dell’istruzione e della mobilità. Tali priorità prevedono, nel quadro delle varie azioni, investimenti intersettoriali mirati per promuovere la crescita e lo sviluppo dell’Unione europea. Concordo con la proposta di aumentare gli stanziamenti per tutti i programmi connessi a tali priorità, vale a dire il Programma per l’apprendimento permanente, il Programma Persone e il programma Erasmus Mundus. Inoltre, convengo sul fatto che la mobilità professionale dei giovani costituisca uno strumento chiave per garantire lo sviluppo di un mercato del lavoro dinamico e competitivo in Europa e che, in quanto tale, vada promossa. Guardo con favore a un aumento degli stanziamenti destinati al Servizio europeo per l’occupazione e, a tal fine, sostengo fermamente l’avvio dell’azione preparatoria "Il tuo primo impiego EURES", intesa a facilitare l’accesso dei giovani al mercato dal lavoro o a posti di lavoro specializzati in un altro Stato membro, quale primo passo verso la creazione di un programma specifico non accademico per la mobilità dei giovani.</p>
    </intervention>
    <intervention id="3-274" speaker_id="28148" name="Françoise Castex" is_mep="True" mode="written">
      <p sl="fr">Questo bilancio non offre le risorse di cui l’Unione europea avrebbe bisogno per superare la recessione, promuovere la ripresa e onorare i propri doveri sul piano della solidarietà. Mi rincresce dunque che la proposta, avanzata dal gruppo dell’Alleanza progressista di Socialisti e Democratici al Parlamento europeo, di creare una linea di risorse proprie finanziata attraverso un’imposta sulle operazioni finanziarie sia stata respinta tout court dal gruppo del Partito popolare europeo (Democratico cristiano). Quest’incongruenza tra le dichiarazioni e le azioni della destra è scandalosa, se si considera che da mesi gli esponenti di quei partiti affermano di fronte ai cittadini e ai media di appoggiare un’imposta di questo tipo. Eppure, quando arriva il momento di votare e il Parlamento europeo ha l’effettiva possibilità di attuare la proposta, quelle stesse persone tentano di insabbiarla. Mentre l’Unione europea cresce e si vede investita di sempre maggiori poteri, diminuiscono le risorse a sua disposizione. Si invia così un segnale negativo sia per la ripresa della crescita e dell’occupazione in Europa, in generale, sia per i cittadini europei.</p>
    </intervention>
    <intervention id="3-275" speaker_id="photo_generic" name="Anna Maria Corazza Bildt, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Vorremmo che le priorità di bilancio dell’Unione europea si concentrassero maggiormente sul futuro, sul potenziamento della competitività e su investimenti nelle infrastrutture e nella ricerca, anziché puntellare la politica agricola. Oggi abbiamo onorato le nostre priorità votando per la certezza del diritto e l’aumento degli stanziamenti per la ricerca e le misure climatiche, ma anche per la riduzione delle sovvenzioni all’agricoltura e dei sussidi alle esportazioni, alla coltivazione del tabacco e al settore caseario. Sebbene il bilancio dell’UE per il 2011 non comprenda tutte le priorità che avremmo auspicato, abbiamo, ovviamente, espresso voto favorevole.</p>
    </intervention>
    <intervention id="3-276" speaker_id="4335" name="Marielle De Sarnez" is_mep="True" mode="written">
      <p sl="fr">Abbiamo appena adottato il bilancio per il 2011 che il Parlamento europeo auspicava. Questa votazione ci consente di riaffermare le nostre priorità nei confronti delle fasce più povere, per le quali è stato richiesto un pacchetto da 100 milioni di euro, e dei produttori caseari, per i quali chiediamo una prosecuzione del fondo per i prodotti lattiero-caseari.</p>
      <p sl="fr">Anche le imprese in difficoltà dovrebbero continuare a ricevere il sostegno del Fondo europeo di adeguamento alla globalizzazione, che dovrebbe assumere carattere permanente e disporre di un proprio bilancio. Da ultimo, vorremmo che il bilancio europeo si dotasse di risorse proprie e che venisse finalmente introdotta una tassa sulle transazioni finanziarie.</p>
    </intervention>
    <intervention id="3-277" speaker_id="4347" name="Christine De Veyrac" is_mep="True" mode="written">
      <p sl="fr">Dal momento che Stati membri, comunità locali, contribuenti e imprese accettano di compiere sacrifici economici, l’Unione europea non può esimersi dal contribuire a questo processo virtuoso. L’aumento sproporzionato del bilancio dell’UE che alcuni invocano non è accettabile. Ciò non significa che sia opportuno ridurre spese essenziali dal punto di vista strategico come la politica agricola comune, che ci rende indipendenti nell’approvvigionamento alimentare e ci offre una fonte di esportazioni (e quindi di guadagni).</p>
      <p sl="fr">D’altra parte, sarebbe necessario mettere in discussione le deroghe di cui alcuni Stati godono per tradizione, ma che oggi non hanno più ragion d’esistere. Nelle attuali circostanze non si può prendere in considerazione una tassa europea: occorrerebbe prima ridurre la pressione fiscale sugli Stati membri.</p>
    </intervention>
    <intervention id="3-278" speaker_id="2212" name="Philippe de Villiers" is_mep="True" mode="written">
      <p sl="fr">Il Parlamento europeo si è pronunciato in merito alla proposta di risoluzione legislativa relativa alla posizione del Consiglio sul progetto di bilancio generale dell’Unione europea per l’esercizio 2011.</p>
      <p sl="fr">L’esame del bilancio generale dell’UE per opera di questo Parlamento ha sempre rappresentato un’occasione per fare il punto sull’ampliamento dei poteri dell’Unione negli anni e, in parallelo, sulla restrizione della sovranità degli Stati membri.</p>
      <p sl="fr">La relazione mette in luce la pressione fiscale alla quale i contribuenti saranno sottoposti. Sebbene l’euroscetticismo dei cittadini sia evidente, l’Unione europea continua ad aumentare il proprio bilancio del 6 per cento per finanziare le politiche di cui si è arrogata. Perché questo incremento, quando una quota compresa tra il 10 e il 15 per cento resta inutilizzata e la Commissione chiede austerità a tutti gli Stati membri?</p>
    </intervention>
    <intervention id="3-279" speaker_id="96951" name="Diane Dodds" is_mep="True" mode="written">
      <p sl="en">Reputo inaccettabile qualsiasi proposta mirante ad aumentare il bilancio dell’Unione europea, perché non saprei come giustificare ai miei elettori un incremento delle uscite per il 2011 nell’ordine del 6 per cento circa. Oggi il Cancelliere dello Scacchiere annuncia tagli drastici nel settore pubblico. Si tratta di tagli che l’Unione europea stessa aveva chiesto di operare agli Stati membri. Quest’ultima non si esime tuttavia dall’aumentare il proprio bilancio del 6 per cento. Sembra che la politica ufficiale dell’UE consista nell’impartire ordini senza però dare l’esempio. Lo trovo inaccettabile.</p>
      <p sl="en">Non riuscirei a guardare negli occhi i miei elettori (persone che perderanno sicuramente il posto di lavoro a seguito della riduzione della spesa nel Regno Unito) e comunicargli che una quantità sempre maggiore dei loro soldi viene utilizzata in maniera oculata da parte dei membri del Parlamento europeo – e ricordiamo che si tratta dei loro soldi - per rimpinguare le casse del servizio europeo per l’azione esterna (SEAE), di Europol e delle autorità di regolamentazione dei servizi finanziari. Né potrei giustificare un aumento delle risorse di questa Assemblea. Proprio per questi motivi ho votato contro il bilancio. Lascio ad altri il compito di spiegare perché lo appoggino.</p>
    </intervention>
    <intervention id="3-280" speaker_id="28127" name="Lena Ek" is_mep="True" mode="written">
      <p sl="sv">Un’Europa forte e moderna richiede un bilancio orientato al futuro e alla crescita; allo stesso tempo, la congiuntura economica richiama alla riflessione e alla moderazione. Ho dunque scelto di mantenere una linea restrittiva sul bilancio, concentrandomi su ampi investimenti nella ricerca, nello sviluppo e nell’innovazione, che generano crescita e posti di lavoro in linea con la strategia Europa 2020. Desidero un’Europa sostenibile sul piano economico, sociale e climatico, e ho pertanto votato a favore di investimenti nell’ambiente, nel capitale umano e nella vigilanza dei mercati finanziari, sempre entro le risorse disponibili.</p>
      <p sl="sv">La politica agricola dell’Unione europea continua ad assorbire una quota elevata del bilancio, ma purtroppo la sua impostazione attuale raramente si rivolge alle sfide del futuro. Sebbene le zone rurali trainanti rivestano un ruolo di primo piano, non è corretto proseguire lungo la strada delle sovvenzioni all’esportazione e dei sussidi per la coltivazione del tabacco. Occorre piuttosto offrire condizioni ragionevoli per la produzione alimentare in Europa, una tutela animale accettabile e incentivi alla produzione di energia pulita per gli agricoltori. Inoltre, poiché ognuno deve fare la propria parte in questi tempi di difficoltà economica, ho votato per una riduzione dei costi amministrativi dell’Unione europea.</p>
    </intervention>
    <intervention id="3-281" speaker_id="photo_generic" name="Göran Färm, Anna Hedh, Olle Ludvigsson e Marita Ulvskog" is_mep="True" mode="written">
      <p sl="sv">Noi socialdemocratici svedesi abbiamo votato a favore del progetto di bilancio dell’Unione europea per il 2011. Il bilancio in discussione, pur essendo contenuto, prevede i necessari investimenti nella ricerca, nell’energia e nelle iniziative rivolte ai giovani, oltre a consentire l’istituzione del servizio europeo per l’azione esterna e delle autorità di vigilanza finanziaria.</p>
      <p sl="sv">Nondimeno mancano risorse sufficienti per molte delle nuove priorità dell’Unione europea, ad esempio la nuova strategia per la crescita e l’occupazione (UE 2020), la politica in ambito climatico e la politica estera e di aiuti dell’UE, in particolare nei confronti della Palestina.</p>
      <p sl="sv">Al fine di contenere il bilancio, abbiamo proposto un’ulteriore riduzione delle sovvenzioni dell’UE all’agricoltura, ma il provvedimento è stato respinto in sede di votazione. Inoltre, abbiamo votato per una disamina del sistema delle risorse proprie, che comprenda anche una tassa sulle transazioni finanziarie. Indipendentemente dalla forma che potrebbe assumere l’eventuale nuovo meccanismo di finanziamento dell’UE, si dovrebbe preservare la neutralità di bilancio e rispettare la competenza degli Stati membri in materia di tassazione.</p>
      <p sl="sv">Quanto al bilancio del Parlamento, crediamo che si debba offrire maggiore sostegno alle commissioni il cui carico di lavoro è cresciuto in seguito al trattato di Lisbona. È dunque giustificato un ampliamento dell’organico del Parlamento e dei segretariati dei gruppi politici, ma non riteniamo necessario un aumento del personale al servizio dei deputati. Quest’Assemblea ha appena deciso di mantenere in riserva gli stanziamenti per il rialzo delle indennità di assistenza, ma tali fondi non dovrebbero essere svincolati se non vengono soddisfatte tutte le condizioni. Avremmo preferito che il Parlamento avesse rimpinguato il proprio bilancio non incrementandone l’ammontare totale, bensì attuando una ridistribuzione delle risorse o accrescendone l’efficienza.</p>
    </intervention>
    <intervention id="3-282" speaker_id="96977" name="Diogo Feio" is_mep="True" mode="written">
      <p sl="pt">Il bilancio dell’UE è fondamentale per lo sviluppo delle attività dell’Unione e, soprattutto in tempi di crisi, per una distribuzione efficace dei fondi connessi alla politica di coesione.</p>
      <p sl="pt">Credo che il Consiglio non debba ridurre tali risorse arbitrariamente, come già accaduto con i finanziamenti per l’innovazione e con gli obiettivi di crescita e competitività. Il Consiglio ha diminuito gli stanziamenti d’impegno dello 0,55 e quelli di pagamento del 2,77 per cento, approvando un bilancio definitivo che ammonta rispettivamente a 141,8 e 126,5 miliardi di euro: la situazione potrebbe farsi critica, soprattutto se gli effetti ricadranno su crescita e competitività.</p>
      <p sl="pt">Sono dunque favorevole alla decisione del Parlamento di mantenere gli stanziamenti in questi settori sui livelli originari.</p>
    </intervention>
    <intervention id="3-283" speaker_id="96899" name="José Manuel Fernandes" is_mep="True" mode="written">
      <p sl="pt">Una volta entrato in vigore, il trattato di Lisbona ha abolito ogni distinzione tra spese obbligatorie e spese non obbligatorie, conferendo al Parlamento e al Consiglio la responsabilità congiunta di tutte le uscite dell’Unione europea e un potere decisionale comune. Inoltre, l’iter annuale di bilancio diventa una procedura legislativa speciale, ai sensi della quale il bilancio è approvato attraverso un atto legislativo che si presta a essere considerato una procedura di codecisione speciale o, per evitare confusioni, una decisione congiunta di Parlamento e Consiglio. Il bilancio per il 2011 proposto da questa Assemblea è ambizioso, intelligente e rispettoso, in maniera tanto rigorosa quanto realistica, degli impegni da essa assunti. Accordiamo priorità alle politiche connesse ai giovani, all’istruzione, alla mobilità, alla formazione, alla ricerca, alla competitività e all’innovazione. Desidero soffermarmi sull’iniziativa preparatoria in cui sono stato direttamente coinvolto: "Il tuo primo impiego EURES", che promuoverà la mobilità dei giovani all’interno dell’Unione e contribuirà a contrastare la disoccupazione. Il bilancio in discussione continua ad ammontare all’1 per cento circa del reddito nazionale lordo; ciò dimostra chiaramente la necessità di rivedere il quadro finanziario pluriennale, se si considerano i margini ristretti per le relative rubriche, con particolare riguardo alle rubriche 1a, 3b e 4. Peraltro, è evidente che occorre discutere quanto prima del reperimento di nuove risorse per il bilancio dell’UE.</p>
    </intervention>
    <intervention id="3-284" speaker_id="96706" name="João Ferreira" is_mep="True" mode="written">
      <p sl="pt">Condividiamo le critiche contro i tagli e le riduzioni che il Consiglio ha operato arbitrariamente nel progetto di bilancio, sottraendo oltre 7 miliardi di euro rispetto ai margini pattuiti nel quadro finanziario pluriennale per il periodo 2007-2013. Questa decisione appare ancora più inaccettabile se si considera che la somma prevista dal quadro è già di per sé estremamente esigua e compromette in partenza la riuscita della coesione economica e sociale, esasperando gli effetti nocivi delle politiche dell’UE.</p>
      <p sl="pt">Crediamo dunque che sia assolutamente necessario condurre anche una rivalutazione sostanziale del bilancio nonché un riesame immediato dei massimali previsti dall’attuale quadro finanziario. Non per questo possiamo però condividere l’intento, latente nella relazione, di asservire il bilancio ai pilastri fondanti del trattato di Lisbona: neoliberismo, federalismo e militarismo. In sostanza, lo si metterebbe al servizio di quelle stesse politiche che hanno scatenato la crisi profonda che affligge attualmente i lavoratori e i cittadini europei. Una volta operato il necessario rafforzamento del bilancio dell’UE, cui gli Stati membri dovranno contribuire ciascuno secondo il rispettivo reddito nazionale lordo, occorre allontanarsi da tali politiche e dedicarsi concretamente alla coesione, al progresso sociale e alla tutela ambientale.</p>
    </intervention>
    <intervention id="3-285" speaker_id="1164" name="Bruno Gollnisch" is_mep="True" mode="written">
      <p sl="fr">Il trattato di Lisbona, entrato in vigore il 1° dicembre dello scorso anno, conferisce nuovi poteri all’Unione europea e, di conseguenza, crea nuove voci di spesa. Nessuno dei presenti, o quasi, ha avuto la decenza di sottolineare il fatto che sia scandaloso chiedere un aumento delle risorse destinate all’Unione europea o la creazione di una nuova imposta quando si predica agli Stati membri di praticare l’austerità e abbattere gli investimenti nella previdenza sociale.</p>
      <p sl="fr">L’Unione europea ha un costo diretto esorbitante per la Francia: 8 miliardi di euro l’anno, una somma in continuo aumento che, ad esempio, corrisponde a gran parte del deficit nella previdenza sociale. I costi indiretti, ancora più esosi, si traducono nella disoccupazione, in una crescita debole, nelle delocalizzazioni e negli altri mali legati alle politiche europee. Il bilancio dell’Unione si presenta non come un complemento, bensì come un concorrente dei bilanci nazionali. Inoltre, grazie ai sistemi di cofinanziamento delle politiche strutturali, che sono essenzialmente una forma di clientelismo in tono minore, incita a spendere. Vi è anche la seguente aggravante: in quindici anni la Corte dei conti europea non è stata in grado di approvare la gestione di queste decine di miliardi di euro da parte della Commissione. Credo che sia arrivato il momento di porre fine a tutto questo.</p>
    </intervention>
    <intervention id="3-286" speaker_id="96952" name="Sylvie Guillaume" is_mep="True" mode="written">
      <p sl="fr">Ho sostenuto la risoluzione del Parlamento europeo sul progetto generale di bilancio dell’Unione europea per il 2011. Se davvero vogliamo farci carico delle priorità politiche dell’Unione europea, delle nuove spese rese necessarie dalla crisi economica e dei nuovi poteri conferitici dal trattato di Lisbona, dobbiamo appoggiare un progetto di bilancio ambizioso e capace di investire nella creazione di posti di lavoro e nel ritorno alla crescita sostenibile; in altre parole, un bilancio che rispecchi l’Europa che vogliamo.</p>
      <p sl="fr">Il Consiglio vorrebbe ridurre il bilancio dell’Unione in considerazione dei deficit elevati che gli Stati membri registrano. A tal fine, abbiamo introdotto una nuova rubrica per le risorse proprie dell’Unione, in modo da ridurre la dipendenza dai contributi nazionali. Deploriamo il fatto che la destra abbia respinto ancora una volta l’emendamento relativo alla creazione di una tassa sulle transazioni finanziarie.</p>
    </intervention>
    <intervention id="3-287" speaker_id="96882" name="Elisabeth Köstinger" is_mep="True" mode="written">
      <p sl="de">Sono favorevole alle proposte del Parlamento europeo circa il progetto di bilancio per il 2011. La relazione ha preso in considerazione gli ambiti politici più importanti e le posizioni dei singoli. Il Parlamento prende atto che, in futuro, l’Unione europea non potrà onorare l’ampio ventaglio di compiti che le spettano se disporrà di risorse limitate. Questa considerazione è valida soprattutto per l’agricoltura. Nel suo parere sul bilancio per il 2011 la commissione per l’agricoltura e lo sviluppo rurale ha già espresso il timore che la Commissione parta da presupposti troppo ottimisti nella pianificazione e assegnazione delle risorse inutilizzate. Il finanziamento di grandi progetti di ricerca europei è legato ai recuperi, la cui entità non può essere determinata a priori. La Commissione è chiamata a garantire il finanziamento a lungo termine della ricerca e dello sviluppo, elaborando piani precisi in tal senso. I recuperi derivanti dal bilancio per l’agricoltura dovrebbero essere utilizzati per il loro scopo originario.</p>
    </intervention>
    <intervention id="3-288" speaker_id="96823" name="Petru Constantin Luhan" is_mep="True" mode="written">
      <p sl="ro">Ho votato a favore della relazione perché il Parlamento europeo ravvisa le sue priorità più importanti nelle politiche per la gioventù, nell’istruzione e nella mobilità. Io stesso ho sostenuto in varie occasioni che questi ambiti rappresentano una componente essenziale e necessaria della ripresa economica dell’UE nonché della strategia Europa 2020. Le politiche per la gioventù, l’istruzione e la mobilità richiedono, nel quadro delle varie azioni, investimenti intersettoriali mirati per promuovere la crescita e lo sviluppo dell’Unione europea.</p>
      <p sl="ro">Credo pertanto nella necessità di aumentare gli stanziamenti per tutti i programmi connessi a tali priorità, segnatamente il Programma per l’apprendimento permanente, il Programma Persone e il programma Erasmus Mundus. È inoltre importante accrescere le risorse destinate alla rete europea dei servizi per l’occupazione. A tal fine, sostengo l’avvio dell’azione preparatoria "Il tuo primo impiego EURES", che è intesa a facilitare l’accesso dei giovani al mercato dal lavoro o a posti di lavoro specializzati in un altro Stato membro, quale primo passo verso la creazione di un programma specifico non accademico per la mobilità dei giovani.</p>
    </intervention>
    <intervention id="3-289" speaker_id="1403" name="David Martin" is_mep="True" mode="written">
      <p sl="en">Nella votazione individuale mi sono espresso contro i provvedimenti che, a mio avviso, avranno conseguenze negative per i cittadini dell’Unione europea e dei paesi in via di sviluppo: mi riferisco ai finanziamenti per la coltivazione del tabacco e alle sovvenzioni alle esportazioni agricole dell’UE, che danneggiano in paesi in via di sviluppo. Ho inoltre votato contro l’aumento delle linee di bilancio relative ai costi amministrativi e di viaggio nonché ai rimborsi spese. Nondimeno accolgo con favore gli elementi positivi di questa prima lettura del Parlamento, fra cui il sostegno alla crescita economica nelle nostre regioni, il finanziamento di importanti progetti di ricerca e sviluppo e l’aumento degli aiuti, in linea con l’obiettivo del Regno Unito di potenziare l’assistenza allo sviluppo. Ritengo che il bilancio dell’UE debba assicurare una stabilità di lungo termine, a fronte delle rigorose misure di austerità che i governi nazionali europei stanno adottando. Mentre gli esecutivi degli Stati membri operano tagli drastici (alle volte miopi), il bilancio dell’Unione può infatti offrire una stabilità e una progettualità di lunga durata, affinché si creino posti di lavoro, si garantisca la formazione professionale e si stimolino le economie europee durante tutta la ripresa, ad esempio attraverso i fondi di coesione e strutturali; questi ultimi, in particolare, dovrebbero andare alle zone più duramente colpite dalla crisi.</p>
    </intervention>
    <intervention id="3-290" speaker_id="96813" name="Barbara Matera" is_mep="True" mode="written">
      <p sl="it">Per la prima volta a seguito dell’entrata in vigore del Trattato di Lisbona, il bilancio europeo viene adottato con una sola lettura. Ancora, per la prima volta, questo Parlamento opera con maggior peso decisionale nei confronti del Consiglio. Tale forza accresciuta deve però accompagnarsi con un alto senso di responsabilità e realismo imposti da una crisi economica persistente.</p>
      <p sl="it">La commissione bilanci ha dato, in tal senso, un segnale chiaro, decidendo di rispettare i margini imposti dal quadro finanziario in corso ed effettuando una politica di rigore basata sulle priorità per rilanciare la crescita a favore della ricerca, dell’innovazione e dei giovani. Accolgo con piacere la decisione di questa Assemblea di aver seguito le indicazioni della commissione bilanci e degli Stati Membri, spesso costretti ad indebitarsi a seguito di eccessivi anticipi della tesoreria comunitaria.</p>
      <p sl="it">Il bilancio dell’Unione deve tuttavia essere riconsiderato alla luce delle nuove competenze derivanti da Lisbona e la necessità di risorse proprie, questioni queste che richiedono fermezza in sede di conciliazione, per dare l’adeguato sostegno finanziario ad un progetto ambizioso come la Strategia UE 2020.</p>
    </intervention>
    <intervention id="3-291" speaker_id="96978" name="Nuno Melo" is_mep="True" mode="written">
      <p sl="pt">L’entrata in vigore del trattato sul funzionamento dell’Unione europea ha rafforzato le politiche dell’UE e creato nuovi ambiti di competenza: politica estera e di sicurezza comune, competitività e innovazione, spazio, turismo, lotta al cambiamento climatico, politica sociale, politica energetica, giustizia e affari interni. Le nuove materie presuppongono un bilancio che ne consenta l’attuazione e impongono dunque a tutte le istituzioni competenti di agire coerentemente con il rafforzamento dei rispettivi poteri. Pertanto, dobbiamo assicurarci che il bilancio disponga delle risorse necessarie a raggiungere gli obiettivi previsti per il 2014, affinché non si comprometta la riuscita di Europa 2020. Ovviamente, in questa situazione di crisi, gli Stati membri si oppongono a un aumento dei contributi; devono però prendere atto delle intenzioni dell’UE e riconoscere che non si possono vanificare tutti i risultati raggiunti finora sul piano della coesione e dell’integrazione.</p>
    </intervention>
    <intervention id="3-292" speaker_id="28255" name="Andreas Mölzer" is_mep="True" mode="written">
      <p sl="de">Una delle modifiche introdotte dal trattato di Lisbona riguarda le strutture finanziarie dell’Unione europea, con particolare riguardo al quadro finanziario pluriennale e alla procedura annuale di bilancio. Il trattato conferisce al quadro finanziario valenza vincolante e attribuisce il compito di elaborarlo al Consiglio; quest’ultimo agisce all’unanimità dopo aver ottenuto il consenso del Parlamento europeo. Non si opera più alcuna distinzione tra spese obbligatorie e spese non obbligatorie, la cui approvazione è ora responsabilità congiunta delle due autorità di bilancio, mentre la procedura ne risulta semplificata. Il fatto che al Parlamento spetti il diritto di codecisione per l’intero bilancio rafforza il controllo democratico.</p>
      <p sl="de">Si prevedono inoltre ulteriori misure intese a snellire la burocrazia. È importante che il Parlamento europeo, la sola istituzione dell’UE eletta direttamente, sia investito di maggiore autorità in materia di bilancio: potrà così incidere su decisioni essenziali dell’Unione europea, come la richiesta di attuare economie di costo nel nuovo servizio europeo per l’azione esterna. Non posso però appoggiare alcuna tendenza alla centralizzazione.</p>
    </intervention>
    <intervention id="3-293" speaker_id="97197" name="Alfredo Pallone" is_mep="True" mode="written">
      <p sl="it">Gentile presidente, onorevoli Colleghi, ho votato a favore del progetto di bilancio in quanto ne approvo la linea e i contenuti. Concordo con i massimali ristabiliti rispetto ai tagli effettuati dal Consiglio. Ritengo questa votazione estremamente importante e plaudo alla posizione espressa dal Parlamento che fa valere le nuove prerogative. Infatti, grazie alla nuova procedura di bilancio, introdotta dall’entrata in vigore del Trattato di Lisbona, il Parlamento può far valere il proprio peso e i propri poteri nei confronti del Consiglio, difendendo un bilancio forte e ambizioso, ma al contempo rigido, nella consapevolezza che per rilanciare l’economia dell’Unione Europea, messa a dura prova dalla recente crisi economico-finanziaria, siano necessari importanti investimenti in settori chiave quali la ricerca e l’innovazione tecnologica.</p>
    </intervention>
    <intervention id="3-294" speaker_id="96900" name="Georgios Papanikolaou" is_mep="True" mode="written">
      <p sl="el">Il progetto di bilancio inizialmente sottoposto alla commissione per la cultura e l’istruzione dalla commissione per i bilanci non era all’altezza delle aspettative, poiché mancavano le ambiziose misure necessarie a raggiungere gli obiettivi principali della strategia EU 2020 nei settori dell’istruzione, della formazione e della mobilità. A essere precisi, in origine la commissione parlamentare competente aveva adottato la posizione di Commissione e Consiglio, proponendo di congelare gli stanziamenti per l’apprendimento permanente, l’istruzione e i programmi rivolti all’imprenditoria giovanile. La commissione per la cultura e l’istruzione ha tuttavia opposto resistenza, esprimendo il timore che le politiche nei suoi ambiti di competenza potessero risultarne svalutate, soprattutto adesso che la disoccupazione è in aumento e causa problemi in numerosi Stati membri dell’UE. Mi compiaccio che la commissione per i bilanci abbia dunque presentato i necessari emendamenti, cui ho dato il mio voto, e aumentato gli stanziamenti previsti (ad esempio nel caso dell’articolo 150202 sui programmi di apprendimento permanente).</p>
    </intervention>
    <intervention id="3-295" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della risoluzione del Parlamento perché ne condivido le priorità orizzontali per il 2011. Mi riferisco in particolare alle politiche per la gioventù, all’istruzione e alla mobilità, che richiedono, nel quadro delle varie azioni, investimenti intersettoriali mirati per promuovere la crescita e lo sviluppo dell’Unione europea. Condivido inoltre la proposta di aumentare gli stanziamenti per tutti i programmi connessi a tali priorità, segnatamente il Programma per l’apprendimento permanente, il Programma Persone e il programma Erasmus Mundus.</p>
      <p sl="pt">Credo inoltre che la mobilità professionale dei giovani costituisca uno strumento chiave per garantire lo sviluppo di un mercato del lavoro dinamico e competitivo in Europa e che, in quanto tale, vada promossa. Accolgo dunque con favore l’aumento degli stanziamenti destinati al Servizio europeo per l’occupazione e sostengo fermamente l’avvio dell’azione preparatoria "Il tuo primo impiego EURES", che è intesa a facilitare l’accesso dei giovani al mercato dal lavoro o a posti di lavoro specializzati in un altro Stato membro, quale primo passo verso la creazione di un programma specifico non accademico per la mobilità dei giovani.</p>
    </intervention>
    <intervention id="3-296" speaker_id="4253" name="Frédérique Ries" is_mep="True" mode="written">
      <p sl="fr">142 650 miliardi di euro: è questo il bilancio per l’esercizio finanziario 2011 adottato dal Parlamento europeo oggi a mezzogiorno. Si tratta di un bilancio contenuto, che coincide sostanzialmente con la proposta della Commissione europea e viene approvato in un contesto di austerità. Nondimeno sappiamo tutti che l’Unione europea non può moltiplicare e migliorare i propri interventi con risorse più contenute.</p>
      <p sl="fr">Per questo motivo, di concerto con diversi altri onorevoli colleghi e con il Commissario per la programmazione finanziaria e il bilancio Lewandowski, chiedo che l’Unione europea si doti di risorse proprie. Un simile meccanismo di finanziamento ci assicurerebbe autonomia e spazio di manovra rispetto agli Stati membri che, indipendentemente dalla crisi attuale, hanno abbandonato da tempo l’idea di fornire all’Europa mezzi corrispondenti alle sue ambizioni. Vedo almeno due ragioni per non ridurre il bilancio dell’Unione.</p>
      <p sl="fr">La prima ragione si ricollega all’entrata in vigore del trattato di Lisbona e ai nuovi poteri che spettano all’UE nei settori della politica estera, dell’energia e della vigilanza finanziaria (per citarne alcuni). La seconda riguarda la nuova strategia UE 2020, che intende riportare l’Europa a una crescita sostenibile, alla realizzazione di grandi progetti e all’innovazione. Le nuove sfide e i nuovi poteri richiederanno risorse adeguate. Questo ci riporta all’unica soluzione possibile: il finanziamento diretto dell’Unione europea.</p>
    </intervention>
    <intervention id="3-297" speaker_id="28409" name="Raül Romeva i Rueda" is_mep="True" mode="written">
      <p sl="en">La discussione sul bilancio di quest’anno evidenzia ancora una volta la necessità di concordare un sistema di risorse proprie solido per l’Unione europea. Ogni anno le istituzioni europee si accapigliano per il bilancio, complicando il processo decisionale e creando acrimonie e divergenze che potrebbero essere facilmente evitate con un sistema di risorse proprie, ad esempio destinando al bilancio dell’Unione parte degli introiti derivanti da un’eventuale tassa europea sulle transazioni finanziarie, sul carburante nell’aviazione o sulle emissioni di carbonio. Ad ogni modo, la votazione di oggi raggiunge un buon equilibrio globale tra i compiti aggiuntivi imposti dal trattato di Lisbona e il contenimento dei bilanci dell’UE, reso necessario dalle attuali difficoltà finanziarie.</p>
    </intervention>
    <intervention id="3-298" speaker_id="28134" name="Eva-Britt Svensson" is_mep="True" mode="written">
      <p sl="sv">Mi sono astenuta nella votazione sul progetto di bilancio del Parlamento. Il potenziamento di Daphne, il programma per la lotta alla violenza contro le donne, è un risultato gratificante. Inoltre, mi compiaccio che il Parlamento abbia respinto la proposta, avanzata dalla Commissione e dal Consiglio, di ridurre l’assistenza finanziaria per l’Autorità palestinese. Nondimeno desidero anche precisare che il Parlamento si dimostra, a mio avviso, irresponsabile accordando all’Unione europea e a se stesso somme cospicue, sotto forma di programmi, sovvenzioni e aiuti alla burocrazia, quando gli Stati membri sono costretti a operare tagli brutali per soddisfare i criteri del Patto di stabilità (ovvero l’accordo neoliberista che la maggioranza di quest’Assemblea sostiene fortemente).</p>
      <p sl="sv">Ne esce vincitrice soprattutto l’agricoltura, in particolare con l’istituzione di un fondo per i prodotti lattiero-caseari del valore di 300 milioni di euro. Per noi membri del Parlamento europeo sarà di una difficoltà imbarazzante dover spiegare questa decisione ai cittadini colpiti dalla crisi, che protestano in sempre più paesi. Perché dovrebbero essere loro a subire le conseguenze dei tagli, quando il bilancio delle istituzioni europee ne resta immune?</p>
    </intervention>
    <intervention id="3-299" speaker_id="96974" name="Nuno Teixeira" is_mep="True" mode="written">
      <p sl="pt">Il bilancio in esame è il primo a conformarsi alle norme del trattato di Lisbona fin dalla prima lettura. Sebbene rimangano in sospeso alcuni punti delicati, come gli stanziamenti per la coesione e per l’agricoltura, che giudico della massima importanza, accolgo con favore la proposta in discussione.</p>
      <p sl="pt">Il documento approvato ripristina la proposta avanzata inizialmente dalla Commissione circa la sezione su crescita e occupazione, annullando la riduzione operata dal Consiglio. Va rilevato che, nonostante il quadro finanziario pluriennale fissi già a 50,65 miliardi di euro (ai prezzi correnti) il massimale per il 2011, secondo le relatrici la rubrica richiederà stanziamenti più elevati.</p>
      <p sl="pt">Inoltre, accolgo con favore gli stanziamenti destinati alla rubrica "Competitività per la crescita e l’occupazione", che provvede al finanziamento di gran parte delle proposte del Parlamento, come le iniziative legate alla piccola e media imprenditoria, i programmi rivolti alla gioventù, l’istruzione e la mobilità.</p>
      <p sl="pt">Voto a favore del documento sebbene vengano tralasciate le misure proposte dal Partito popolare europeo (PPE) circa la conservazione di cereali, prodotti caseari e latte in polvere, misure che purtroppo sono state respinte dalla commissione per l’agricoltura e lo sviluppo rurale.</p>
    </intervention>
    <intervention id="3-300" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">L’astensione dal voto non è una soluzione; gli astenuti sono sempre dalla parte del torto. Ritengo che, giudicando la relazione nel suo complesso, le misure positive superino di gran lunga quelle di poco valore. Il servizio europeo per l’azione esterna è necessario e dovrebbe diventare operativo il prima possibile, al fine di accrescere l’importanza dell’Unione europea nel mondo.</p>
      <p sl="pl">La risoluzione adottata afferma che il servizio rappresenterà tutti gli Stati membri. Ora dobbiamo vigilare affinché ciò accada e si crei un clima di fiducia verso quest’istituzione in nuce . Va ricordato che l’Unione europea è stata costruita sulla base della fiducia reciproca e questo ha comportato considerevoli vantaggi per la Polonia. Seguirò da vicino questo processo.</p>
    </intervention>
    <intervention id="3-301" speaker_id="96918" name="Derek Vaughan" is_mep="True" mode="written">
      <p sl="en">Accolgo con favore gli elementi positivi del bilancio per il 2011, fra cui il sostegno alla crescita economica del Galles, il finanziamento di progetti di ricerca e sviluppo e lo stanziamento di aiuti. Riconosco che le spese aggiuntive rese necessarie dal servizio europeo per l’azione esterna e dalle nuove autorità di vigilanza sono giustificate e godono del sostegno di tutti gli Stati membri, compreso il Regno Unito, in seno al Consiglio. Mi preoccupano però gli stanziamenti per una serie di ambiti che non valgono la somma prevista o hanno ripercussioni negative sui cittadini dell’Unione europea e dei paesi in via di sviluppo. Mi riferisco, fra l’altro, ai fondi dell’UE per la produzione di alcol e tabacco, che contrastano con gli obiettivi dell’Unione in ambito sanitario, alle sovvenzioni alle esportazioni agricole, che danneggiano i paesi in via di sviluppo, nonché a una serie di aumenti nelle linee di bilancio relative a rimborsi spese, viaggi, pubblicazioni e altri costi amministrativi. Data la situazione economica attuale, è più importante che mai giustificare gli stanziamenti per le nostre priorità, eliminando sprechi ed eccessi negli altri settori. Non ho voluto dissociarmi dal bilancio perché, in tempi difficili, votare contro finanziamenti essenziali per un ampio ventaglio di priorità potrebbe risultare controproducente. Ritenendo tuttavia che alcuni aumenti non fossero giustificati, ho deciso di astenermi.</p>
    </intervention>
    <intervention id="3-302" speaker_id="97016" name="Angelika Werthmann" is_mep="True" mode="written">
      <p sl="de">Al centro del bilancio dell’Unione europea per il 2011 vi sono investimenti nella formazione, nella ricerca e nell’innovazione che appaiono indispensabili viste le attuali condizioni del mercato del lavoro. È necessario che qualsiasi iniziativa, ivi compresa l’attuazione degli ambiziosi obiettivi di Europa 2020, si concentri sulla riduzione della disoccupazione nell’UE. I programmi di formazione e mobilità, grazie ai quali si dà priorità ai giovani, rappresentano un investimento redditizio, che apre buone opportunità di sviluppo per il mercato del lavoro. Si registrano alcuni aumenti, ma anche riduzioni. Del resto il bilancio è frutto di un compromesso, come ogni decisione trasversale. Tuttavia, lo stanziamento di fondi per la ricerca in ambito nucleare non può essere nell’interesse dei cittadini europei: quelle risorse potrebbero essere impiegate più efficacemente, ad esempio per le fonti di energia rinnovabile.</p>
    </intervention>
    <intervention id="3-303" speaker_id="35743" name="Glenis Willmott" is_mep="True" mode="written">
      <p sl="en">Lo European Parliament Labour Party (partito laburista al Parlamento europeo) accoglie con favore gli elementi positivi del parere del Parlamento in prima lettura, tra cui il sostegno alla crescita economica delle nostre regioni, il finanziamento di importanti progetti di ricerca e sviluppo e l’aumento degli aiuti, in linea con l’obiettivo del Regno Unito di potenziare l’assistenza allo sviluppo. Riconosciamo inoltre che le spese aggiuntive rese necessarie dal servizio europeo per l’azione esterna e dalle nuove autorità di vigilanza sono fondamentali per realizzare progetti di così grande rilievo e godono del sostegno di tutti gli Stati membri, compreso il Regno Unito, in seno al Consiglio. Al contempo però ci preoccupano seriamente gli stanziamenti per una serie di ambiti che non valgono la somma prevista o hanno ripercussioni negative sui cittadini dell’Unione europea e dei paesi in via di sviluppo. Mi riferisco, fra l’altro, ai fondi dell’UE per la produzione di alcol e tabacco, che contrastano con gli obiettivi dell’Unione in ambito sanitario, alle sovvenzioni alle esportazioni agricole, che danneggiano i paesi in via di sviluppo, nonché a una serie di aumenti nelle linee di bilancio relative a rimborsi spese, viaggi, pubblicazioni e altri costi amministrativi. Data la situazione economica attuale, è più importante che mai giustificare gli stanziamenti per le nostre priorità, eliminando ogni spreco dagli altri settori. In questa fase, il nostro partito si è pertanto espresso contro il testo definitivo della risoluzione sul progetto di bilancio, per inviare un messaggio chiaro in vista dei negoziati interistituzionali.</p>
    </intervention>
    <intervention id="3-304" speaker_id="96778" name="Artur Zasada" is_mep="True" mode="written">
      <p sl="pl">È con grande piacere che porgo le mie congratulazioni alla relatrice, onorevole Jędrzejewska, per l’eccellente relazione presentata. Oggi, per la prima volta, abbiamo adottato il bilancio dell’Unione europea secondo le disposizioni del trattato di Lisbona, peraltro senza superare i limiti indicati nelle prospettive finanziarie. Credo che le soluzioni proposte dall’onorevole Jędrzejewska siano espressione di un approccio realista e pragmatico all’attuale crisi economica. Inoltre, noto con soddisfazione che il bilancio approvato oggi rafforza, in termini finanziari, le priorità del Parlamento.</p>
    </intervention>
    <intervention id="3-306" speaker_id="96976" name="Luís Paulo Alves" is_mep="True" mode="written">
      <p sl="pt">Il prolungamento della durata del congedo di maternità da 14 a 20 settimane dovrebbe essere considerato un diritto fondamentale. La nuova durata del congedo di maternità non dovrebbe essere percepita come una minaccia, anche tenendo conto dell’introduzione dei diritti per i padri. Le sue ricadute sul quadro normativo dei vari Stati membri sono trascurabili, così come il suo impatto economico, se pensiamo per esempio alla possibilità che si creino, a livello europeo, posti di lavoro a tempo determinato in grado di favorire la mobilità professionale, che a sua volta può stimolare lo scambio di migliori pratiche e la continuità nello svolgimento delle mansioni professionali delle donne in congedo di maternità. La garanzia del mantenimento del 100 per cento della retribuzione mensile durante il congedo di maternità, unitamente al prolungamento da sei mesi a un anno del periodo in cui vige il divieto di licenziamento, non dovrebbero mai essere messi in discussione alla luce dei problemi demografici e dell’attuale clima economico. Altre misure semplici ma efficaci e atte a promuovere un quadro giuridico più equo sono, per esempio, la possibilità di usufruire di un orario di lavoro flessibile nel periodo successivo al congedo di maternità, misure di prevenzione nell’ambito della salute e della sicurezza e l’estensione di questi diritti alle coppie di genitori adottivi.</p>
    </intervention>
    <intervention id="3-307" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, purtroppo in Europa il livello di natalità varia da paese a paese, spesso dipende non solo dalla garanzia di protezione dei diritti, ma anche dai servizi sociali a disposizione delle madri lavoratrici, come ad esempio gli asili nido. C'è ancora molto da fare per conciliare vita lavorativa e famiglia.</p>
      <p sl="it">Il sistema di tutela della maternità vigente in Italia è complessivamente in linea con i nuovi parametri proposti nella direttiva, non solo per quanto riguarda il numero di settimane di congedo obbligatorio di maternità ma anche in merito al pagamento di un'indennità pari al 100% della retribuzione per il periodo di astensione. È significativo che la direttiva introduca chiaramente il congedo di paternità: un obiettivo importante a garanzia della parità dei diritti tra uomo e donna e un rafforzamento delle responsabilità condivise tra i genitori.</p>
    </intervention>
    <intervention id="3-308" speaker_id="96846" name="George Becali" is_mep="True" mode="written">
      <p sl="ro">Condivido l’idea di prolungare la durata del congedo di maternità ad almeno venti settimane con stipendio pieno, pur assicurando una certa flessibilità agli Stati nei quali vigono già disposizioni in materia. Alle lavoratrici in congedo di maternità deve essere garantito lo stipendio pieno, ossia il 100 per cento dell’ultima retribuzione mensile o della retribuzione mensile media. Gli emendamenti adottati tuteleranno le donne in gravidanza contro il licenziamento, dall’inizio della gravidanza fino ai sei mesi successivi al termine del congedo di maternità. Inoltre, le donne devono avere il diritto a essere reintegrate nel loro posto di lavoro o in un posto di lavoro con la stessa retribuzione, lo stesso inquadramento professionale e le stesse mansioni del periodo precedente al congedo di maternità.</p>
    </intervention>
    <intervention id="3-309" speaker_id="28214" name="Jean-Luc Bennahmias" is_mep="True" mode="written">
      <p sl="fr">Prolungamento della durata del congedo di maternità, miglioramento delle condizioni di lavoro, eccetera. Le donne oggi sono state al centro della discussione al Parlamento europeo. Diciotto anni dopo la prima direttiva sulle lavoratrici gestanti, puerpere e/o in periodo di allattamento, la situazione economica e demografica in Europa si è sicuramente trasformata. Per questo oggi in plenaria abbiamo votato in vista della modifica della normativa in vigore sul congedo di maternità, per incoraggiare l’occupazione delle donne, dando loro al contempo la possibilità di avere una famiglia nelle migliori condizioni possibili.</p>
      <p sl="fr">Permettere alle donne di conciliare la vita familiare e la vita professionale, ma anche il conseguimento degli obiettivi in termini di pari opportunità: ecco che cosa stiamo difendendo oggi per tutte le donne europee. Il Parlamento europeo ha sostenuto a maggioranza un congedo di maternità di venti settimane pienamente retribuito. Ora dovremo avviare il negoziato con gli Stati membri per pervenire a un compromesso sul testo.</p>
    </intervention>
    <intervention id="3-310" speaker_id="96922" name="Izaskun Bilbao Barandica" is_mep="True" mode="written">
      <p sl="es">Se dovessimo dare un titolo ai risultati di questa iniziativa alla luce dell’esito della votazione, il titolo sarebbe “Ribellione nelle aule”. Prima della votazione, eravamo consapevoli della reticenza di deputati di vari gruppi ad approvare il prolungamento della durata del congedo di maternità a venti settimane, la necessità di garantire alle donne in congedo di maternità il 100 per cento della propria retribuzione, l’applicazione delle misure anche nel caso di figli disabili e l’inclusione del congedo di paternità. Tutto sembrava presagire che queste misure non sarebbero state adottate, ma poi le cose sono andate diversamente. Il fatto che molti deputati non abbiano rispettato le liste di voto dei propri gruppi ha reso possibile il miracolo. Oggi il Parlamento è stato all’altezza delle aspettative degli uomini e delle donne d’Europa. Abbiamo compiuto un ulteriore passo sulla strada che conduce verso l’uguaglianza, che è ancora lontana da una piena realizzazione, ma che dobbiamo cercare di portare a compimento lavorando insieme, uomini e donne.</p>
    </intervention>
    <intervention id="3-311" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Mi rallegra che, a seguito di discussioni a lungo attese, in data odierna il Parlamento europeo abbia approvato questa direttiva di grandissima importanza, in base alla quale la durata del congedo di maternità sarà portata da 14 a 20 settimane con stipendio pieno. Oggi, per risolvere al più presto i problemi demografici dovuti al basso tasso di natalità e all’invecchiamento demografico, dobbiamo condividere gli impegni familiari. È pertanto estremamente importante che questa direttiva stabilisca il diritto per gli uomini di fruire di almeno due settimane di congedo. Un bambino ha il diritto indiscusso di creare un legame con entrambi i genitori. Questa proposta ci permetterà di migliorare sia l’equilibrio all’interno delle famiglie, sia l’integrazione nel mercato del lavoro. Il Parlamento ha dimostrato di poter realizzare gli obiettivi fissati dalla strategia Europa 2020, che prevedono la possibilità per le famiglie di conseguire un migliore equilibrio tra la vita professionale e la vita privata, impegnandosi al contempo a livello di crescita economica, competitività e parità di genere. Spero davvero che questa direttiva, già adottata dal Parlamento, sia approvata al più presto anche dal Consiglio.</p>
    </intervention>
    <intervention id="3-312" speaker_id="39722" name="Sebastian Valentin Bodu" is_mep="True" mode="written">
      <p sl="ro">Attualmente l’Unione europea deve affrontare problemi demografici causati dal calo del tasso di natalità e dall’aumento del numero di anziani. Il miglioramento delle disposizioni tese a promuovere la conciliazione tra vita professionale e vita privata è una delle vie percorribili per cercare di reagire al declino demografico. Ovviamente all’interno della società permangono gli stereotipi di genere che ostacolano l’accesso delle donne al mercato del lavoro, in particolare ai posti di lavoro di alta qualità. Alle donne continua a essere attribuita la responsabilità principale della cura dei figli e di altre persone non autonome, motivo per cui non di rado esse si trovano di fronte alla necessità di scegliere tra maternità e carriera professionale.</p>
      <p sl="ro">Di frequente le donne sono percepite come lavoratrici “ad alto rischio”, “di seconda scelta” o “scomode”, data l’alta probabilità che restino incinte e che si avvalgano del diritto al congedo di maternità. È pertanto fondamentale che le nuove forme di congedo non riflettano né confermino gli attuali stereotipi della società. Il coinvolgimento dei genitori nella vita dei figli, sin dai primi mesi, è un elemento fondamentale per il sano sviluppo psicofisico ed emotivo dei bambini.</p>
    </intervention>
    <intervention id="3-313" speaker_id="29074" name="Vito Bonsignore" is_mep="True" mode="written">
      <p sl="it">È indubbio che in tanti Stati Membri si registri ancora un tasso di natalità molto basso. È perciò necessario da parte delle Istituzioni incoraggiare le nascite con un’adeguata politica di sostegno alla famiglia. La relazione della collega Estrela si iscrive in questa direzione e per questo ho espresso voto favorevole. Ritengo, infatti, giusto che si arrivi a un’armonia dei diritti di maternità tra gli Stati Membri (sempre tenedono conto prima di tutto della salute delle neomadri e dei nascituri) in modo da evitare discrepanze e diminuzione di competitività nei confronti di quegli Stati che già da tempo adottano avanzate misure di tutela della maternità.</p>
      <p sl="it">In questo senso apprezzo la proposta di prolungare, in tutti i Paesi dell’UE, a 18 settimane il congedo di maternità, già in atto in diversi Stati membri: nel mio Paese ad esempio sono concesse 21 settimane e mezzo. Infine, ritengo essenziale garantire il diritto a riprendere lo stesso lavoro o ad essere assegnata una posizione lavorativa equivalente</p>
    </intervention>
    <intervention id="3-314" speaker_id="28122" name="David Casa" is_mep="True" mode="written">
      <p sl="it">Sono contrario al concetto delle 20 settimane integralmente retribuite e ho votato contro questo emendamento. Ho comunque deciso di votare a favore del testo finale come emendato, in quanto è stata inserita la clausola negoziata dal PPE, che consente una certa flessibilità durante le ultime quattro settimane. Ho pertanto deciso di sostenere il mio gruppo politico nel raggiungimento di questo compromesso.</p>
    </intervention>
    <intervention id="3-315" speaker_id="28148" name="Françoise Castex" is_mep="True" mode="written">
      <p sl="fr">Sono lieta che il Parlamento europeo abbia compiuto progressi in questa materia dai tempi della discussione sulla sfida demografica per la quale ero stata relatrice nel 2007. La votazione dimostra che ai giorni nostri è ancora possibile acquisire nuovi acquis sociali: con la mobilitazione e l’azione politica possiamo salvaguardare i risultati delle vittorie del passato, ma possiamo anche conseguire nuovi diritti. Oggi abbiamo rafforzato i diritti non solo delle donne, ma anche degli uomini attraverso il congedo di paternità, che diventa espressione di una mentalità nuova e che, con il passare del tempo, contribuirà a migliorare la suddivisione dei ruoli tra i genitori.</p>
    </intervention>
    <intervention id="3-316" speaker_id="photo_generic" name="John Bufton, William (The Earl of) Dartmouth and Nigel Farage" is_mep="True" mode="written">
      <p sl="en">L’UKIP – United Kingdom Independence Party (Partito per l’indipendenza del Regno Unito) ha votato a favore dell’emendamento n. 9 che si limita ad affermare che “tutti i genitori hanno il diritto di prendersi cura dei loro figli”. L’UKIP non può assolutamente legittimare questa direttiva, in quando le decisioni in materia di politiche sociali e di welfare dovrebbero essere di competenza dei governi nazionali eletti. Il governo britannico tende tuttavia troppo facilmente a lasciare che dei nostri figli si occupi lo Stato, un voto a favore di questo considerando suonerà quindi come un avvertimento nei suoi confronti. Per quanto riguarda la proposta in generale, l’UKIP non può legittimare la direttiva in quanto le decisioni in materia di politiche sociali e di welfare dovrebbero essere di competenza dei governi nazionali eletti. Questa direttiva comporterà per i datori di lavoro e i governi costi esorbitanti che, in questo periodo, non ci possiamo certo permettere. Inoltre accentuerà ulteriormente la discriminazione nei confronti delle donne, rendendo la loro assunzione ancora più onerosa di quanto non lo sia ora soprattutto per le piccole imprese, che costituiscono la colonna vertebrale dell’economia britannica. L’UKIP è inoltre solidale con i genitori che hanno figli affetti da disabilità e con i genitori adottivi. Ad ogni modo, l’Unione europea non ha il diritto di coniare regole di questo tipo in materia di maternità e non può essere legittimata a farlo. L’UKIP ha votato contro questa direttiva affinché, in materia di lavoro legislativo, siano gli elettori e non i burocrati di Bruxelles ad avere voce in capitolo.</p>
    </intervention>
    <intervention id="3-317" speaker_id="26851" name="Nikolaos Chountis" is_mep="True" mode="written">
      <p sl="el">Ho votato a favore della relazione perché è molto importante per l’uguaglianza di genere e per la difesa dei diritti dei lavoratori – uomini e donne – in particolare per quanto concerne maternità e paternità. Si tratta di un importante passo avanti nella tutela e nella promozione dei diritti delle donne e, in generale, dell’uguaglianza sul luogo di lavoro, dato che secondo la relazione “la vulnerabilità delle lavoratrici gestanti, puerpere e in periodo di allattamento esige che sia loro riconosciuto il diritto a un congedo di maternità di almeno venti settimane ininterrotte, prima e/o dopo il parto, con un periodo obbligatorio di almeno sei settimane successivo al parto”.</p>
      <p sl="el">Ho inoltre votato a favore della relazione sulla base di un ulteriore elemento molto importante in essa contenuto: il riconoscimento del diritto del padre a un congedo di paternità di due settimane.</p>
    </intervention>
    <intervention id="3-318" speaker_id="photo_generic" name="Derek Roland Clark e Paul Nuttall" is_mep="True" mode="written">
      <p sl="en">Per quanto riguarda la proposta in generale, l’UKIP non può assolutamente legittimare questa direttiva in quanto le decisioni in materia di politiche sociali e di welfare dovrebbero essere di competenza dei governi nazionali eletti. Questa direttiva comporterà per i datori di lavoro e i governi costi esorbitanti che, in questo periodo, non ci possiamo certo permettere. Inoltre accentuerà ulteriormente la discriminazione nei confronti delle donne, rendendo la loro assunzione ancora più onerosa di quanto non lo sia ora soprattutto per le piccole imprese, che costituiscono la colonna vertebrale dell’economia britannica.</p>
      <p sl="en">L’UKIP è inoltre solidale con i genitori che hanno figli affetti da disabilità e con i genitori adottivi. Ad ogni modo l’Unione europea non ha il diritto di coniare regole di questo tipo in materia di maternità e non può essere legittimata a farlo. L’UKIP ha votato contro questa direttiva affinché, in materia di lavoro legislativo, siano gli elettori e non i burocrati di Bruxelles ad avere voce in capitolo.</p>
    </intervention>
    <intervention id="3-319" speaker_id="1892" name="Carlos Coelho" is_mep="True" mode="written">
      <p sl="pt">La proposta in esame ha l’obiettivo di migliorare le condizioni di salute e sicurezza legate alla genitorialità. A questo riguardo vorrei sottolineare che occorre ridurre le asimmetrie tra uomini e donne e favorire un’equilibrata riconciliazione tra vita professionale e vita familiare e privata. Solo in questo modo sarà possibile promuovere una genitorialità basata sulla condivisione delle responsabilità. Partendo da questo presupposto condivido la proposta della relatrice e ritengo che un congedo di maternità di 20 settimane, sei delle quali dopo il parto e condivisibili tra i genitori, rappresenti un periodo adeguato.</p>
      <p sl="pt">Accolgo inoltre con favore la proposta contenuta nella relazione tesa a garantire il versamento della retribuzione mensile integrale durante il congedo di maternità, ossia il 100 per cento dell’ultima retribuzione mensile o della retribuzione mensile media. Infine, ritengo opportuno applicare le stesse misure anche in caso di adozione di bambini di età inferiore ai 12 anni e prevedere che ne possano usufruire anche le lavoratrici autonome.</p>
      <p sl="pt">Dichiaro di avere votato a favore della relazione per le ragioni già menzionate.</p>
    </intervention>
    <intervention id="3-320" speaker_id="96775" name="Lara Comi" is_mep="True" mode="written">
      <p sl="it">L'uguaglianza tra uomo e donna è spesso uno slogan, una vuota rivendicazione di diritti non sempre accompagnata da assunzioni di responsabilità e argomentazioni solide. Questa proposta di direttiva fornisce invece un corretto bilanciamento fra il ruolo biologico della donna e i diritti che ne derivano a chi lo svolge fino in fondo. Con le questioni demografiche che costituiscono sempre più un'emergenza, e l'economia che richiede tassi di occupazione femminile sempre più elevati, queste misure danno una risposta di buonsenso. Il riconoscimento di uguaglianza è completo nel momento in cui si estendono alcuni diritti anche al papà, per ripartire gli impegni familiari nella maniera più opportuna, e si lascia la flessibilità di organizzazione a ciascuna famiglia.</p>
    </intervention>
    <intervention id="3-321" speaker_id="33997" name="Corina Creţu" is_mep="True" mode="written">
      <p sl="ro">Ho votato a favore del miglioramento della salute e della sicurezza sul lavoro per le lavoratrici gestanti in virtù del principio di parità di diritti tra uomini e donne e del divieto di discriminazione fondata sul sesso, nonché al fine di incoraggiare le donne a partecipare più attivamente al mercato del lavoro.</p>
      <p sl="ro">Uno dei risultati di questa misura è il conseguimento di un equilibrio tra vita lavorativa e vita familiare per le donne. Tale sostegno normativo serve inoltre per tutelare la salute delle donne e quella dei loro figli. Altro aspetto importante, in termini di sicurezza professionale delle donne, è il divieto di licenziamento nel periodo compreso tra l’inizio della gravidanza e almeno i sei mesi successivi al termine del congedo di maternità. Sempre in considerazione delle esigenze in termini di previdenza sociale, è stato inoltre fissato un massimale per l’indennità erogabile a titolo di congedo di maternità.</p>
      <p sl="ro">Infine, anche se non è certamente l’aspetto di minor rilievo, un’argomentazione cruciale a sostegno del voto è l’aumento del tasso di natalità, problema particolarmente sentito negli Stati membri dell’Unione europea.</p>
    </intervention>
    <intervention id="3-322" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Secondo le statistiche, il tasso di natalità è in calo nell’Unione europea. In futuro il basso tasso di natalità, associato all’invecchiamento della popolazione, rappresenterà un problema reale in termini di pagamento delle pensioni e di copertura delle spese mediche in Europa. Le famiglie, in particolare le donne, non dovrebbero essere penalizzate se vogliono avere dei figli. Le lavoratrici gestanti e in periodo di allattamento non devono svolgere alcuna mansione che, sulla base delle valutazioni, possa presentare il rischio di esposizione ad agenti o a condizioni particolarmente pericolosi per salute e sicurezza. Proprio per questo appoggio il principio dell’attuazione di misure miranti a incoraggiare miglioramenti nel campo della salute e della sicurezza delle lavoratrici puerpere o in periodo di allattamento, misure che non devono penalizzare le donne sul mercato del lavoro né compromettere l’applicazione delle direttive in materia di parità di trattamento tra uomini e donne.</p>
    </intervention>
    <intervention id="3-323" speaker_id="97296" name="Michel Dantin" is_mep="True" mode="written">
      <p sl="fr">La Francia è uno dei paesi dell’Unione con il tasso di natalità più elevato grazie a una serie di misure derivanti da una politica per la famiglia di ampio respiro. La risoluzione, così come si presenta dopo la votazione sugli emendamenti, non introduce alcun miglioramento concreto. Al contrario, rimette tutto in discussione perché, nella fase attuale, l’onere delle misure menzionate sul bilancio risulterebbe insostenibile. Tali ragioni mi hanno indotto a non approvare il testo che, fra l’altro, è in buona fede.</p>
    </intervention>
    <intervention id="3-324" speaker_id="96973" name="Mário David" is_mep="True" mode="written">
      <p sl="pt">Condivido ampiamente le misure contenute nella relazione, in quanto ritengo che il tema dell’invecchiamento demografico costituisca una delle sfide più importanti per l’Europa nei prossimi decenni. Si tratta di un problema che riguarda anche il Portogallo, una realtà che conosco da vicino. Come in altri paesi dell’Unione europea, il tasso di natalità non è sufficientemente alto da assicurare il ricambio generazionale e una situazione di tale complessità rischia di compromettere il futuro. Credo che politiche più flessibili in materia di congedo di maternità e di paternità possano contribuire a invertire questa tendenza. È pertanto fondamentale trasmettere alle famiglie un messaggio coerente di sostegno alla maternità e alla paternità, attraverso misure concrete e tese a conciliare più efficacemente vita professionale, privata e familiare. Raccogliere questa sfida è cruciale per realizzare gli obiettivi economici e sociali definiti nella strategia Europa 2020 e per cercare di invertire la tendenza dell’invecchiamento demografico nel nostro continente. Anche in Portogallo il congedo di maternità è già integralmente retribuito per 120 giorni. Ritengo pertanto che la retribuzione delle donne in congedo di maternità debba essere garantita come descritto nella relazione.</p>
    </intervention>
    <intervention id="3-325" speaker_id="1746" name="Luigi Ciriaco De Mita" is_mep="True" mode="written">
      <p sl="it">Il voto alla risoluzione legislativa che emenda la direttiva 92/85/CEE é stato condotto non solo sostenendo nuove e migliori misure per la sicurezza e la salute sul lavoro delle lavoratrici gestanti, puerpere o in periodo di allattamento, ma anche, più in generale, sostenendo nuove misure per favorire la conciliazione tra vita professionale e familiare. Anche se l´ordinamento italiano é più innovativo, l´incremento delle settimane di congedo di maternità a livello europeo rappresenta un forte incremento a favore dell´assistenza familiare al neonato. In tale direzione va anche il sostegno al congedo di paternità, anche se l´obbligatorietà non é forse il modo più adatto a perseguire il giusto obiettivo di una maggiore presenza effettiva di entrambi i genitori nei momenti più impegnativi per il novellato nucleo familiare e di maggiore consapevolezza e presenza del padre. Il sostegno, oltre alla estensione dei diritti a favore dei bambini adottati, consente un rafforzamento, e speriamo una semplificazione, del percorso di adozione. Infine, appare importante rilevare come, nell´ottica di una maggiore conciliazione tra vita professionale e familiare, sia importante aver sostenuto la sollecitazione agli Stati membri per favorire il rafforzamento di servizi all´infanzia con strutture di assistenza per i bambini fino all´età dell´obbligo scolastico</p>
    </intervention>
    <intervention id="3-326" speaker_id="4335" name="Marielle De Sarnez" is_mep="True" mode="written">
      <p sl="fr">La votazione sulla relazione Estrela sui diritti delle lavoratrici gestanti e puerpere sul luogo di lavoro consentirà di armonizzare, sulla base di un livello minimo, la durata e l’indennità del congedo di maternità. Il Parlamento europeo ha scelto di assumere una posizione forte in vista del negoziato con il Consiglio e ha pertanto sostenuto il principio di un congedo di maternità di venti settimane integralmente retribuito (mi sia consentito di ricordare che in Svezia, il congedo di maternità può avere una durata massima di 75 settimane, di cui 14 esclusivamente per la madre, mentre le settimane restanti possono essere condivise con il padre).</p>
      <p sl="fr">È un gesto forte a favore dei genitori europei, grazie al quale le donne e gli uomini saranno aiutati a conseguire un migliore equilibrio tra vita professionale e vita familiare. Spetta ora ai governi europei stabilire come accettare tale cambiamento e incorporarlo a livello di bilancio. Alla fine, è probabile che il congedo minimo su cui ci si accorderà sarà quello proposto dalla delegazione del MODEM, ossia un congedo di 18 settimane, in linea con le raccomandazioni dell’Organizzazione internazionale del lavoro.</p>
    </intervention>
    <intervention id="3-327" speaker_id="96914" name="Anne Delvaux" is_mep="True" mode="written">
      <p sl="fr">Credo che la votazione, il cui risultato è stato raggiunto a larga maggioranza, sia un segnale forte all’indirizzo del Consiglio: oltre al prolungamento della durata del congedo di maternità da 14 a 20 settimane, con stipendio pieno, abbiamo votato a favore dell’introduzione di un congedo di paternità di due settimane. Abbiamo il dovere di fare in modo che nessuno sia costretto a scegliere tra rinunciare ai figli per il lavoro o viceversa.</p>
      <p sl="fr">Accolgo inoltre con piacere il fatto che il Parlamento abbia votato a favore di misure che consentono un pari trattamento delle madri adottive rispetto alle madri biologiche. Il Parlamento finalmente ha concesso pari diritti alle madri adottive e alle madri biologiche. I genitori adottivi sono genitori nel pieno senso del termine e meritano di essere trattati come tali. La normativa non può continuare a discriminare questo tipo di genitorialità.</p>
      <p sl="fr">È pertanto un grande giorno per le numerose famiglie che non riescono a conciliare vita professionale e vita familiare. Trattandosi inoltre di famiglie che contribuiscono in maniera significativa alla nostra società, le difficili condizioni economiche non hanno rappresentato un motivo sufficientemente valido per continuare a lasciarle al proprio destino anche negli anni a venire.</p>
    </intervention>
    <intervention id="3-328" speaker_id="4347" name="Christine De Veyrac" is_mep="True" mode="written">
      <p sl="fr">Il prolungamento della durata del congedo di maternità a 20 settimane con stipendio pieno è una buona idea solo in apparenza. Tale misura legislativa andrà a detrimento dell’impiegabilità delle donne, che saranno percepite da parte delle imprese come un costo troppo elevato in caso di maternità. Inoltre comprometterà la possibilità per le donne di essere reintegrate nello stesso posto di lavoro che occupavano all’inizio del congedo di maternità. Infine, una retribuzione al 100 per cento per un lungo periodo rappresenta un costo per i regimi di previdenza sociale (in un contesto in cui le istituzioni europee esortano gli Stati membri a ridurre i propri deficit di bilancio).</p>
      <p sl="fr">Per queste ragioni non ho potuto appoggiare la relazione. Ritengo che dovremmo mantenere il senso della realtà e consentire agli Stati membri di godere di un certo margine di flessibilità in questa materia.</p>
    </intervention>
    <intervention id="3-329" speaker_id="4318" name="Harlem Désir" is_mep="True" mode="written">
      <p sl="fr">Il Parlamento ha appena votato in prima lettura il prolungamento della durata del congedo di maternità ad almeno 20 settimane in tutta Europa, con pieno stipendio e a esclusione dei redditi più alti, e la possibilità per i padri di prendere un congedo di paternità di almeno due settimane dopo la nascita del figlio. Si tratta di una vittoria per i sostenitori di un’Europa sociale e di un passo avanti verso una maggiore parità tra uomini e donne in Europa.</p>
      <p sl="fr">Parte della destra ha addotto i costi futuri delle misure come pretesto per respingere questo progresso. Sappiamo tuttavia che aiutando i genitori a conciliare vita familiare e vita professionale li si incentiverà al contempo a tornare al lavoro, si contribuirà all’innalzamento del tasso di natalità in Europa e si tutelerà la salute di madri e bambini.</p>
      <p sl="fr">Mentre la destra europea si è divisa, la sinistra del Parlamento, rappresentata dalla relatrice portoghese socialista Estrela, non ha ceduto e ha portato al conseguimento di questo passo in avanti. Ora occorre vincere la battaglia in Consiglio, dove parecchi governi minacciano di bloccare la direttiva. I deputati dei parlamenti nazionali dovrebbero farsene carico e intervenire presso i rispettivi governi affinché non rovinino quello che il Parlamento europeo sta proponendo nel nome di un’Europa che tutela i diritti dei propri cittadini.</p>
    </intervention>
    <intervention id="3-330" speaker_id="96951" name="Diane Dodds" is_mep="True" mode="written">
      <p sl="en">Pur sostenendo i diritti delle donne gestanti, dato l’attuale clima economico non posso appoggiare la relazione. La stima della valutazione d'impatto per il Regno Unito, nel caso in cui il congedo di maternità fosse portato a 20 settimane, parla di quasi 2,5 miliardi di sterline all’anno in media. In questo modo il costo del congedo di maternità nel Regno Unito raddoppierebbe. È dimostrato che le donne beneficiano già in misura considerevole delle disposizioni in vigore nel Regno Unito: 9 donne su 10 si avvalgono del congedo di maternità di 20 settimane e 3 donne su 4 dell’intero congedo retribuito. Visto l’elevato tasso di utilizzo, è evidente che sia del tutto inopportuno appesantire la normativa vigente in Regno Unito con nuovi oneri burocratici europei.</p>
      <p sl="en">Inoltre, le condizioni previste, ossia 20 settimane integralmente retribuite, rappresentano un passo indietro a livello sociale, in quanto le donne con gli stipendi più elevati riceveranno le indennità più elevate. Condivido in tutto e per tutto la necessità di avere un congedo di maternità adeguato e flessibile, ma credo che spetti al governo britannico eletto di stabilire, sulla base di un dialogo con i genitori e i loro datori di lavoro, quanto la nostra economia possa permettersi di spendere e quali debbano essere le modalità di erogazione dell’indennità di maternità.</p>
    </intervention>
    <intervention id="3-331" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">L’impegno per una società in cui uomini e donne siano uguali è una questione di principio di grande importanza – nessuno dovrebbe essere discriminato per il semplice fatto di essere un genitore. Aggiungiamo che è estremamente importante, dal punto di vista socio-economico, che uomini e donne riescano a conciliare vita familiare e professionale in modo da raggiungere un elevato livello di occupazione.</p>
      <p sl="sv">Riteniamo pertanto deplorevole che la relazione non crei le condizioni per un chiaro passo avanti verso l’uguaglianza in Europa. Essa riflette invece una visione ormai superata dell’uguaglianza, secondo cui spetta ancora alla madre l’assunzione della responsabilità principale nella cura dei figli e non vi è condivisione di responsabilità tra i genitori. È anche sbagliato proporre, come invece fa la relazione, l’astensione obbligatoria dal lavoro per le madri nelle sei settimane successive al parto.</p>
      <p sl="sv">Abbiamo pertanto deciso di votare a favore delle parti della relazione che riteniamo positive, come per esempio l’emendamento a tutela dei sistemi nazionali che prevedono un’indennità parentale più ambiziosa, l’aumento della durata minima del congedo di maternità e l’inclusione del congedo di paternità nella direttiva. Ci siamo però astenuti dalla votazione sulla relazione nel suo insieme, in quanto riteniamo che sia troppo vaga, ambigua e superata. Manca soprattutto una prospettiva di uguaglianza di genere chiara e priva di ambiguità.</p>
    </intervention>
    <intervention id="3-332" speaker_id="photo_generic" name="Göran Färm, Anna Hedh, Olle Ludvigsson e Marita Ulvskog" is_mep="True" mode="written">
      <p sl="sv">Noi socialdemocratici svedesi abbiamo deciso di sostenere la relazione dell’onorevole Estrela sulla proposta di direttiva del Parlamento e del Consiglio recante modifica della direttiva del Consiglio 92/85/CEE in merito all’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento.</p>
      <p sl="sv">Avremmo preferito che la direttiva si fosse concentrata sul congedo parentale piuttosto che sul congedo di maternità, e che fosse stata meno dettagliata e più flessibile – soprattutto visto che si tratta di una direttiva minima – ad esempio per quanto riguarda il livello dell’indennità e il limite di tempo previsto per il periodo immediatamente successivo al parto. Riteniamo che la relazione sia comunque importante in quanto migliora la direttiva attuale, che contempla possibilità molto ridotte in termini di conciliazione tra lavoro e genitorialità in molti Stati membri dell’Unione europea. Con questa decisione, disponiamo ora di una prima offerta negoziale rispetto alla quale il Consiglio dovrà prendere posizione.</p>
    </intervention>
    <intervention id="3-333" speaker_id="96977" name="Diogo Feio" is_mep="True" mode="written">
      <p sl="pt">Il Centro Democrático Social-Partido Popular (Centro democratico sociale-Partito popolare) ritiene da tempo che il problema dei tassi di natalità sia una priorità dello Stato e riconosce che è impossibile stimolare il tasso di natalità senza tutelare la genitorialità. Non rappresentano una novità nei nostri programmi né i capitoli dedicati alla famiglia e al tasso di natalità, né la difesa del diritto delle madri e dei padri di crescere una famiglia senza che questo costituisca un onere aggiuntivo o causi difficoltà lavorative.</p>
      <p sl="pt">Le politiche a sostegno delle famiglie e del tasso di natalità, come quelle che appoggiamo, sono però misure trasversali che non si limitano al prolungamento del congedo di maternità, intervento che accogliamo in ogni caso con grandissimo favore, dato che nel nostro programma governativo del 2009,avevamo già proposto di portare la durata del congedo parentale a sei mesi. Per questo vorremmo vedere il partito socialista impegnato al nostro fianco in Parlamento nella difesa delle madri e dei padri, in una posizione molto diversa da quella che ha assunto nella politica nazionale, dove da una parte taglia gli assegni per i figli a carico, il rimborso delle spese mediche per i malati cronici e gli sgravi fiscali per le spese di istruzione e salute, e dall’altra aumenta drasticamente gli oneri fiscali sui cittadini, in particolare sulle famiglie a basso reddito con figli.</p>
    </intervention>
    <intervention id="3-334" speaker_id="96899" name="José Manuel Fernandes" is_mep="True" mode="written">
      <p sl="pt">L’Unione europea affronta una sfida demografica caratterizzata da bassi tassi di natalità e da un numero sempre maggiore di anziani. Il miglioramento delle disposizioni tese a promuovere la conciliazione tra vita professionale e vita familiare contribuisce ad affrontare il problema del declino demografico. In Portogallo, il tasso di natalità non è sufficientemente elevato da assicurare il ricambio generazionale e rischia di compromettere il futuro. Sostengo pertanto che, per contrastare questa tendenza, occorra favorire il miglioramento delle condizioni di salute e sicurezza delle lavoratrici gestanti, puerpere o in periodo di allattamento, promuovendo una conciliazione equilibrata della vita professionale, privata e familiare. Condivido la posizione della relatrice e le modifiche introdotte, come per esempio il prolungamento della durata minima del congedo di maternità da 14 a 20 settimane, il principio secondo cui l’indennità erogata dovrebbe essere equivalente alla retribuzione piena, la definizione di prescrizioni in materia di salute e sicurezza sul lavoro e il divieto di licenziamento. Concordo inoltre sul fatto che, in caso di approvazione, debba essere riconosciuto ai genitori il diritto di condividere il periodo di congedo parentale.</p>
    </intervention>
    <intervention id="3-335" speaker_id="4466" name="Ilda Figueiredo" is_mep="True" mode="written">
      <p sl="pt">Il voto a favore della relazione concernente il miglioramento della sicurezza e della salute sul lavoro delle lavoratrici gestanti, puerpere o in periodo di allattamento rappresenta il culmine di un lungo processo negoziale già avviato dal Parlamento europeo nel corso della sessione precedente e al quale abbiamo partecipato attivamente, contribuendo all’adozione della relazione.</p>
      <p sl="pt">Sebbene la proposta di direttiva sia ancora in fase di prima lettura, essa appare positiva a livello dei diritti della donna per il segnale che trasmette, in particolare ai paesi che non hanno ancora un congedo di maternità di 20 settimane con pieno stipendio e che non applicano ancora il congedo di paternità di due settimane, anche questo integralmente retribuito.</p>
      <p sl="pt">L’adozione della proposta in vista del negoziato con il Consiglio riconosce il valore sociale fondamentale della maternità e della paternità, rispettando i diritti delle donne che lavorano e che vogliono diventare madri.</p>
      <p sl="pt">Inoltre tale adozione rappresenta una vittoria sulle posizioni più conservatrici ancora presenti in seno al Parlamento europeo, e questo significa che la lotta per difendere i diritti delle donne, i diritti di maternità e di paternità, continuerà.</p>
      <p sl="pt">Speriamo che il Consiglio accetti la posizione del Parlamento europeo, nella quale si migliora la proposta della Commissione portando la durata del congedo di maternità da 18 a 20 settimane e si propone di modificare la direttiva attualmente in vigore, che invece ne prevede solo 14.</p>
    </intervention>
    <intervention id="3-336" speaker_id="4429" name="Robert Goebbels" is_mep="True" mode="written">
      <p sl="fr">Ho appoggiato l’appello dell’onorevole collega Estrela per il miglioramento delle condizioni di salute e sicurezza sul lavoro delle lavoratrici gestanti, puerpere o in periodo di allattamento. La donna è il futuro dell’uomo, scrisse Louis Aragon. I figli sono preziosi e devono essere protetti, così come le loro madri.</p>
    </intervention>
    <intervention id="3-337" speaker_id="28208" name="Nathalie Griesbeck" is_mep="True" mode="written">
      <p sl="fr">Votando a favore di un congedo di maternità della durata minima di 20 settimane con stipendio pieno (attualmente è di 14 settimane) e di un congedo di paternità obbligatorio di due settimane all’interno dell’Unione europea, il Parlamento europeo ha innegabilmente compiuto dei passi in avanti in termini di progresso sociale.</p>
      <p sl="fr">Detto ciò, ho votato comunque a favore del prolungamento della durata del congedo di maternità a 18 e non a 20 settimane. Ritengo infatti che, sebbene un periodo di 20 settimane rappresenti una proposta estremamente generosa, esso rischi di ritorcersi contro le donne e di essere addotto come ulteriore pretesto per non assumerle oppure per ostacolare il loro ritorno al lavoro. Deploro inoltre il fatto che la disposizione relativa alla possibilità di prolungare il congedo di maternità in caso di complicazioni (parto prematuro, disabilità, eccetera) sia stata respinta.</p>
    </intervention>
    <intervention id="3-338" speaker_id="2025" name="Françoise Grossetête" is_mep="True" mode="written">
      <p sl="fr">Trovo l’esito del voto deplorevole. Condividiamo tutti il desiderio che le neomamme possano creare un legame forte con i propri bambini durante il periodo successivo al parto. Sono però profondamente preoccupata per l’impatto economico di una tale misura, che costerà al nostro paese 1,5 miliardi di euro.</p>
      <p sl="fr">In questi tempi di crisi economica, non sarà la demagogia a pagare il conto. Non riusciranno a sostenerlo né le imprese, né tantomeno i bilanci degli Stati membri. Misure di questo tipo potrebbero penalizzare alcune carriere o costituire un freno all’assunzione delle giovani donne. Perpetuando un sistema tradizionale in cui il padre porta a casa lo stipendio e la madre si occupa dei figli, come piacerebbe a qualcuno, si compie un passo indietro. La libertà di scelta è anche un diritto delle donne.</p>
      <p sl="fr">I negoziati in procinto di iniziare tra i 27 Stati membri in Consiglio si riveleranno difficili.</p>
    </intervention>
    <intervention id="3-339" speaker_id="96983" name="Pascale Gruny" is_mep="True" mode="written">
      <p sl="fr">Non ho voluto appoggiare la relazione perché l’aumento da 14 a 20 settimane integralmente retribuite avrebbe conseguenze finanziarie catastrofiche per molti Stati membri. Lo studio dell’OCSE evidenzia che i costi per i bilanci sociali degli Stati membri saranno elevati.</p>
      <p sl="fr">Per la Francia l’importo annuo è di 1,3 miliardi di euro e per il Regno Unito di 2,4 miliardi di sterline. La situazione economica attuale non consente l’assorbimento di aumenti tale entità a livello di bilancio. Oltretutto, anche le imprese dovrebbero sostenere i costi aggiuntivi e ciò non pare possibile. Resta il fatto che è essenziale aiutare le donne durante la maternità. L’applicazione di queste misure comporta un elevato rischio per l’occupazione femminile. Lo studio dell’OCSE evidenzia infatti che il prolungamento della durata del congedo di maternità determinerebbe un calo dell’occupazione femminile.</p>
      <p sl="fr">Pur con l’intento di aiutare le donne, si corre il rischio di penalizzarle sul mercato del lavoro. Personalmente desidero aiutare le donne a livello occupazionale e sostenerle durante la maternità. L’aumento da 14 a 18 settimane proposto dalla Commissione avrebbe costituito un concreto passo avanti, così come l’introduzione di metodologie moderne in materia di assistenza per l’infanzia.</p>
    </intervention>
    <intervention id="3-340" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore della relazione Estrela e sono lieta che il Parlamento abbia assunto una posizione così progressista nei confronti delle madri, delle future madri e dei padri. Il prolungamento della durata del congedo di maternità a 20 settimane è un innegabile progresso sociale e incarna l’Europa sociale che desideriamo ardentemente. Questo testo migliora l’equilibrio tra vita familiare e vita professionale.</p>
      <p sl="fr">Anche l’introduzione di un congedo di paternità obbligatorio di due settimane rappresenta un importante passo avanti verso una nuova mentalità e una nuova divisione dei ruoli tra genitori. L’argomentazione secondo cui la misura comporterebbe costi aggiuntivi sarebbe valida se le donne non integrassero già il proprio congedo di maternità con congedi per malattia e/o congedi retribuiti. Le imprese e i regimi di protezione sociale sostengono già questi costi.</p>
    </intervention>
    <intervention id="3-341" speaker_id="2073" name="Richard Howitt" is_mep="True" mode="written">
      <p sl="en">Sono fiero di aver votato a favore del prolungamento delle indennità di maternità e condanno gli eurodeputati conservatori e liberal-democratici che prima hanno cospirato per bloccare un accordo parlamentare su questa direttiva e oggi hanno voluto negare con il proprio voto diritti dignitosi alle donne lavoratrici. Segnalo che avrei voluto votare per un compromesso diverso in merito alla durata dell’indennità di maternità, ma prendo atto del fatto che questa opzione sia caduta perché la maggioranza si è pronunciata a favore delle 20 settimane. Mi rendo conto sia che avrà luogo un ulteriore negoziato su questo punto prima dell’approvazione definitiva della direttiva, sia che l’accordo del Parlamento su un testo comune sia stato fondamentale per far compiere al processo dei passi in avanti. Concordo pienamente con i colleghi del partito laburista britannico, che al fine di tutelare in particolare le donne a basso reddito hanno chiesto al governo britannico il pieno rispetto della clausola di non regresso contenuta nella direttiva.</p>
    </intervention>
    <intervention id="3-342" speaker_id="28291" name="Romana Jordan Cizelj" is_mep="True" mode="written">
      <p sl="sl">Il gruppo del Partito popolare europeo (Democratico cristiano) ha segnalato che molti degli emendamenti presentati travalicano l’ambito di applicazione e le finalità della direttiva. Sono d’accordo con loro, ma nella mia decisione di voto questa volta ho fatto un’eccezione. La posizione delle donne nell’Unione europea in termini di occupazione, livelli retributivi ed esposizione alla povertà è molto più debole di quella degli uomini. Credo che le pari opportunità costituiscano uno dei principi fondamentali alla base del lavoro dell’Unione europea e, per questa ragione, coglierò ogni occasione per impegnarmi in direzione dell’uguaglianza tra uomini e donne. Sebbene la votazione di oggi non sia quella finale, ci consentirà di avere una posizione negoziale forte in Consiglio.</p>
    </intervention>
    <intervention id="3-343" speaker_id="96857" name="Cătălin Sorin Ivan" is_mep="True" mode="written">
      <p sl="ro">Il prolungamento della durata del congedo di maternità a 20 settimane con stipendio pieno è una misura che restituisce dignità alle madri. Per questo ho votato senza riserve a favore della proposta contenuta nella relazione, confidando che gli Stati membri tengano conto della nostra decisione e la incorporino nelle rispettive normative nazionali.</p>
      <p sl="ro">Oltre al sostegno alle madri, la relazione raccomanda agli Stati di introdurre un congedo parentale integralmente retribuito e afferma in questo modo il ruolo di entrambi i genitori nell’educazione dei figli. Con la votazione di oggi abbiamo trasmesso un messaggio importante che chiede condizioni di vita dignitose e supera i limiti ideologici e i sistemi sociali nazionali.</p>
    </intervention>
    <intervention id="3-344" speaker_id="96884" name="Philippe Juvin" is_mep="True" mode="written">
      <p sl="fr">Non ho voluto sostenere la relazione perché il prolungamento della durata del congedo di maternità da 14 (come previsto dalla direttiva attuale) a 20 settimane con stipendio pieno avrebbe un forte impatto finanziario sugli Stati membri (1,3 miliardi di euro per la Francia) in un periodo di crisi economica poco favorevole a incrementi del bilancio.</p>
      <p sl="fr">In secondo luogo, i costi aggiuntivi per le aziende negli Stati membri in cui sono esse stesse a finanziare parzialmente il congedo di maternità (per esempio, in Germania) sarebbero molto elevati. In terzo luogo, le conseguenze negative per l’occupabilità delle donne sono reali, soprattutto in termini di rientro nel mercato del lavoro.</p>
      <p sl="fr">Infine il Parlamento europeo, adottando misure che non sono finanziariamente praticabili e che addirittura potrebbero rivelarsi controproducenti in termini di partecipazione delle donne al mercato del lavoro, indebolisce la propria credibilità nel processo decisionale europeo. Il prolungamento della durata del congedo di maternità a 18 settimane, come proposto dalla Commissione, sarebbe stato un passo importante per migliorare la situazione delle donne e avrebbe consentito di evitare le insidie contenute nel testo nella versione finale adottata dal Parlamento europeo, mentre l’obiettivo principale è quello di consentire alle donne di conciliare vita professionale e vita familiare.</p>
    </intervention>
    <intervention id="3-345" speaker_id="96771" name="Jarosław Kalinowski" is_mep="True" mode="written">
      <p sl="pl">Di fronte all’invecchiamento demografico e alle difficoltà dell’economia europea, dobbiamo sfruttare tutte le opportunità a disposizione per incoraggiare le donne ad avere figli e facilitare il loro ritorno al lavoro. Molte donne sono eminenti esperte nel proprio settore e l’economia europea non può fare a meno dell’apporto di una forza lavoro così altamente qualificata. La situazione non è molto diversa per le donne che vivono e lavorano in campagna e spesso non possono beneficiare di un vero congedo di maternità, dovendo tornare al lavoro il più presto possibile, con evidenti rischi per salute e prole. Per questo dovrebbero godere degli stessi privilegi delle donne che non lavorano nel settore agricolo.</p>
    </intervention>
    <intervention id="3-346" speaker_id="96934" name="Sandra Kalniete" is_mep="True" mode="written">
      <p sl="lv">Ho votato a favore del prolungamento della durata minima del congedo di maternità a 18 settimane, ma contro il suo prolungamento a 20 settimane. Capisco benissimo la necessità di assicurare adeguate condizioni alle puerpere, ma a lungo termine il prolungamento della durata minima del congedo a 20 settimane si rivelerebbe svantaggioso per le donne che pianificano una famiglia e una carriera professionale. Oltretutto, gli Stati membri non riusciranno a integrare i costi aggiuntivi nei propri bilanci. Le aziende sono critiche nei confronti di un congedo di maternità della durata minima di 20 settimane perché comporterebbe costi aggiuntivi che, nell’attuale situazione economica, non sono in grado di sostenere. Vi è pertanto il rischio che molti imprenditori optino per la soluzione più semplice: evitare di assumere giovani donne. Già ora sappiamo quanto sia difficile per i giovani trovare un posto di lavoro e il prolungamento del congedo di maternità limiterà ulteriormente la possibilità per le donne di competere con gli uomini sul mercato del lavoro. Non dovremmo consentire che ciò accada e privilegiare invece una prospettiva a lungo termine. Il congedo di maternità di 20 settimane implicherebbe miliardi di euro in termini di costi a carico dei bilanci di tutta Europa. Si tratta di costi che né i governi nazionali, né i contribuenti possono attualmente permettersi. Ovviamente verremo criticati da una parte della società, però ricordiamoci che siamo qui per lavorare e per prendere le migliori decisioni possibili nell’interesse di tutti gli europei.</p>
    </intervention>
    <intervention id="3-347" speaker_id="4482" name="Rodi Kratsa-Tsagaropoulou" is_mep="True" mode="written">
      <p sl="el">Nella votazione sul tema del congedo ho espresso un parere diverso. Preferisco la proposta di 18 settimane della Commissione.</p>
      <p sl="el">La proposta è realistica ed equilibrata in considerazione delle condizioni del mercato, non solo in ragione della crisi economica, ma anche delle richieste, degli obblighi professionali e delle ambizioni delle lavoratrici stesse.</p>
      <p sl="el">Le donne non devono diventare esseri iperprotetti ma esclusi dal mercato del lavoro.</p>
      <p sl="el">Inoltre, come ho sempre sostenuto, gli sforzi tesi a conciliare la vita familiare con il lavoro e l’educazione dei figli richiedono fondamentalmente infrastrutture sociali e la responsabilità sociale dell’impresa durante tutta la vita lavorativa delle donne.</p>
    </intervention>
    <intervention id="3-348" speaker_id="101580" name="Constance Le Grip" is_mep="True" mode="written">
      <p sl="fr">Ho votato contro la relazione Estrela perché il prolungamento della durata del congedo di maternità a 20 settimane in realtà è una buona idea solo a prima vista. Viene infatti presentato come una misura in grado di garantire maggiori diritti alle donne, mentre a mio avviso avrebbe ripercussioni negative per le donne che cercano di accedere al mercato del lavoro.</p>
      <p sl="fr">Credo vi siano valide ragioni per temere che l’attuazione di tale proposta potrebbe ritorcersi contro le donne riducendone l’occupabilità. Diversamente da quanto affermano la relatrice e i sostenitori del testo, non vi è alcun rapporto diretto tra il tasso di natalità e la durata del congedo di maternità.</p>
      <p sl="fr">Inoltre, la proposta tesa a prolungare il congedo da 14 a 20 settimane integralmente retribuite non è finanziariamente accettabile per molti paesi. Infatti i costi aggiuntivi derivanti dal prolungamento non sono sostenibili né per le imprese, né per gli Stati membri. La proposta iniziale della Commissione europea, ossia l’aumento da 14 a 18 settimane, era già sufficiente come passo in avanti.</p>
    </intervention>
    <intervention id="3-349" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Vorrei sottolineare che, per quanto riguarda la relazione dell’onorevole Estrela, ho votato a favore delle regole relative al congedo di maternità di 20 settimane, alla tutela delle donne contro licenziamenti senza giusta causa nei sei mesi successivi al termine del congedo e a favore del pieno stipendio e della protezione delle donne in periodo di allattamento, ma in questo caso senza raccomandazioni specifiche, in quanto ritengo che la definizione di tali regole debba rimanere di competenza degli Stati membri.</p>
      <p sl="pl">In caso di parti plurimi sono del parere che la durata del congedo debba essere aumentata di conseguenza. Sono sempre a favore di idee che possano aiutare le madri a vivere in condizioni di sicurezza l’esperienza della maternità e garantire loro condizioni migliori in vista del reinserimento nel mercato del lavoro.</p>
    </intervention>
    <intervention id="3-350" speaker_id="4560" name="Toine Manders" is_mep="True" mode="written">
      <p sl="nl">La delegazione del VVD - Volkspartij voor Vrijheid en Democratie (partito del popolo per la libertà e la democrazia) al Parlamento europeo oggi ha votato contro la proposta di direttiva che porta a 20 settimane la durata del congedo di maternità (retribuito). Riteniamo che la durata minima stabilita in precedenza, 14 settimane, sia sufficiente. Le donne che al termine del proprio congedo di maternità non ritengono di essere pronte a tornare al lavoro possono avvalersi di un congedo in virtù delle disposizioni previste dalla normativa sui permessi di malattia vigente nei rispettivi paesi. La proposta avanzata implicherebbe un potenziamento della previdenza sociale, decisione che spetterebbe eventualmente agli Stati membri soprattutto in periodi come questi, in cui a tutti gli Stati si impongono risparmi. Esistono altre modalità meno rigorose per l’attuazione di misure consentano tese a una migliore conciliazione tra vita professionale e vita privata. La proposta comporta il pericolo che donne giovani e talentuose si trovino ad avere meno opportunità sul mercato del lavoro, perché i datori di lavoro non sono disposti a correre il rischio di dover loro pagare mesi di congedo di maternità. E non riteniamo neppure che l’aumento delle nascite nell’Unione europea, quella che in apparenza è la soluzione al problema dell’invecchiamento demografico, debba esser disciplinato a livello dell’Unione. Secondo il VVD è superfluo introdurre su scala europea regole relative all’esenzione dal lavoro per allattamento. Il gruppo VVD al Parlamento europeo: Hans van Baalen, Jan Mulder e Toine Manders.</p>
    </intervention>
    <intervention id="3-351" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione. Poiché i cittadini europei hanno il diritto di vivere e lavorare ovunque all’interno dell’Unione europea, è fondamentale assicurare alle donne diritti minimi in termini di congedo di maternità ovunque esse lavorino all’approssimarsi del parto. La garanzia di un congedo di maternità dignitoso si inserisce nel tema più ampio della partecipazione delle donne al mercato del lavoro e della necessità di affrontare le implicazioni finanziarie di una società che invecchia. L’obiettivo dell’Unione europea è di raggiungere una quota di popolazione occupata del 75 per cento entro il 2020; nell’ambito di questo impegno sarà cruciale dare a tutte le madri la possibilità di avvalersi di un congedo di maternità per loro economicamente sostenibile prima di riprendere il lavoro. In una società che invecchia, in cui la domanda di assistenza sociale cresce e il numero di persone che possono fornirla diminuisce, sono necessari congedi più realistici come il congedo di maternità. Le donne non devono pensare che avere figli sia incompatibile con il proprio lavoro – le nostre politiche devono prevedere modalità di assistenza per i più giovani e i più anziani. Per almeno 5 anni tutto ciò non si avvererà, comunque. Occorre anche tenere conto del fatto che, con un aumento dell’1,04 per cento della partecipazione delle donne al mercato del lavoro, si potrebbero coprire i costi aggiuntivi derivanti dal prolungamento della durata del congedo di maternità.</p>
    </intervention>
    <intervention id="3-352" speaker_id="4462" name="Clemente Mastella" is_mep="True" mode="written">
      <p sl="it">Presidente, l'agenda sociale dell'Unione europea stabilisce, tra le sue priorità, la necessità di promuovere tutte quelle politiche volte a favorire la conciliazione di vita professionale, privata e familiare, siano esse destinate alle donne quanto agli uomini. Un maggior equilibrio tra attività professionale, da una parte, e vita privata, familiare, dall'altra, rappresenta uno dei sei settori di azione prioritari contemplati nella tabella di marcia per la parità tra donne e uomini per il periodo 2006-2010.</p>
      <p sl="it">Il miglioramento di queste disposizioni è, quindi, parte integrante della politica europea in risposta al forte declino demografico ultimamente registrato. Maternità e paternità sono certamente diritti fondamentali imprescindibili ai fini dell'equilibrio sociale. È pertanto auspicabile che la revisione della direttiva in oggetto torni a vantaggio sia delle donne lavoratrici che di quegli uomini che vogliano assumersi responsabilità familiari.</p>
      <p sl="it">Non si potrà prescindere dal rispetto di un migliore equilibrio tra il principio di tutela della salute e della sicurezza, con quello della parità di trattamento. Questi ed altri elementi mi convincono a sostenere l'esigenza, qualora si renda necessario, di lasciare però agli Stati membri ampi margini di flessibilità nella fissazione delle regole sui congedi, questo solo per ragioni di sostenibilità economica, per coprire i costi aggiuntivi da esso derivanti.</p>
    </intervention>
    <intervention id="3-353" speaker_id="96820" name="Marisa Matias" is_mep="True" mode="written">
      <p sl="pt">La relazione adottata propone un congedo di maternità di 20 settimane senza alcuna perdita di retribuzione. Questa misura potrebbe, da sola, determinare un significativo miglioramento sociale nella vita delle donne in due terzi circa degli Stati membri dell’Unione europea, in Portogallo per esempio, dove le donne hanno diritto solo a 16 settimane integralmente retribuite. Anche l’introduzione di due settimane di congedo di paternità rappresenta un importante passo avanti nella lotta per l’uguaglianza tra uomini e donne. Elemento ancora più importante è il fatto che la relazione sia stata approvata anche se in controcorrente rispetto alle misure recentemente adottate a seguito delle politiche di austerità che mirano a tagliare la spesa pubblica e indebolire i diritti sociali. Spero pertanto che la relazione possa contribuire a rafforzare i diritti sociali e il lavoro in tutta l’Unione europea e in tutti gli Stati membri.</p>
    </intervention>
    <intervention id="3-354" speaker_id="96978" name="Nuno Melo" is_mep="True" mode="written">
      <p sl="pt">È opinione unanime all’interno del’Unione europea che uno dei nostri principali problemi sia la debole crescita demografica dovuta al basso tasso di natalità. Di conseguenza tutto ciò che può contribuire a cambiare la situazione è importante. La tutela sul luogo di lavoro delle lavoratrici gestanti e in periodo di allattamento e la riduzione delle asimmetrie tra uomini e donne costituiscono passi importanti in questa direzione. Nonostante la crisi che stiamo attraversando, le misure approvate oggi in Parlamento possono contribuire a invertire la tendenza del declino demografico che l’Unione europea dovrà affrontare in un futuro prossimo.</p>
    </intervention>
    <intervention id="3-355" speaker_id="28407" name="Willy Meyer" is_mep="True" mode="written">
      <p sl="es">Ho votato a favore della risoluzione legislativa del Parlamento europeo concernente “l’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento”, perché credo che il miglioramento dei diritti delle donne sul luogo di lavoro sia un concreto passo verso l’uguaglianza di genere in un ambito in cui, purtroppo, esistono ancora molte barriere. La discriminazione di cui sono vittime le donne nel mercato del lavoro è molto allarmante perché, nella maggior parte dei casi, sono loro che si devono fare carico degli impegni domestici e fare giochi di prestigio per riuscire a conciliarli con l’attività professionale. La situazione si acutizza nei mesi prima e dopo il parto, quando le donne hanno bisogno di una maggiore tutela per sfuggire alle discriminazioni di cui sono attualmente vittime. A mio avviso, il prolungamento della durata del congedo di maternità ad almeno 20 settimane ininterrotte, ripartite prima e/o dopo il parto, con un periodo obbligatorio di almeno sei settimane successivo al parto, è un passo avanti in termini di diritto delle donne a conciliare vita familiare e professionale.</p>
    </intervention>
    <intervention id="3-356" speaker_id="96670" name="Louis Michel" is_mep="True" mode="written">
      <p sl="fr">Il prolungamento della durata del congedo di maternità rappresenta un progetto importante per lo spazio riservato ai bambini e alla genitorialità nella nostra società. Sostengo la proposta tesa a garantire 18 settimane di congedo di maternità e anche il principio del congedo di paternità. Dobbiamo evitare gli effetti negativi di misure troppo generose che potrebbero rischiare di causare fenomeni di discriminazione in termini occupazionali. Sono inoltre a favore di una maggiore libertà di scelta per le gestanti e le puerpere. Queste donne devono poter decidere quando prendere la parte non obbligatoria del proprio congedo di maternità. In questo modo, potrebbero realizzare un migliore equilibrio tra vita professionale e privata e conservare l’occupabilità.</p>
      <p sl="fr">È altrettanto importante definire uno status per le donne che desiderano tornare a lavorare dopo un’interruzione della carriera. Vorrei anche segnalare che il diritto al congedo parentale e la garanzia di reintegro nello stesso posto di lavoro al termine del congedo debbano essere sostenibili per i datori di lavoro, in particolare per le piccole e medie imprese che altrimenti potrebbero esitare ad assumere o a promuovere donne in età fertile.</p>
    </intervention>
    <intervention id="3-357" speaker_id="28178" name="Miroslav Mikolášik" is_mep="True" mode="written">
      <p sl="sk">Tenuto conto dei profondi cambiamenti demografici e dell’invecchiamento della società europea, l’Unione deve seriamente pensare all’adozione di misure tese a sostenere la genitorialità.</p>
      <p sl="sk">A mio avviso, il prolungamento della durata minima del congedo di maternità tiene conto del fatto che i primi mesi della vita di un bambino sono cruciali per una crescita sana e per l’equilibrio emotivo. Sono pertanto favorevole all’erogazione della retribuzione integrale per tutta la durata del congedo di maternità. Tale misura dovrebbe avere un effetto positivo sulle donne che potrebbero così diventare madri senza incorrere nei rischi rappresentati da povertà ed esclusione sociale. Occorre garantire alle donne il diritto di venire reintegrate dopo il parto nel proprio posto di lavoro o in un posto equivalente con le stesse condizioni di lavoro. Inoltre, deve essere garantita la possibilità di chiedere un cambiamento dell’orario di lavoro o delle modalità di lavoro, nonché il diritto di rifiutare la prestazione di lavoro straordinario nel periodo immediatamente successivo al parto.</p>
    </intervention>
    <intervention id="3-358" speaker_id="38596" name="Elisabeth Morin-Chartier" is_mep="True" mode="written">
      <p sl="fr">Sono contraria al progetto di prolungare la durata del congedo di maternità a 20 settimane con pieno stipendio. L’adozione di questa soluzione avrebbe conseguenze rilevanti sui bilanci degli Stati membri e delle imprese; per la Francia, il costo supplementare annuo ammonterebbe a 1,3 miliardi di euro, un onere finanziario insostenibile in un periodo di austerità di bilancio. Nonostante sia una buona idea, gli effetti sull’occupazione femminile potrebbero essere negativi. Non vorremmo che la misura si traducesse in un passo indietro per le donne. Le donne che tornano al lavoro dopo una gravidanza e le giovani donne alla ricerca di un posto di lavoro correrebbero il rischio di venire pesantemente penalizzate da questa misura. Al contrario, la proposta di un congedo massimo di 18 settimane era socialmente equa. Chiedo che siano individuate e realizzate al più presto soluzioni innovative per quanto concerne l’assistenza ai bambini e l’equilibrio tra vita professionale e vita familiare, in modo da consentire sia alle madri, sia ai padri di svolgere pienamente il proprio ruolo di genitori.</p>
    </intervention>
    <intervention id="3-359" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, la mia decisione di votare a favore di tale proposta deriva dalla necessità di migliorare la sicurezza e la salute sul lavoro delle lavoratrici gestanti, puerpere o in periodo di allattamento. La modifica della direttiva, è volta, infatti, alla promozione dell'uguaglianza di genere nel mondo del lavoro, favorendo un maggior equilibrio tra la vita professionale e quella privata delle donne. Di frequente le donne sono percepite come soggetti "a rischio"o di "seconda scelta", data l'elevata probabilità che restino incinte o si avvalgano dei congedi di maternità. E' importante sostenere alcune forme di congedo per combattere alcuni pregiudizi e stereotipi. Non bisogna, poi, dimenticare che la maternità e la paternità sono diritti imprescindibili affinché si possa vivere con equilibrio sia nella vita privata che in quella pubblica. Vi sono, chiaramente, alcuni punti legati ad alcuni emendamenti che mi hanno visto esprimere un parere contrario. Ritengo, infatti, che la normativa europea debba stabilire un quadro generale, che offra garanzie minime e salvaguardie, all'interno del quale lasciare spazio e discrezionalità ai vari Stati membri di decidere le misure più adatte. Vi sono, infatti, differenze legate alla cultura, ai sistemi previdenziali e sociali che vanno tenute in debita considerazione, anche in virtù del rispetto del principio di sussidiarietà.</p>
    </intervention>
    <intervention id="3-360" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della relazione sulla proposta di direttiva del Parlamento europeo e del Consiglio recante modifica della direttiva 92/85/CEE del Consiglio concernente l'attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento. Due fattori importanti hanno sul influenzato il mio voto su alcuni emendamenti: in primis, la cruciale importanza di garantire la sicurezza e la salute delle donne gestanti o puerpere e, in secondo luogo, il fatto che la Grecia abbia una normativa specifica per la tutela delle gestanti.</p>
    </intervention>
    <intervention id="3-361" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore delle proposte concernenti l’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento, che prevedono 20 settimane di congedo di maternità e due settimane di congedo di paternità senza perdita di alcun beneficio pecuniario.</p>
      <p sl="pt">Sono misure sociali che rispondono all’idea di Europa che vogliamo, in cui si perseguono obiettivi quali la promozione del tasso di natalità, della famiglia, della salute dei bambini e del lavoro dei genitori.</p>
      <p sl="pt">Si tratta però di un progetto di difficile attuazione, e a causa di un meccanismo perverso potrebbe accentuare la discriminazione delle donne nel mondo del lavoro, in quanto: (1) accresce la pressione sui sistemi previdenziali, spesso già al limite della sostenibilità; e (2) introduce nuovi vincoli in un mercato del lavoro già inadeguato a rispondere alle esigenze dell’attuale forza lavoro. Temo pertanto che le misure, tese ad aiutare i genitori che lavorano, possano causare un aumento del tasso di disoccupazione e/o del lavoro precario tra le giovani madri.</p>
      <p sl="pt">I negoziati tra Parlamento e Consiglio devono essere realistici, pragmatici e anche ambiziosi, se vogliamo che la futura legge, quando entrerà in vigore, rispetti e promuova i valori della proposta votata in plenaria questa settimana.</p>
    </intervention>
    <intervention id="3-362" speaker_id="36392" name="Aldo Patriciello" is_mep="True" mode="written">
      <p sl="it">Con il mio voto, invito ad un nuovo approccio globale che permetterebbe di rivolgere un messaggio più forte alle imprese, nel senso che la riproduzione umana riguarda sia gli uomini che le donne. L'accordo quadro sul congedo parentale è un elemento importante della politica in materia di pari opportunità, che favorisce la conciliazione dell'attività professionale e della vita privata e familiare, ma si limita a fissare requisiti minimi, per cui può essere considerato solo come un primo passo.</p>
      <p sl="it">Concordo con la comunicazione che considera i diritti dei minori una priorità dell'Unione e chiede agli Stati membri di attenersi alla Convenzione delle Nazioni Unite sui diritti del fanciullo e ai suoi protocolli opzionali, nonché agli Obiettivi di sviluppo del Millennio. Per quanto riguarda la presente direttiva, ciò significa garantire a tutti i bambini la possibilità di ricevere cure adeguate in base alle loro necessità di sviluppo, nonché l'accesso a un'assistenza sanitaria adeguata e di qualità.</p>
    </intervention>
    <intervention id="3-363" speaker_id="38595" name="Rovana Plumb" is_mep="True" mode="written">
      <p sl="ro">Oggi, il Parlamento europeo, votando il prolungamento della durata del congedo di maternità a 20 settimane, con stipendio pieno, ha deciso di investire nel futuro dell’Unione europea, promuovendo la maternità. Si tratta di un miglioramento sia quantitativo, sia qualitativo. L’argomentazione semplicistica dei vantaggi economici a breve termine non ha retto, è prevalso invece il concetto di sostenibilità della società europea, irrealizzabile in assenza di una demografia sana e quindi, implicitamente, di una maggiore tutela delle madri e dei propri bambini.</p>
      <p sl="ro">Sono l’autrice del parere della commissione per l’occupazione e gli affari sociali e ho votato a favore della non penalizzazione della maternità, della garanzia del pieno stipendio e del divieto di licenziamento delle lavoratrici gestanti per il periodo compreso tra l’inizio della gravidanza e il termine del congedo di maternità; le madri devono inoltre avere il diritto di essere reintegrate nel proprio posto di lavoro o in un “posto equivalente”, ossia con la stessa retribuzione, lo stesso inquadramento professionale e le stesse mansioni del periodo precedente al congedo di maternità; il periodo di congedo di maternità non deve pregiudicare i diritti pensionistici della lavoratrice; le lavoratrici non devono essere obbligate a svolgere un lavoro notturno e a effettuare ore di lavoro straordinario nelle 10 settimane che precedono la data prevista del parto e per il resto della gravidanza, se ciò è necessario per proteggere la loro salute o quella del nascituro e per l’intero periodo dell'allattamento.</p>
    </intervention>
    <intervention id="3-364" speaker_id="96838" name="Cristian Dan Preda" is_mep="True" mode="written">
      <p sl="ro">Ho votato contro la risoluzione perché ritengo che l’indennità di maternità sia una tematica appartenente alla sfera di competenza nazionale, in virtù del principio di sussidiarietà. Inoltre, credo che l’adozione di questa misura in tempo di crisi potrebbe avere l’effetto esattamente opposto, rischiando di diventare un fattore dissuasivo per le imprese interessate all’assunzione di donne.</p>
    </intervention>
    <intervention id="3-365" speaker_id="96998" name="Evelyn Regner" is_mep="True" mode="written">
      <p sl="de">Pur essendo favorevole al miglioramento delle norme minime europee per la tutela della maternità, alla fine ho deciso di votare contro la relazione, in quanto vengo da un paese che ha introdotto un sistema basato su una particolare combinazione di tutela della maternità e congedo parentale retribuito/non retribuito. Oltre a 16 settimane di congedo integralmente retribuito e l’obbligo di astensione dal lavoro, le donne hanno anche diritto a un congedo di maternità non retribuito ma con un’indennità per il figlio a carico. L’ammontare dell’indennità per il figlio a carico percepita durante il congedo di maternità non retribuito dipende dalla durata e dall’ultimo reddito dichiarato. Le norme austriache sono già molto più estese delle norme minime definite in questa relazione.</p>
      <p sl="de">Sono inoltre a favore dell’introduzione di un congedo di paternità integralmente retribuito, anche se si dovrebbe scegliere una base giuridica diversa. Ritengo che un congedo di paternità di questo tipo debba essere disciplinato non dalla direttiva sulla tutela della maternità, bensì da una direttiva dedicata che non tratti della tutela della salute di madri e figli.</p>
    </intervention>
    <intervention id="3-366" speaker_id="96686" name="Mitro Repo" is_mep="True" mode="written">
      <p sl="fi">Ho votato a favore del congedo di maternità di 20 settimane. Congedi di maternità di maggiore durata sono importanti per lo sviluppo e il benessere dei bambini, che rappresentano il più grande capitale della società. In Finlandia, il sistema in materia di congedi di maternità e di paternità è molto efficiente, sappiamo però che non tutti in Europa dispongono di un sistema come il nostro. Per questo motivo è importante evitare che le donne siano penalizzate economicamente se decidono di avere figli. È sbagliato far pesare l’onere finanziario del congedo di maternità unicamente sulle imprese: senza dubbio i costi vanno condivisi con il settore pubblico. Le piccole e medie imprese in particolare rischiano di trovarsi in difficoltà. E non è nemmeno giusto che siano i settori in cui prevale la presenza femminile a dover subire una eccessiva pressione economica. La posizione delle donne in termini retributivi è preoccupante e non deve essere assolutamente indebolita. È fondamentale evitarlo.</p>
    </intervention>
    <intervention id="3-367" speaker_id="28409" name="Raül Romeva i Rueda" is_mep="True" mode="written">
      <p sl="es">Il Parlamento ha finalmente iniziato a rendere giustizia alle madri che lavorano nell’Unione europea, una giustizia comunque ancora parziale in considerazione dei loro meriti. Il processo è stato lungo. Alla fine della scorsa legislatura, qui in Parlamento eravamo in procinto di adottare un testo che avrebbe consentito di compiere un passo da gigante in favore dei diritti delle madri lavoratrici. Non siamo però riusciti ad arrivare al voto perché il gruppo del Partito popolare europeo (Democratico cristiano) e il gruppo dell’Alleanza dei Liberali e dei Democratici per l’Europa si sono opposti, facendo fronte comune e decidendo il rinvio della relazione alla commissione per i diritti della donna e l’uguaglianza di genere.</p>
      <p sl="es">Dopo mesi di lavoro, oggi, abbiamo votato nuovamente un testo che, pur essendo meno ambizioso di quello precedentemente respinto dai gruppi PPE e ALDE, è comunque piuttosto coraggioso: consente alle madri di mantenere il proprio stipendio durante tutto il congedo di maternità; accresce la loro protezione giuridica contro i licenziamenti; consente una maggiore flessibilità in termini di orario di lavoro in vista di una più efficace conciliazione di maternità e attività professionale; prolunga il congedo di maternità ad almeno 20 settimane (anche se alcuni di noi avrebbero voluto che arrivasse fino a 24 settimane, come raccomanda l’Organizzazione mondiale della sanità); favorisce la mobilità delle madri che lavorano all’interno dell’Unione europea e compie passi avanti in termini di condivisione della responsabilità da parte dei padri, anche se non nella misura auspicata da alcuni di noi.</p>
    </intervention>
    <intervention id="3-368" speaker_id="96819" name="Licia Ronzulli" is_mep="True" mode="written">
      <p sl="it">Il voto di oggi incoraggia le lavoratrici che vogliono diventare madri, segnando un importante passo avanti verso una tutela sempre maggiore che aiuterà milioni di donne europee a conciliare meglio il ruolo di madre con quello di lavoratrice. Gli interessi economici non hanno avuto la meglio: oggi inizia un percorso che va incontro alle esigenze delle nuove famiglie. L'esito del voto guarda ad una società che pone la crescita, la formazione e l'educazione al centro dell'azione politica. Ritengo infondati i timori che l'estensione del congedo di maternità da 14 a 20 settimane interamente retribuite potrà penalizzare le donne: é nostro preciso dovere proteggere le lavoratrici più deboli, garantendo il diritto di restare a casa con i propri bambini. La vittoria di oggi in Parlamento rappresenta anche una soddisfazione personale per gli sforzi portati avanti in prima persona volti garantire che ogni lavoratrice gestante non debba svolgere mansioni pesanti o pericolose, esentandola dal lavoro straordinario e notturno. Adesso la palla passa agli Stati Membri da cui auspico il massimo impegno. Con la scelta di oggi il Parlamento europeo ha dimostrato che non vuole più donne davanti ad un bivio, ma solo donne libere e consapevoli del loro ruolo nella nostra società.</p>
    </intervention>
    <intervention id="3-369" speaker_id="97196" name="Oreste Rossi" is_mep="True" mode="written">
      <p sl="it">In un'Europa che invecchia, sono indispensabili politiche favorevoli alle donne che scelgono di avere dei figli. Oggi, con una legislazione frammentaria, ci sono troppe differenze fra gli Stati membri nel sostegno alla maternità, che impediscono a molte donne di poter diventare mamme. Questa direttiva fissa in un minimo di 20 settimane il congedo di maternità di cui almeno sei pienamente retribuite.</p>
      <p sl="it">È evidente che in Paesi come l'Italia tale norma sia superflua, in quanto il periodo pienamente retribuito è di gran lunga superiore al limite minimo posto dalla direttiva e i periodi di possibilità per la donna di assentarsi dal lavoro per motivi legati alla cura dei figli si prolungano fino agli otto anni di età. Ma per altri Paesi significa porre finalmente le basi per garantire dignità alle mamme. La proposta prevede altresì che anche i padri possano avere due settimane di congedo retribuito per poter star vicino alla propria moglie nel periodo immediatamente successivo al parto.</p>
    </intervention>
    <intervention id="3-370" speaker_id="33989" name="Daciana Octavia Sârbu" is_mep="True" mode="written">
      <p sl="en">Oggi ho votato a favore del miglioramento dei diritti e di un migliore equilibrio tra vita professionale e vita privata per i genitori che lavorano. All’interno della relazione sono di particolare rilievo le disposizioni relative alle donne che allattano sul luogo di lavoro. Le pause per l’allattamento al seno consentono alle madri di disporre del tempo necessario per fornire al bambino, nella sua prima fase di sviluppo, il tipo di alimentazione migliore e più naturale. L’alimentazione influisce in modo determinante sulla salute durante tutta la vita. Mi fa piacere che la relazione intervenga a favore delle madri che sono tornate al lavoro e che comunque decidono di continuare ad allattare al seno il loro bambino per assicurargli importanti benefici nutritivi.</p>
    </intervention>
    <intervention id="3-371" speaker_id="28139" name="Carl Schlyter e Isabella Lövin" is_mep="True" mode="written">
      <p sl="sv">Riteniamo che un congedo parentale obbligatorio e ben strutturato sia di grandissima importanza per ogni paese. Nella votazione finale abbiamo tuttavia deciso di non votare a favore della proposta legislativa del Parlamento perché in contrasto con numerosi principi a cui teniamo fortemente. In primo luogo, la proposta intende introdurre un congedo obbligatorio di sei settimane unicamente per la madre.</p>
      <p sl="sv">Riteniamo che i genitori debbano poter decidere liberamente con quali modalità prendere il proprio congedo parentale e che la proposta costituisca un passo nella direzione sbagliata per l’uguaglianza di genere in Svezia. In secondo luogo, non consideriamo ragionevole stabilire che l’indennità versata per il congedo parentale sia pari al pieno stipendio. In Svezia, ci si potrebbe trovare costretti a ridurre la durata di erogazione dell’indennità parentale per riuscire a finanziare un sistema di tale onerosità. Siamo dell’avviso che l’organizzazione dei regimi di previdenza sociale sia di competenza dei parlamenti nazionali.</p>
    </intervention>
    <intervention id="3-372" speaker_id="1309" name="Brian Simpson" is_mep="True" mode="written">
      <p sl="en">Lo European Parliamentary Labour Party (Partito laburista parlamentare europeo) è assolutamente convinto che sia necessario migliorare la tutela delle donne gestanti, puerpere o in periodo di allattamento e ha pertanto votato a favore di una serie di proposte fondamentali contenute nella direttiva, per esempio il prolungamento della durata del congedo di maternità a 20 settimane, la piena retribuzione del periodo obbligatorio di sei settimane successivo al parto e due settimane di congedo di paternità integralmente retribuite. L’EPLP teme però che le proposte adottate dal Parlamento possano avere conseguenze indesiderate in paesi in cui vigono già disposizioni più complesse nell’ambito della tutela della maternità. In particolare, temiamo che le proposte possano consentire a governi regressisti di impoverire le proprie disposizioni in materia di maternità, con il risultato che le donne con i salari più bassi durante il loro congedo di maternità potrebbero di fatto rimetterci. Mentre alcuni aspetti della relazione rappresenteranno un preziosissimo miglioramento in Stati membri con livelli molto bassi di tutela della maternità, essi potranno determinare un regresso sociale in altri paesi.</p>
    </intervention>
    <intervention id="3-373" speaker_id="28299" name="Bogusław Sonik" is_mep="True" mode="written">
      <p sl="pl">Oggi, il Parlamento europeo ha adottato una relazione tesa a tutelare la salute delle gestanti e delle donne in congedo di maternità. L’adozione di una posizione comune in questa forma rappresenta una chiara dimostrazione del nostro sostegno ai cambiamenti tesi a migliorare le norme europee in materia di tutela delle neomamme. Alle donne è garantita una durata minima del congedo di maternità che, d’ora in poi, sarà integralmente retribuito. Vietando i licenziamenti senza giusta causa siamo anche riusciti a garantire una maggiore sicurezza del posto di lavoro alle donne che riprendono le proprie mansioni dopo il congedo di maternità.</p>
      <p sl="pl">I cambiamenti introdotti dalla direttiva costituiscono un passo nella direzione giusta e garantiscono alle donne in Europa un diritto minimo al congedo di maternità. Mi fa anche piacere che, con l’introduzione del congedo di paternità di due settimane, anche i padri saranno incoraggiati a occuparsi dei propri figli.</p>
    </intervention>
    <intervention id="3-374" speaker_id="97294" name="Catherine Soullie" is_mep="True" mode="written">
      <p sl="fr">La votazione sulla relazione dell’onorevole Estrela è cruciale. La posizione adottata è puramente demagogica e irresponsabile. Chiedendo 20 settimane di congedo di maternità, screditiamo il Parlamento europeo. Noi siamo la voce dei cittadini; l’adozione di posizioni cosi irrealistiche non rende loro giustizia. I costi a carico del bilancio sociale degli Stati membri sarebbero molto elevati: per quanto riguarda la Francia, ad esempio, ammonterebbero a 1,3 miliardi di euro.</p>
      <p sl="fr">L’attuale situazione economica non ci consente di assorbire un incremento di tale entità nei bilanci statali, per non parlare poi delle conseguenze per le nostre imprese, che dovranno sostenere parte dei costi aggiuntivi. Dobbiamo aiutare e incoraggiare le donne a conciliare più efficacemente maternità e lavoro, non dobbiamo fare naufragare le loro probabilità di trovare impiego.</p>
      <p sl="fr">L’aumento da 14 a 18 settimane proposto dalla Commissione costituiva un vero passo avanti; un passo che sarebbe stato possibile valorizzare individuando nuove modalità di assistenza all’infanzia. Il messaggio trasmesso dal testo in esame porta con sé un’enorme responsabilità: la maternità diventerebbe chiaramente un ostacolo alla crescita professionale.</p>
    </intervention>
    <intervention id="3-375" speaker_id="29579" name="Marc Tarabella" is_mep="True" mode="written">
      <p sl="fr">Accolgo con favore l’adozione della relazione sulla proposta di direttiva del Parlamento europeo e del Consiglio recante modifica della direttiva 92/85/CEE del Consiglio concernente l’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento, e di misure intese a favorire la conciliazione tra vita professionale e vita familiare. Abbiamo allungato il congedo di maternità, aumentandone la retribuzione e abbiamo introdotto per la prima volta nella storia europea il congedo di paternità. Si tratta di una votazione che lascerà il segno nella storia dei diritti fondamentali delle madri e dei padri europei.</p>
      <p sl="fr">A tutti coloro che hanno voluto sacrificare i diritti sociali sull’altare della crisi economica, dico di andare a cercare i soldi dove sono e di non penalizzare ulteriormente i cittadini. Il miglioramento del congedo di maternità e l’introduzione del congedo di paternità sono anche battaglie per una società più umana, e al contempo la famiglia diventa sempre di più l’ultimo baluardo contro le difficoltà della vita.</p>
    </intervention>
    <intervention id="3-376" speaker_id="102931" name="Keith Taylor" is_mep="True" mode="written">
      <p sl="en">Oggi in Parlamento ho votato a favore di una proposta legislativa che garantisce il miglioramento e il prolungamento dell’indennità di paternità/maternità. L’ho fatto dopo aver ascoltato la voce di lobbisti di entrambe le fazioni. Sono perfettamente consapevole delle condizioni finanziarie nel Regno Unito, e so che subiranno un ulteriore colpo a causa dei nuovi tagli alle spese recentemente annunciati. Il Parlamento europeo si è tuttavia pronunciato a favore di un congedo di maternità di 20 settimane con stipendio pieno e un congedo di paternità di due settimane. Credo che sia un investimento economico sensato, che può contribuire a realizzare l’obiettivo dell’Unione europea, vale a dire il raggiungimento di una quota di popolazione occupata del 75 per cento entro il 2020. Migliora la salute dei bambini e tutela la salute e il benessere delle madri. È un passo verso la riduzione dell’attuale differenziale salariale tra i generi. In media, nell’Unione europea le donne guadagnano il 17 per cento in meno degli uomini. Se non garantissimo salari dignitosi durante il congedo di maternità, le donne verrebbero penalizzate finanziariamente per il fatto di essere madri. La proposta lancia anche un significativo messaggio a favore del coinvolgimento del padre nella cura dei figli. La nascita, assieme alla morte e alle tasse, rappresenta l’unica certezza nella vita. I nostri figli sono il futuro e i miglioramenti votati nella giornata di oggi potranno consentire loro di iniziare la propria vita in un contesto migliore e più sicuro.</p>
    </intervention>
    <intervention id="3-377" speaker_id="1832" name="Marianne Thyssen" is_mep="True" mode="written">
      <p sl="nl">Signor Presidente, onorevoli colleghi, dobbiamo fare in modo che un numero maggiore di uomini e donne entrino nel mondo del lavoro e che ci restino, se vogliamo mantenere la nostra prosperità e riuscire a pagare le pensioni. Inoltre, in un periodo caratterizzato da un’aspra concorrenza internazionale e da un forte rigore di bilancio, dobbiamo avere il coraggio di adottare misure che consentano di investire nelle famiglie e facilitino il difficile compito di conciliare lavoro e famiglia. Il prolungamento della durata del congedo di maternità è uno dei mezzi che possono servire a tale fine. Per questo motivo, sono favorevole al prolungamento della durata del congedo di maternità; ritengo però che, in un periodo di difficoltà di bilancio, si imponga un certo realismo. Un congedo di maternità della durata di 20 settimane integralmente retribuito non è una soluzione praticabile per i sistemi di previdenza sociale e per i bilanci dei governi. Per questi motivi mi sono astenuta dalla votazione finale, nonostante resti favorevole al prolungamento della durata del congedo di maternità. Appoggio invece la proposta originaria della Commissione, che introduceva un prolungamento della durata del congedo di maternità a 18 settimane, a condizione che sia applicato l’attuale massimale di indennità. Spero che questa proposta abbia maggiori probabilità di successo in seconda lettura.</p>
    </intervention>
    <intervention id="3-378" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della relazione sulla proposta di direttiva del Parlamento europeo e del Consiglio recante modifica della direttiva 92/85/CEE del Consiglio concernente l'attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento.</p>
      <p sl="ro">Ritengo fondamentale che le lavoratrici in congedo di maternità percepiscano lo stipendio pieno e che l’indennità di maternità sia pari al 100 per cento dell’ultima retribuzione mensile o della retribuzione mensile media, nel caso in cui la retribuzione mensile sia inferiore. Ciò significa che le lavoratrici non saranno penalizzate nei propri diritti pensionistici per il fatto di aver usufruito di un congedo di maternità.</p>
      <p sl="ro">Date le tendenze demografiche nell’Unione europea, occorre incoraggiare il tasso di natalità tramite una normativa specifica e misure tese a contribuire a un migliore equilibrio tra vita professionale, privata e familiare. Per aiutare i lavoratori a conciliare lavoro e vita privata, è fondamentale che siano previsti congedi di maternità e paternità più lunghi, anche in caso di adozione di bambini di età inferiore ai dodici mesi. Il congedo obbligatorio di maternità di 20 settimane è conforme alla raccomandazione formulata dall’Organizzazione mondiale della sanità il 16 aprile 2002, relativa a una strategia globale per l’alimentazione del neonato e del bambino.</p>
    </intervention>
    <intervention id="3-379" speaker_id="28221" name="Thomas Ulmer" is_mep="True" mode="written">
      <p sl="de">Ho votato contro la relazione perché non garantisce il rispetto rigoroso del principio di sussidiarietà e interferisce con i sistemi di pagamento e gli obblighi degli Stati membri. Contiene inoltre elementi come l’aborto e la libertà riproduttiva di cui, per motivi religiosi, non posso condividere la responsabilità.</p>
    </intervention>
    <intervention id="3-380" speaker_id="96698" name="Viktor Uspaskich" is_mep="True" mode="written">
      <p sl="lt">Onorevoli colleghi, le donne non devono essere penalizzate per il semplice fatto di avere deciso di avere una famiglia. Non si tratta di una questione puramente etica, ma anche strategica – l’Unione europea sta attualmente registrando cambiamenti demografici dovuti al declino del tasso di natalità e all’aumento del numero di anziani. In quest’epoca di crisi in particolare non dobbiamo allontanare le donne dal mercato del lavoro. Abbiamo bisogno che la presenza delle donne sul mercato del lavoro aumenti, se vogliamo che l’Unione europea accresca la propria competitività a livello mondiale. È giunto il momento di combattere gli stereotipi che si sono radicati nella società. Di frequente le donne sono percepite come lavoratrici a “alto rischio”, di “seconda scelta”. È pertanto essenziale che le modalità di congedo presentate nella relazione contribuiscano a contrastare questi stereotipi. Dovremmo anche offrire maggiore assistenza alle donne che sono state abbandonate dalla società. Le statistiche dell’Unione europea evidenziano che in Lituania, le madri single sono le più esposte al rischio di povertà. Il rischio di povertà per le persone attive in questo gruppo è del 24 per cento. La via che ha condotto all’uguaglianza di genere garantita per legge nell’Unione europea è stata lunga. Dobbiamo però fare di più e consentire all’uguaglianza teorica di manifestarsi concretamente e tangibilmente nella vita quotidiana.</p>
    </intervention>
    <intervention id="3-381" speaker_id="1956" name="Frank Vanhecke" is_mep="True" mode="written">
      <p sl="nl">Ho votato a favore della relazione Estrela perché voglio evitare malintesi su quanto segue: è ovvio sia che le donne hanno esigenze particolari durante la gravidanza e nel periodo immediatamente successivo, sia che la soddisfazione di tali esigenze sia nell’interesse di tutta la società, e infine che quest’ultima se ne deva assumere la responsabilità in buona parte. Vorrei in ogni caso porvi alcuni interrogativi di carattere teorico. In primo luogo, ha davvero senso l’imposizione, dalla nostra torre eburnea europea, di regole obbligatorie valide per tutta l’Unione europea, compresi gli Stati membri che, in termini economici, registrano ancora un certo ritardo?</p>
      <p sl="nl">Chi pagherà il conto? Questo introduce il mio secondo commento: ha senso far sì che l’onere di queste misure, per così dire, gravi unicamente sulle spalle dei datori di lavoro? Tutto ciò non finirà per condurre a una situazione diametralmente opposta a quella auspicata, ossia una situazione in cui si ridurranno i posti di lavoro disponibili per le giovani donne, perché i datori di lavoro non saranno propensi a sobbarcarsi le conseguenze di un’eventuale gravidanza delle loro giovani dipendenti? Non ho nulla da obiettare se in questo Parlamento si vota “socialmente”, ricordiamo però che non siamo poi noi a dover sostenere l’onere del voto sociale.</p>
    </intervention>
    <intervention id="3-382" speaker_id="96858" name="Marie-Christine Vergiat" is_mep="True" mode="written">
      <p sl="fr">La direttiva sul congedo di maternità è stata finalmente adottata oggi, 20 ottobre, dal Parlamento europeo. Ho votato a favore del testo che costituisce un vero progresso per le donne.</p>
      <p sl="fr">La direttiva deve ancora essere accettata dal Consiglio. Il testo approvato in data odierna mira a garantire alle donne nell’Unione europea il diritto a 20 settimane di congedo di maternità, ossia quattro settimane più che in Francia, dove il congedo di maternità attualmente ha una durata di 16 settimane.</p>
      <p sl="fr">Il testo che abbiamo adottato prevede anche il diritto a un congedo di paternità di 20 giorni (superiore quindi agli undici giorni attualmente previsti in Francia).</p>
      <p sl="fr">La direttiva prevede altresì che le donne percepiscano la propria retribuzione per intero durante il congedo: un segnale significativo nell’attuale situazione di crisi.</p>
      <p sl="fr">Il testo comprende inoltre una clausola di non regresso sociale, in altre parole se la legge in vigore negli Stati membri è più generosa su certi punti, continuerà a essere applicata con le stesse modalità. Si tratta sicuramente di un esempio di progresso che accolgo con favore.</p>
    </intervention>
    <intervention id="3-384" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della relazione, in quanto in molti paesi si registrano ampie disparità per quanto riguarda le condizioni di pagamento alle imprese nel momento in cui sono coinvolti lo Stato, le piccole e medie imprese (PMI) e le grandi aziende. Sappiamo bene che, nell’attuale situazione di crisi economica e di difficoltà aggiuntive, le imprese si dibattono sempre più frequentemente in problemi di liquidità, e che in molti Stati membri sono addirittura esposte a un rischio maggiore di fallimento. La direttiva che ha tentato di disciplinare tale questione ha sortito un effetto limitato, e la proposta che abbiamo appena adottato rappresenta un passo in avanti importante nello stabilire e rispettare scadenze di pagamento, non soltanto nei rapporti tra società ed enti pubblici, ma anche nelle relazioni che le aziende instaurano tra loro. Disporremo ora di una legislazione che ci garantisce una migliore efficacia per il rispetto delle scadenze dei pagamenti, con un sistema chiaro di sanzioni per i pagamenti tardivi e che rappresenta inoltre un’arma più efficace per combattere l’abuso frequente della posizione dominante perpetrato dallo Stato e dalle grandi aziende contro le PMI. La direttiva dev’essere ora rapidamente trasposta dagli Stati membri, per porre finalmente termine ai gravi problemi causati dalla fissazione di termini lunghi di pagamento e dalle morosità.</p>
    </intervention>
    <intervention id="3-385" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, adempiere agli obblighi dei termini contrattuali nel caso di transazioni commerciali, sia da parte delle amministrazioni pubbliche che private, non rappresenta solo una questione di civiltà ma di responsabilità verso una serie di condizioni negative che potrebbero ricadere a danno delle imprese creditrici, soprattutto PMI. Poter contare su un pagamento puntuale vuol dire assicurare a queste imprese stabilità, crescita, creazione di posti di lavoro e investimenti.</p>
      <p sl="it">Purtroppo, secondo i dati della Commissione europea, i ritardi di pagamento rappresentano un evento frequente in Europa, un danno alla competitività. Sono soprattutto le amministrazioni pubbliche a creare difficoltà, spesso a causa di un'errata gestione dei propri bilanci e dei flussi di cassa, oppure, da un processo troppo burocratico della macchina amministrativa. A volte, invece, si sceglie di operare sulla base di nuove prospettive di spesa, senza tenere conto degli impegni già assunti precedentemente e da onorare nei termini contrattualmente previsti.</p>
      <p sl="it">Pertanto, ritengo doveroso prendere dei provvedimenti che colmino le lacune della precedente Direttiva 35/2000/CE, cercando così di scoraggiare il fenomeno dei ritardi di pagamenti, prevedendo misure che inducano i debitori a non pagare in ritardo e altrettante misure che consentano ai creditori di esercitare pienamente ed efficacemente i propri diritti in caso di ritardi di pagamento.</p>
    </intervention>
    <intervention id="3-386" speaker_id="28114" name="Liam Aylward" is_mep="True" mode="written">
      <p sl="ga">Ho votato a favore di questa relazione puntuale e della fissazione di un obiettivo di un termine di 30 giorni per il pagamento delle fatture. Le PMI rappresentano una colonna portante dell’economia europea; le imprese più piccole costituiscono il 99,8 per cento di tutte le aziende comunitarie e creano il 70 per cento di tutti i posti di lavoro dell’UE. Le misure per combattere i ritardi di pagamento contenute nella relazione sono provvedimenti concreti per sostenere le PMI e garantire che le imprese più piccole non vengano penalizzate dal mancato pagamento delle fatture.</p>
      <p sl="ga">Le nuove norme potrebbero creare condizioni migliori per gli investimenti e dovrebbero consentire alle PMI di concentrarsi sull’innovazione e lo sviluppo. Accolgo inoltre con favore quanto sostenuto dalla relazione per garantire che le nuove misure non generino un incremento del livello di burocrazia esistente e non causino ulteriori lungaggini o problemi amministrativi per le PMI.</p>
    </intervention>
    <intervention id="3-387" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione e sono lieto che il Parlamento europeo e il Consiglio siano riusciti a raggiungere questo accordo che riveste un’importanza notevole, soprattutto per la piccola impresa. Benché le piccole e medie imprese rappresentino le fondamenta della competitività dell’Unione europea e generino più posti di lavoro di tutte le altre aziende, la crisi ha dimostrato chiaramente che, al contempo, i piccoli e medi imprenditori sono i più vulnerabili. Inoltre, la politica perseguita dagli Stati membri non è particolarmente favorevole alla loro promozione e sviluppo, in quanto la legislazione comunitaria, quale lo Small Business Act , non viene trasposta e applicata appieno. Molte imprese hanno dichiarato fallimento durante la crisi, e ciò ha comportato perdite ingenti. Sono pertanto molto soddisfatto di questo passo che, benché piccolo, è molto significativo per le piccole imprese, in quanto garantisce chiarezza sui termini di pagamento. Inizieremo veramente a creare condizioni chiare e comprensibili per le piccole imprese e contribuiremo a creare una cultura imprenditoriale.</p>
    </intervention>
    <intervention id="3-388" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, signor Commissario Tajani, onorevoli colleghi, con l'approvazione della nuova direttiva contro i ritardi di pagamento, ovvero di un provvedimento che rappresenta un sostegno concreto alle aziende e in particolare alle piccole e medie imprese, il Parlamento europeo dà un contributo decisivo a vantaggio dei cittadini e del sistema produttivo europeo. Infatti, la revisione della direttiva stabilisce termini di pagamento certi e sanzioni adeguate per favorire la puntualità dei pagamenti all'interno dell'Unione, sia da parte delle pubbliche amministrazioni che dei privati. Secondo le stime, questa misura dovrebbe rimettere in circolo nell'economia circa 180 miliardi di liquidità: a tanto ammonta, infatti, il credito dovuto dalla pubblica amministrazione al sistema delle imprese nell'Unione.</p>
      <p sl="it">Il problema dei ritardi di pagamento affligge in modo particolare l'Italia, dove le pubbliche amministrazioni impiegano mediamente 128 giorni ad eseguire i pagamenti contro una media europea di 67 giorni. Pertanto, gli effetti negativi dei ritardi di pagamento nelle transazioni commerciali risultano considerevoli. Auspico che questa direttiva sia recepita il più presto possibile dagli ordinamenti nazionali rimuovendo, in tal modo, uno dei più grandi ostacoli allo sviluppo del mercato interno europeo.</p>
    </intervention>
    <intervention id="3-389" speaker_id="97198" name="Mara Bizzotto" is_mep="True" mode="written">
      <p sl="it">Finalmente siamo arrivati, dopo mesi di posposizioni, al voto sulla relazione che è una vera e propria boccata d’ossigeno per il futuro delle nostre imprese. Quello dei ritardi dei pagamenti è un fenomeno che, soprattutto in Italia, ha messo in ginocchio decine di migliaia di imprese, costando al sistema economico italiano qualcosa come 30 miliardi di euro, secondo i calcoli fatti dalle associazioni di categoria. Aldilà delle considerazioni particolari e delle situazioni nazionali, voto a favore della relazione, che una volta per tutte mette nero su bianco regole certe tanto per gli operatori pubblici quanto per quelli privati. La crisi economica ha già provocato fallimenti e chiusure di stabilimenti, aziende e attività imprenditoriali in quantità drammatiche. L’Europa, con questo provvedimento, può realmente dare una mano a tante realtà produttive che, a causa della crisi, vivono in asfissia permanente di credito bancario, e che magari già navigavano in brutte acque a causa di crediti da riscuotere che tardavano ad arrivare. Quando questa direttiva sarà applicata, almeno si eviterà in tanti casi che le imprese muoiano di credito da parte di altri operatori, pubblici o privati.</p>
    </intervention>
    <intervention id="3-390" speaker_id="39722" name="Sebastian Valentin Bodu" is_mep="True" mode="written">
      <p sl="ro">In un clima economico instabile, i pagamenti tardivi possono esercitare un impatto estremamente avverso sulle piccole e medie imprese, che hanno bisogno di fondi per pagare i loro dipendenti e fornitori. La nuova normativa sui ritardi di pagamento nella transazioni commerciali, approvata da Parlamento e Consiglio il 5 ottobre, dovrebbe agevolare e accelerare il processo che consentirà alle aziende di recuperare le risorse loro dovute. Sono le piccole e medie imprese che mandano avanti l’economia, persino durante la crisi. Ciò vale per tutte le economie europee. Il Parlamento europeo ha garantito che vigano condizioni di parità per tutte le parti coinvolte e che le norme si applichino a tutti indistintamente, il che andrà a vantaggio di molte PMI europee.</p>
      <p sl="ro">Grazie all’accordo in oggetto, le PMI cesseranno di fungere da banche per le imprese pubbliche o le grandi aziende. Oltre alla raccomandazione del Parlamento europeo di addebitare l’IVA alle PMI soltanto dopo l’avvenuto saldo delle fatture, la fissazione di un termine definitivo per il saldo delle fatture aiuterà coloro che temono per la propria sopravvivenza in un periodo caratterizzato dal tracollo dei mercati.</p>
    </intervention>
    <intervention id="3-391" speaker_id="29074" name="Vito Bonsignore" is_mep="True" mode="written">
      <p sl="it">Ho espresso un voto positivo nei confronti della relazione in quanto ritengo di fondamentale importanza mettere in campo tutte le azioni possibili volte a rafforzare la competitività delle PMI. Inoltre, la lotta contro i ritardi di pagamento nelle transazioni commerciali, che rappresentano un abuso inaccettabile, deve essere portata avanti soprattutto in un momento di recessione economica come quello che stiamo vivendo. Gli effetti negativi dei ritardi di pagamento sono considerevoli, rappresentando costi ingenti per le imprese creditrici, riducendo i flussi di cassa e le possibilità di investimento e compromettendo la competitività delle PMI.</p>
      <p sl="it">La presente direttiva prevede giustamente misure che scoraggiano i debitori a pagare in ritardo, misure che consentono ai creditori di esercitare i loro diritti e individua inoltre regole certe e precise, come la messa in mora, il risarcimento dei costi di recupero e il termine di trenta giorni, salvo particolari eccezioni, per il pagamento dei debiti, che obbliga e scoraggia le Pubbliche Amministrazioni ad assumere comportamenti che possano avere impatti negativi nei confronti delle PMI, compromettendo la credibilità delle politiche adottate.</p>
      <p sl="it">Infine, i pagamenti celeri sono una condizione necessaria e preliminare per gli investimenti, la crescita e la creazione di posti di lavoro.</p>
    </intervention>
    <intervention id="3-392" speaker_id="28148" name="Françoise Castex" is_mep="True" mode="written">
      <p sl="fr">Anch’io mi dichiaro soddisfatta della soluzione individuata per i termini di pagamento e sono lieta che sia stata accolta la proposta dei socialisti e democratici che autorizza un periodo di tempo più lungo per i servizi della sanità pubblica, in cui le procedure complesse di bilancio danno luogo a termini di pagamento più lunghi. Inoltre, se verrà rispettata la libertà contrattuale tra le aziende private, verrà introdotta una salvaguardia sostanziale mediante il divieto di scadenze di pagamento eccessive nei confronti dei creditori, che sono spesso PMI.</p>
    </intervention>
    <intervention id="3-393" speaker_id="26851" name="Nikolaos Chountis" is_mep="True" mode="written">
      <p sl="el">Mi sono astenuto dal votare sulla relazione, in quanto caldeggia gli sforzi compiuti dalla Commissione per mettere sotto pressione gli Stati debitori proponendo misure severe in un periodo in cui le loro casse pubbliche sono in difficoltà. Esercitare pressioni per il rimborso immediato dei debiti, con la minaccia di sanzioni monetarie pesanti sotto forma di interessi, va a vantaggio delle aziende che sfruttano la crisi per tagliare la protezione sociale e congelare o ridurre le retribuzioni dei lavoratori. L’argomentazione che tali misure servirebbero alle piccole e medie imprese non è sostenibile, in quanto, stando alle cifre citate dal regolamento, le aziende in questione non sono piccole e medie. Questo tipo di azione sarebbe giustificato se preceduto da un sostegno coraggioso all’economia reale dei lavoratori salariati e da un intervento per promuovere la coesione sociale ed economica.</p>
    </intervention>
    <intervention id="3-394" speaker_id="96775" name="Lara Comi" is_mep="True" mode="written">
      <p sl="it">Condivido la necessità di rafforzare la direttiva 2000/35/CE e individuare gli strumenti necessari per eliminare o ridurre i ritardi di pagamento nelle transazioni commerciali. La mia attenzione va alle PMI che rappresentano una parte essenziale del mercato europeo, creano ricchezza e posti di lavoro. Questa scelta politica della Commissione europea va nella direzione giusta, nell'intento di rendere il clima imprenditoriale più consono per le PMI. Riguardo alla percentuale dissuasiva dell'8% d'interessi, esprimo una certa perplessità sui risultati relativamente ad alcune regioni del mio paese e di altri Stati europei, che faranno davvero fatica a rispettare le nuove regole. Mi auguro che questo nuovo indirizzo possa essere una vera opportunità per il cambiamento. Concentriamoci ora sul monitoraggio del recepimento della direttiva negli ordinamenti interni, con il coinvolgimento delle autorità regionali e locali, per far sì che essa avvenga ovunque in maniera omogenea.</p>
    </intervention>
    <intervention id="3-395" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Auspico che l’entrata in vigore della direttiva relativa alla lotta contro i ritardi di pagamento nelle transazioni commerciali vada a vantaggio della maggior parte delle piccole e medie imprese dell’Unione europea, che riceveranno pertanto maggiore protezione e risorse per incrementare gli investimenti e creare nuovi posti di lavoro. Al contempo, spero che la direttiva agevoli lo sviluppo di meccanismi di riscossione dei crediti, in quanto i pagamenti tardivi da parte delle autorità pubbliche causano squilibri nell’operato delle piccole e medie imprese e, per estensione, anche nel funzionamento del mercato.</p>
    </intervention>
    <intervention id="3-396" speaker_id="1746" name="Luigi Ciriaco De Mita" is_mep="True" mode="written">
      <p sl="it">I ritardi nei pagamenti nei rapporti tra imprese e tra imprese e pubbliche amministrazioni rappresenta uno dei freni esistenti per il riavvio della crescita economica. Il voto a favore della nuova direttiva per la lotta contro i ritardi di pagamento nelle transizioni commerciali rappresenta una forte innovazione che necessiterà di un´adeguata preparazione soprattutto del settore pubblico, sia a livello politico, sia a livello amministrativo. A livello politico perché le programmazioni finanziarie e di bilancio tengano conto non solo dell´impatto delle norme UE sul Patto di stabilità ma, ora, anche dell´impatto delle nuove norme sui ritardi nei pagamenti che, se non adeguatamente governate, potrebbero avere un´incidenza, diretta e riflessa, nello spazio di manovra dei governi ai vari livelli. A livello amministrativo l´adeguata preparazione occorre per una sana gestione finanziaria dell´ente pubblico, a partire dal rapporto tra impegni e spesa, affinché non gravino sull´erario e quindi sulla popolazione oneri, quali gli interessi passivi, che potrebbero risultare rilevanti per i bilanci pubblici. Appare infine importante una particolare attenzione e flessibilità a favore di alcuni settori, tra cui quello sanitario, in cui la pubblica amministrazione ha accumulato forti ritardi nei pagamenti dovuti alle imprese, per effettivi beni forniti e servizi erogati.</p>
    </intervention>
    <intervention id="3-397" speaker_id="96951" name="Diane Dodds" is_mep="True" mode="written">
      <p sl="en">Nel clima economico attuale, per le piccole e medie imprese è già difficile sopravvivere senza l’onere aggiuntivo dei ritardi di pagamento nelle transazioni commerciali. Pertanto, andrebbero accolti con favore tutti i meccanismi utili a proteggere tali imprese dai costi aggiuntivi e dalle implicazioni finanziarie correlate ai pagamenti tardivi.</p>
      <p sl="en">Ritengo tuttavia che spetti al governo britannico disciplinare tale questione, e non all’Unione europea, per garantire che aziende ed enti governativi ottemperino ai propri obblighi di pagamento. La relazione, pur meritevole di plauso, necessita di ulteriori chiarimenti su determinati aspetti, e ho quindi deciso di astenermi dal voto in quest’occasione.</p>
    </intervention>
    <intervention id="3-398" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione relativa alla lotta contro i ritardi di pagamento nelle transazioni commerciali in quanto consentirà l’adozione di misure armonizzate che potrebbero rivelarsi particolarmente importanti per il rendimento delle aziende – le piccole e medie imprese in particolare – nell’attuale situazione di crisi economica. Considero tuttavia positivo garantire un sistema di abolizioni per il settore sanitario.</p>
    </intervention>
    <intervention id="3-399" speaker_id="96899" name="José Manuel Fernandes" is_mep="True" mode="written">
      <p sl="pt">I pagamenti tardivi costituiscono un problema dalle conseguenze estremamente gravi per la salute dell’economia globale e dall’impatto devastante soprattutto per le piccole e medie imprese (PMI). Gli effetti di tali pratiche sono ancor più deleteri nell’attuale periodo di crisi economica e finanziaria. Il cattivo esempio della pubblica amministrazione è inaccettabile, come accade in maniera particolarmente accentuata in Portogallo. Occorrono misure per regolamentare i ritardi di pagamento nelle transazioni commerciali al fine di proteggere la buona salute dell’economia europea ed evitare situazioni di asfissia finanziaria delle strutture produttive e di ricorso eccessivo a prodotti finanziari che aumentano la dipendenza dal settore bancario. Mi preme soprattutto sottolineare il caso dei produttori agricoli, che sono spesso vittima di ritardi nel saldo degli importi loro dovuti da supermercati e distributori. Il termine massimo di 30 giorni – con una deroga massima di 60 giorni – per il pagamento di servizi già resi e fatturati è ragionevole per il bilancio dei rapporti commerciali, e sarà essenziale per divulgare una cultura di adempimento puntuale degli obblighi.</p>
    </intervention>
    <intervention id="3-400" speaker_id="28123" name="Louis Grech" is_mep="True" mode="written">
      <p sl="en">L’adozione della relazione Weiler oggi segna un importante cambiamento in termini di soglia della dimensione dei pagamenti nei rapporti commerciali. Al momento, è pratica comune – e, quel che è ancor più preoccupante, si tratta di una pratica accettata – per le autorità pubbliche costringere le PMI a sottoscrivere accordi che autorizzano il saldo tardivo delle fatture.</p>
      <p sl="en">Malta è un caso esemplare in tal senso. Numerose PMI, che rappresentano più del 70 per cento dell’occupazione nel settore privato, hanno vissuto gravi difficoltà di flusso di cassa a causa del ritardo nei pagamenti delle altre imprese, soprattutto del settore pubblico, compreso il governo.</p>
      <p sl="en">In numerosi paesi membri, il termine massimo di 60 giorni per le autorità pubbliche servirà da clausola protettiva importante per le PMI e i cittadini. Tuttavia, per rendere veramente efficace tale disposizione, ad essa dovrebbero seguire una trasposizione ed applicazione corretta della direttiva in ogni paese membro unite a un controllo severo da parte della Commissione. Sono allora questa nuova norma potrà venir veramente tradotta in vantaggi tangibili per i cittadini e le PMI in particolare.</p>
    </intervention>
    <intervention id="3-401" speaker_id="96771" name="Jarosław Kalinowski" is_mep="True" mode="written">
      <p sl="pl">I termini di pagamento nelle transazioni commerciali sono una questione prioritaria per il funzionamento corretto delle economie europee. Purtroppo, sussistono ingenti disparità tra gli Stati membri quando si tratta di ottemperare ai termini di pagamento, e ciò rende necessaria una verifica attenta della direttiva 2000/35/CEE dell’8 agosto 2002, attualmente in vigore.</p>
      <p sl="pl">La mancanza di disciplina nelle transazioni costituisce una minaccia soprattutto per le piccole e medie imprese di paesi colpiti dalla crisi economica. Le morosità generano spesso difficoltà sia nel mercato interno sia nel commercio transfrontaliero. Per tale motivo, sostengo la proposta del relatore di irrigidire la legislazione, introdurre strumenti per tutelare le imprese e imporre un indennizzo obbligatorio per punire il pagamento tardivo delle fatture e gli interessi.</p>
    </intervention>
    <intervention id="3-402" speaker_id="96882" name="Elisabeth Köstinger" is_mep="True" mode="written">
      <p sl="de">Accolgo con favore la decisione della relazione di schierarsi risolutamente dalla parte delle piccole e medie imprese. Le morosità costituiscono un problema economico enorme nelle transazioni commerciali in seno all’UE. Anche nel settore agricolo possono emergere difficoltà se i problemi di liquidità vengono scaricati sulle aziende agricole. Termini di pagamento chiaramente definiti determineranno la fine di tali metodi. Sostengo il termine di pagamento di 30 giorni quale standard proposto nella relazione e anche l’introduzione di un limite massimo generale di 60 giorni. Trovo incomprensibile che in molti Stati membri si riscontrino ritardi nei pagamenti di denaro pubblico correlati a transazioni con le pubbliche amministrazioni. I pagamenti tardivi inficiano gravemente l’ambiente imprenditoriale e il mercato interno ed esercitano un effetto diretto sugli Stati membri. La compensazione forfetaria che è stata richiesta, da pagarsi a decorrere dal primo giorno in cui un pagamento diventa tardivo, rappresenta un metodo tangibile per impedire tali pratiche.</p>
    </intervention>
    <intervention id="3-403" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, ho votato a favore della relazione della collega Weiler perchè ritengo indispensabile tutelare i creditori, della Pubblica amministrazione, costituiti nella maggior parte dei casi da piccole e medie imprese. Tale provvedimento consentirà di rimettere in circolo circa 180 miliardi di liquidità: proprio l'ammontare del credito complessivo dovuto dalla Pubblica amministrazione al sistema delle imprese in tutta l'UE. Un passo davvero importante poiché alle imprese verrà conferito il diritto automatico di esigere il pagamento degli interessi di mora e di ottenere altresì un importo fisso minimo di € 40 a titolo d’indennizzo dei costi di recupero del credito. Inoltre, le imprese potranno comunque esigere anche il rimborso di tutti i costi ragionevoli incorsi a tal fine. Considero che tale iniziativa servirà da sprone agli Stati membri UE per redigere codici di prontezza dei pagamenti. Essi potranno, infatti, mantenere o porre in vigore leggi e regolamenti contenenti disposizioni più favorevoli ai creditori di quelle stabilite dalla direttiva.</p>
    </intervention>
    <intervention id="3-404" speaker_id="96817" name="Erminia Mazzoni" is_mep="True" mode="written">
      <p sl="it">Tra le tante proposte contenute nello Small Business Act , quella relativa alla modifica della direttiva 2000/35/CE era, a mio avviso, una delle più urgenti. I pagamenti ritardati in molti Paesi (tra cui sicuramente l'Italia) sono divenuti una prassi per la Pubblica Amministrazione. Se la media europea è di 180 giorni dalla scadenza, immaginiamo a quali picchi di ritardo si arriva e quali conseguenze questo comporta nella gestione di una impresa medio piccola.</p>
      <p sl="it">Il paradosso è che quello stesso Stato che esige il puntuale pagamento di imposte e tasse, irrogando sanzioni e applicando more dal primo giorno di ritardo, quando è debitore ignora gli impegni. La modifica che votiamo è molto importante, soprattutto in questo momento di grave difficoltà economica. Essa non riuscirà da sola a risolvere il problema. Se, infatti, nei singoli Stati membri non si metterà mano ai procedimenti di recupero dei crediti nei confronti delle Pubbliche Amministrazioni per renderli brevi ed efficaci, le previsioni approvate non produrranno effetti.</p>
    </intervention>
    <intervention id="3-405" speaker_id="96978" name="Nuno Melo" is_mep="True" mode="written">
      <p sl="pt">I ritardi di pagamento nelle transazioni commerciali, che coinvolgano soltanto le imprese o le imprese e gli enti pubblici, sono responsabili dei problemi di flusso di cassa riscontrati dalle piccole e medie imprese (PMI) e, a loro volta, contribuiscono spesso a ritardare ulteriormente i pagamenti, dando pertanto vita a un circolo vizioso che è difficile da spezzare. Siamo certi che l’applicazione delle nuove norme qui proposte rappresenterà un passo in avanti importante verso la soluzione della questione e aiuterà pertanto le imprese ad affrontare questo periodo di crisi economica e finanziaria. Le sanzioni proposte sono proporzionate e necessarie, e la speranza è che scoraggino le pratiche commerciali scorrette adottate dagli operatori commerciali.</p>
    </intervention>
    <intervention id="3-406" speaker_id="96652" name="Alajos Mészáros" is_mep="True" mode="written">
      <p sl="hu">Era essenziale accogliere la risoluzione sulla direttiva in materia di ritardi di pagamento, e per questo ho votato a favore della risoluzione. Inoltre, la discussione di stamani ha rivelato che gli effetti della crisi che, nel passato più recente, non ha risparmiato nemmeno i nostri Stati membri, si fanno ancora sentire. Dobbiamo apportare numerose modifiche per garantire un funzionamento senza intoppi del mercato interno. Come parte di tali cambiamenti, la relazione raccomanda giustamente la transizione a una cultura di pagamenti puntuali. In tal modo i ritardi di pagamento saranno associati a conseguenze che li renderanno svantaggiosi.</p>
      <p sl="hu">Stando alla valutazione d’impatto che ha preceduto la revisione, le autorità di diversi paesi membri sono note per le loro cattive abitudini nell’ambito dei pagamenti. Spero vivamente che la decisione odierna possa cambiare anche le cose in tal senso. Infine, anche semplificare la vita alle PMI può essere una nostra preoccupazione prioritaria a questo proposito. I meccanismi alternativi proposti per dirimere le controversie possono offrire una soluzione, tanto quanto rendere pubbliche le pratiche degli Stati membri. Sfruttare le opportunità offerte dal portale europeo e-Justice può aiutare creditori e imprese a operare più sgombri da preoccupazioni.</p>
    </intervention>
    <intervention id="3-407" speaker_id="28178" name="Miroslav Mikolášik" is_mep="True" mode="written">
      <p sl="sk">Accolgo con favore la proposta della Commissione di affrontare il problema delle morosità, che sta diventando una questione molto grave, soprattutto nel caso delle transazioni commerciali transfrontaliere, in quanto vi è una violazione della sicurezza legale.</p>
      <p sl="sk">Per far sì che le conseguenze dei pagamenti tardivi siano tali da scoraggiarli, è necessario introdurre procedure celeri per il recupero di crediti incontestati correlati a morosità, nell’ambito della diffusione di una cultura di puntualità nei pagamenti. La proposta di modifica, mirata all’imposizione del pagamento di tali fatture in sospeso da parte di un’impresa o di un’autorità pubblica mediante una procedura online facilmente accessibile, rappresenterà un miglioramento verso un recupero semplificato e più rapido di questo tipo di crediti insoluti. I vantaggi riguarderanno principalmente le piccole e medie imprese, maggiormente penalizzate da morosità e procedure laboriose di recupero crediti.</p>
    </intervention>
    <intervention id="3-408" speaker_id="28255" name="Andreas Mölzer" is_mep="True" mode="written">
      <p sl="de">I crediti insoluti rappresentano un rischio finanziario considerevole, soprattutto per le piccole e medie imprese. L’assenza di una morale nel campo dei pagamenti, soprattutto in tempi di crisi, può determinare una grave contrazione della liquidità. Le misure che sensibilizzano nei confronti dei pagamenti offrono indubbiamente dei vantaggi. Mi sono astenuto perché non sono convinto che sia sensato disciplinare tale questione a livello paneuropeo o che farlo possa esercitare un impatto positivo sulla morale dei pagamenti.</p>
    </intervention>
    <intervention id="3-409" speaker_id="97280" name="Claudio Morganti" is_mep="True" mode="written">
      <p sl="it">La relazione affronta il problema dei ritardi di pagamento, un problema che destabilizza il mercato e soprattutto danneggia le piccole e medie imprese alle quali ho un riguardo particolare. Il mio voto positivo va inteso come la speranza della nascita di una nuova cultura commerciale, più favorevole a una tempestiva esecuzione dei pagamenti, per la quale i ritardi di pagamento costituiscano un abuso inaccettabile a danno del cliente e una violazione contrattuale e non una prassi normale.</p>
    </intervention>
    <intervention id="3-410" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Ho votato a favore di questa legislazione in quanto ritengo che una migliore gestione degli accordi di pagamento sia vantaggiosa per le piccole e medie imprese (PMI) e la cultura imprenditoriale in generale. Reputo che una delle disposizioni contenute nel documento sia particolarmente avanzata: la richiesta di pubblicare celermente elenchi dei buoni pagatori. Tali misure non solo incoraggerebbero le imprese (in particolare le PMI) a saldare puntualmente le fatture, riducendo pertanto i rischi correlati ai problemi di liquidità, ma aumenterebbero anche la credibilità e quindi la competitività di tali imprese.</p>
    </intervention>
    <intervention id="3-411" speaker_id="97197" name="Alfredo Pallone" is_mep="True" mode="written">
      <p sl="it">Gentile Presidente, onorevoli Colleghi, ho votato a favore della relazione Weiler, in quanto ritengo fondamentale porre un tetto massimo entro il quale le imprese devono essere pagate. E' un'esigenza che in questi momenti di crisi risulta ancora più pressante e fondamentale. Le Piccole e Medie imprese, insieme agli imprenditori, giocano un ruolo significativo in tutte le nostre economie e sono generatori chiave di occupazione e di reddito e driver di innovazione e crescita. Purtroppo, troppo spesso ultimamente assistiamo a situazioni di aziende che risultano creditrici per svariati milioni nei confronti di enti pubblici, ma che purtroppo si vedono costrette a chiudere o a dichiarare fallimento proprio a causa dei ritardi nei pagamenti. Auspico, pertanto, che in sede di recepimento si prendano in considerazione anche altri fattori, stabilendo un allentamento dei vincoli di patto per gli enti pubblici e, nel contempo, una graduale riduzione dei termini di pagamento. In questo modo si coniugherebbero le due esigenze e ne gioverebbe l’intero sistema Paese. Mi auguro che la direttiva venga rapidamente trasposta dagli Stati membri, in modo da poter essere applicata nel più breve tempo possibile. E' un dovere da parte di noi legislatori e un diritto da parte delle aziende creditrici.</p>
    </intervention>
    <intervention id="3-412" speaker_id="97022" name="Robert Rochefort" is_mep="True" mode="written">
      <p sl="fr">Le morosità possono sfociare in difficoltà finanziarie e persino nel fallimento di alcune imprese, soprattutto PMI: secondo la Commissione europea, i pagamenti tardivi costano all’economia europea circa 180 miliardi di euro l’anno. Altri studi parlano di 300 miliardi di euro l’anno, una somma che equivale al debito pubblico greco. Nel clima economico attuale, sono lieto che Consiglio e Parlamento siano stati in grado di accordarsi fin dall’inizio su una revisione ambiziosa della legislazione europea in materia. Il contributo del Parlamento europeo è stato sostanziale in tal senso. Siamo riusciti a far sì che la versione definitiva si ispirasse in particolare ai numerosi miglioramenti votati in seno alla commissione per il mercato interno e la protezione dei consumatori: tassi di interesse legali più elevati pagabili in caso di ritardo; per le transazioni tra imprese, una norma di 30 giorni di default e una proroga a 60 giorni che può essere estesa a determinate condizioni; per le istituzioni pubbliche, un massimo di 60 giorni; maggiore flessibilità per gli istituti pubblici di sanità e per entità pubbliche mediche e sociali; e, infine, una semplificazione degli indennizzi per i costi di recupero (40 euro forfetari).</p>
    </intervention>
    <intervention id="3-413" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dalla collega Weiler. Il Parlamento europeo ha dato il via libera a nuove norme per limitare i ritardi di pagamento delle pubbliche amministrazioni nei confronti dei loro fornitori, nella maggior parte dei casi piccole e medie imprese. Il Parlamento ha stabilito che gli enti pubblici saranno tenuti a pagare entro 30 giorni i servizi o i beni acquistati. Se ciò non accadrà dovranno pagare interessi di mora al tasso dell'8%.</p>
      <p sl="it">Il principio secondo il quale il lavoro va retribuito tempestivamente è un principio fondamentale di correttezza, che però svolge anche un ruolo d'importanza cruciale ai fini della solidità di un'impresa, delle sue disponibilità finanziarie e del suo accesso a credito e finanziamenti. Di conseguenza, la nuova direttiva, che andrà ora recepita negli ordinamenti nazionali entro ventiquattro mesi dalla sua adozione, gioverà all’intera economia europea.</p>
    </intervention>
    <intervention id="3-414" speaker_id="28409" name="Raül Romeva i Rueda" is_mep="True" mode="written">
      <p sl="en">Poiché i pagamenti tardivi rappresentano un fenomeno caratterizzato da numerose cause spesso interconnesse, tale malfunzionamento può essere combattuto solamente mediante un’ampia gamma di misure complementari. Il Parlamento ritiene pertanto che un approccio meramente legalistico volto a migliorare i rimedi per i pagamenti tardivi sia necessario, ma non sufficiente. L’approccio “intransigente” della Commissione incentrato su sanzioni severe e disincentivi va ampliato fino a includere misure “soft” volte a fornire incentivi positivi per combattere le morosità.</p>
      <p sl="en">Inoltre, in parallelo all’attuazione della direttiva, andrebbero incoraggiate misure concrete, quali il ricorso alla fatturazione elettronica.</p>
    </intervention>
    <intervention id="3-415" speaker_id="96843" name="Marco Scurria" is_mep="True" mode="written">
      <p sl="it">L’Italia è il Paese in cui le imprese soffrono maggiormente a causa dei ritardi di pagamento da parte delle pubbliche amministrazioni, con una media di pagamenti ai fornitori di 180 giorni contro i 67 della media europea. Ciò comporta, soprattutto per le PMI, problemi finanziari, riduzione drastica delle possibilità d’investimento e perdita di competitività.</p>
      <p sl="it">La direttiva votata oggi scoraggia i debitori dal pagare in ritardo e consente ai creditori di tutelare i propri diritti in modo efficace contro tali ritardi, introducendo il diritto agli interessi legali causati da un ritardo di pagamento anche laddove non specificato nel contratto ed impone alla Pubblica Amministrazione di pagare entro un massimo di sessanta giorni dalla data di richiesta di erogazione, previa regolare effettuazione della prestazione.</p>
      <p sl="it">L’approvazione di questa direttiva è davvero un grande aiuto per le nostre imprese: oggi infatti un’impresa su quattro chiude per problemi legati a scarsa liquidità finanziaria; con le nuove regole sui pagamenti le aziende torneranno ad essere competitive sui mercati e non ci sarà perdita di occupazione.</p>
    </intervention>
    <intervention id="3-416" speaker_id="29579" name="Marc Tarabella" is_mep="True" mode="written">
      <p sl="fr">Adottando con una maggioranza schiacciante la relazione della mia collega, onorevole Weiler, sulla proposta di direttiva sui ritardi di pagamento, il Parlamento europeo ha introdotto norme equilibrate e chiare che promuovono la solvibilità, l’innovazione e l’occupazione. Le piccole imprese e gli ospedali pubblici beneficeranno delle misure proposte.</p>
      <p sl="fr">Le prime non dovranno più affrontare le difficoltà finanziarie correlate ai pagamenti tardivi, e i secondi potranno beneficiare di un termine di pagamento più lungo pari a 60 giorni per la loro natura particolare, con i finanziamenti che provengono dai rimborsi previsti dai sistemi di sicurezza sociale. Inoltre, l’accordo che dovremmo raggiungere col Consiglio consentirà una rapida entrata in vigore della direttiva e una trasposizione da parte degli Stati membri addirittura dal gennaio del 2011. Accolgo con favore l’efficacia di questa votazione.</p>
    </intervention>
    <intervention id="3-417" speaker_id="1945" name="Salvatore Tatarella" is_mep="True" mode="written">
      <p sl="it">Signor Presidente, onorevoli colleghi, Negli ultimi anni i ritardi di pagamento hanno assunto un peso sempre più importante nella gestione finanziaria delle aziende. Essi rappresentano un problema grave e pericoloso, che trascina verso il basso la qualità del sistema degli appalti, minando seriamente la sopravvivenza delle piccole imprese e contribuendo alla perdita di competitività dell’economia europea. I dati statistici sono allarmanti, soprattutto per quel che riguarda l’Italia, dove la media dei pagamenti è di 186 giorni, con punte di 800 a livello regionale, nel settore della sanità. Una vera vergogna, che molto spesso ha costretto alla chiusura diverse PMI. Con questa relazione facciamo un grosso passo in avanti, fissando a 60 giorni il limite massimo per i pagamenti da pubblico a privato. Certo, l’approvazione della normativa non risolverà, come per magia, il problema, ma e' sicuramente un punto di partenza, per attivare un circolo virtuoso, soprattutto per quel che riguarda i rapporti con la pubblica amministrazione. L’efficienza e l'immediatezza della pubblica amministrazione nel liquidare le fatture e' un passo importante che apporterà anche dei benefici all’economia europea. Il mio auspicio e' che il recepimento della normativa da parte degli Stati membri, e soprattutto dell'Italia, sia molto rapido.</p>
    </intervention>
    <intervention id="3-418" speaker_id="96974" name="Nuno Teixeira" is_mep="True" mode="written">
      <p sl="pt">La relazione offre un contributo significativo alla risoluzione del problema dei ritardi di pagamento nelle transazioni commerciali tra aziende oppure tra imprese ed entità pubbliche. L’iniziativa si propone l’aumento della liquidità tra le imprese comunitarie mediante l’armonizzazione. La lotta contro i ritardi di pagamento è particolarmente opportuna nell’attuale periodo di crisi, in quanto i ritardi prolungati esercitano ripercussioni negative sulle attività delle imprese. Il provvedimento mira a contribuire al buon funzionamento del mercato interno attraverso una riforma urgente delle scadenze richieste e delle sanzioni applicabili in caso di mancato rispetto delle stesse.</p>
      <p sl="pt">In tale contesto, accolgo la proposta legislativa, la cui fissazione di un termine generale di 30 giorni per il pagamento delle transazioni tra imprese e tra aziende ed entità pubbliche – con queste ultime che possono beneficiare di un termine di 60 giorni in casi eccezionali – ha raccolto notevole consenso in seno al gruppo del Partito Popolare Europeo (Democratico Cristiano) a cui appartengo.</p>
      <p sl="pt">Vedo altresì di buon occhio la fissazione di un tasso di interesse applicabile nel caso di ritardo nei pagamenti e basato sul tasso di riferimento della Banca centrale europea maggiorato dell’8 per cento. A mio parere, tale misura equivale a un forte stimolo per l’attività economica delle piccole e medie imprese, il cui rendimento economico viene spesso seriamente danneggiato a causa degli ostacoli di natura burocratica.</p>
    </intervention>
    <intervention id="3-419" speaker_id="1832" name="Marianne Thyssen" is_mep="True" mode="written">
      <p sl="nl">Signor Presidente, onorevoli colleghi, abbiamo appena votato sulla revisione della direttiva sulla lotta contro i ritardi di pagamento nelle transazioni commerciali. Ho dato tutto il mio sostegno a tale accordo. Termini di pagamento eccessivamente lunghi e, di fatto, pagamenti tardivi, rappresentano una minaccia per una gestione salutare delle imprese, inficiano la competitività e la redditività e potrebbero addirittura mettere in dubbio la sopravvivenza stessa dell’impresa. Poiché la direttiva attuale non pare sufficientemente efficace nello scoraggiare le morosità, appoggio anche il rafforzamento delle norme esistenti. Per quanto riguarda i termini massimi di pagamento, caldeggeremo ulteriori garanzie per le aziende in quanto, in linea di principio, i pagamenti devono essere effettuati entro 30 giorni. Ciò riveste un’importanza particolare nel caso dei pagamenti tra le aziende e gli enti pubblici. Dopo tutto, d’ora in poi i paesi membri e i governi dovranno essi stessi dare l’esempio. è una questione di credibilità, vale a dire che in futuro le istituzioni europee saranno obbligate a rispettare i medesimi termini legali in vigore per tutte le altre entità. Il fatto che la direttiva sancisca chiaramente che qualsiasi deviazione contrattuale dai termini standard di pagamento sarà possibile solamente per ragioni eque e obiettive costituirà un fattore importante per la sua applicazione. Per concludere, spero che l’indennizzo stabilito rispetto ai costi di recupero costringa i cattivi pagatori a imboccare la retta via e, meglio ancora, a non abbandonarla mai. Sarebbe un risultato positivo per le nostre aziende e per l’occupazione.</p>
    </intervention>
    <intervention id="3-420" speaker_id="41007" name="Iva Zanicchi" is_mep="True" mode="written">
      <p sl="it">Signor Presidente, onorevoli colleghi, ho espresso voto favorevole alla relazione della collega Weiler relativa alla lotta contro i ritardi di pagamento nelle transazioni commerciali.</p>
      <p sl="it">Le attività imprenditoriali sono fortemente ostacolate dai debiti o dai ritardati pagamenti, che spesso, per una sorta di effetto domino, costituiscono la causa di fallimento di imprese altrimenti solvibili. I ritardi di pagamento rappresentano infatti un evento frequente in Europa a danno delle imprese, soprattutto di quelle piccole.</p>
      <p sl="it">Inoltre, nella maggior parte degli Stati membri, in situazioni di difficoltà finanziaria le autorità pubbliche sono solite pagare in ritardo. Pertanto, è emersa la necessità di rafforzare le misure legislative già esistenti impegnandosi a lottare contro i ritardi nei pagamenti per supportare le aziende, specie le PMI, e stabilire termini certi e sanzioni adeguate per chi è inadempiente.</p>
    </intervention>
    <intervention id="3-422" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore di questa relazione in quanto la povertà rappresenta un problema molto serio che colpisce 85 milioni di nostri concittadini europei, e nessuno dovrebbe restare indifferente. Dev’essere collocata in cima alla lista delle nostre priorità, e merita una risposta collettiva che garantisca una dignità minima a coloro che si ritrovano in una situazione di vulnerabilità sociale. La povertà colpisce i nostri giovani e i nostri anziani ma, sempre più di frequente, anche i nostri lavoratori. Soltanto negli ultimi due anni sono andati persi 6 milioni di posti di lavoro, a cui si è aggiunto un peggioramento del livello più basso e l’instabilità degli stipendi dei lavoratori, anche se riescono a conservare il proprio impiego. Ci occorre un approccio sistemico che affronti e risolva le cause delle difficoltà, troncando i problemi sul nascere. Tuttavia, al contempo, non possiamo attualmente fornire risposte immediate e urgenti alle loro conseguenze. Alla luce di ciò, assicurarsi che le fasce sociali più vulnerabili ricevano un reddito minimo di sussistenza e risposte immediate per consentire loro di uscire da questa situazione è non soltanto una necessità, ma anche un obbligo che dovremmo appoggiare, e a cui sarebbe opportuno ottemperare in un quadro di responsabilità ed esigenza.</p>
    </intervention>
    <intervention id="3-423" speaker_id="1941" name="Roberta Angelilli" is_mep="True" mode="written">
      <p sl="it">Signor Presidente, l'UE, nel quadro delle iniziative promosse per il 2010, quale Anno della lotta alla povertà e all'esclusione sociale e nei confronti del raggiungimento degli Obiettivi di sviluppo del Millennio delle Nazioni Unite, ha dimostrato il suo impegno per contrastare la povertà in Europa. Considerando la gravità della crisi economica e sociale e il suo impatto sull'aumento della povertà e dell'esclusione sociale, alcune categorie vulnerabili della popolazione, quali donne, bambini, anziani e giovani, hanno maggiormente subito gli effetti negativi della situazione. In questa situazione, anche se il reddito minimo può costituire un adeguato sistema di protezione di queste categorie, non tiene conto del principio di sussidiarietà e quindi del fatto che questa materia rientra nelle competenze dei singoli Stati membri.</p>
      <p sl="it">Dal momento che in Europa esistono delle diseguaglianze tra livelli salariali e sociali, risulta difficile stabilire una soglia minima comune di reddito minimo. Ritengo piuttosto, che sia utile incoraggiare i singoli Stati membri a migliorare le risposte politiche nei confronti della lotta contro la povertà, promovendo l'inclusione attiva, un reddito adeguato, l'accesso a servizi di qualità ed un'equa distribuzione delle ricchezze. Ma, soprattutto, invogliare gli Stati ad un migliore utilizzo dei Fondi strutturali a loro disposizione.</p>
    </intervention>
    <intervention id="3-424" speaker_id="96814" name="Elena Băsescu" is_mep="True" mode="written">
      <p sl="ro">La comunità internazionale ha confermato in svariate occasioni il proprio impegno per la lotta contro la povertà. Serve un approccio globale del genere, in quanto la povertà non è confinata ai paesi sottosviluppati dell’Africa o dell’Asia, bensì colpisce anche il 17 per cento della popolazione dell’Unione.</p>
      <p sl="ro">A mio parere, il vertice delle Nazioni Unite del mese scorso segna un’evoluzione importante che porta all’adozione di un piano d’azione specifico per il conseguimento degli obiettivi di sviluppo del Millennio. Da parte sua, l’UE ha suggerito una riduzione del 25 per cento del numero di indigenti entro il 2020 e uno stanziamento dello 0,7 per cento del reddito nazionale lordo a favore degli aiuti allo sviluppo. Inoltre il Parlamento europeo, adottando questa relazione, incoraggia l’inclusione attiva dei gruppi svantaggiati e si fa promotore di una coesione economica e sociale efficace.</p>
      <p sl="ro">Mi preme citare il contributo ingente offerto dalla Romania ai programmi delle Nazioni Unite per combattere la povertà, per un totale di 250 milioni di euro. Poiché gli aiuti allo sviluppo devono essere reciproci, il mio paese continuerà a ottemperare ai propri impegni. Ritengo tuttavia che occorra rivolgere maggiore attenzione ai gruppi ad alto rischio di povertà, quali le popolazioni rurali o la minoranza etnica dei rom.</p>
    </intervention>
    <intervention id="3-425" speaker_id="96922" name="Izaskun Bilbao Barandica" is_mep="True" mode="written">
      <p sl="es">Lo scopo di quest’iniziativa è l’adozione di diverse misure a livello europeo per sradicare la povertà e l’esclusione sociale. La crisi economica ha esacerbato la situazione di molti europei. La disoccupazione è salita e, in queste circostanze, le condizioni delle persone più vulnerabili, quali donne, bambini, giovani e anziani, sono più precarie. Per questo dobbiamo adottare misure a livello europeo e nazionale, e i redditi minimi rappresentano un ottimo strumento per garantire che coloro che ne hanno bisogno possano condurre una vita dignitosa. L’obiettivo ultimo è tuttavia rappresentato dalla piena integrazione nel mercato del lavoro, in quanto è questa la strada che conduce a una coesione sociale autentica. A questo proposito, spero che riusciremo a garantire che allo sviluppo economico si accompagni lo sviluppo sociale e, in particolare, a influire sullo sviluppo dell’economia sociale. Mi auguro inoltre che riusciremo a realizzare gli obiettivi della strategia Europa 2020 di ridurre il numero delle persone a rischio di povertà di 20 milioni.</p>
    </intervention>
    <intervention id="3-426" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione in quanto, malgrado tutte le dichiarazioni sulla lotta alla povertà, i cittadini europei continuano a vivere nell’indigenza, sono aumentate le disuguaglianze sociali e anche il numero dei lavoratori poveri è in ascesa. L’Unione europea deve adottare misure più attive per combattere la povertà e l’esclusione sociale, rivolgendo un’attenzione particolare alle persone con un’occupazione precaria, ai disoccupati, alle famiglie, agli anziani, alle donne, alle madri single, ai bambini svantaggiati e alle persone che sono malate o che sono diversamente abili. Il reddito minino è una delle misure fondamentali per combattere la povertà, aiutare queste persone a uscire dall’indigenza e garantire loro il diritto a una vita dignitosa. Mi preme richiamare l’attenzione sul fatto che il reddito minimo conseguirà l’obiettivo di combattere la povertà soltanto se gli Stati membri adotteranno azioni concrete per garantire un reddito minimo e attueranno programmi nazionali di lotta alla povertà. Inoltre, in alcuni Stati membri i regimi di reddito minimo non corrispondono alla soglia di povertà relativa. La Commissione europea dovrebbe pertanto occuparsi delle buone e delle cattive pratiche nella valutazione dei piani d’azione nazionali. Ne consegue che il reddito minimo – l’elemento essenziale della protezione sociale – è indubbiamente importante per assicurare la tutela delle persone che rischiano la povertà e garantire loro pari opportunità in seno alla società.</p>
    </intervention>
    <intervention id="3-427" speaker_id="39722" name="Sebastian Valentin Bodu" is_mep="True" mode="written">
      <p sl="ro">Quasi 300 000 famiglie rumene ricevono un reddito minimo garantito dallo Stato, ai sensi di una legge che è entrata in vigore già nel 2001 e per la quale sono state messe a disposizione risorse fiscali pari a quasi 300 milioni di euro. Sullo sfondo della crisi economica attuale, il cui impatto viene percepito specialmente dai cittadini dei paesi economicamente meno sviluppati, la raccomandazione formulata dal Parlamento europeo per l’introduzione in tutti gli Stati membri di un programma a favore del reddito minimo rappresenta un’ovvia soluzione. Benché nessuno possa discutere sulla necessità di tale reddito minimo garantito, lo stesso potrebbe ovviamente generare abusi.</p>
      <p sl="ro">Occorrono tempistiche adeguate e un quadro di controllo del sistema, in quanto il rischio è che la sua stessa esistenza incoraggi le persone a non lavorare. Proprio per garantire che ciò non accada, si raccomanda che chiunque riceva tale reddito sia anche in grado di offrire qualche ora di lavoro a vantaggio della comunità. Alla fine del 2008 c’erano 85 milioni di persone al di sotto della soglia della povertà in tutta l’UE. Tali cifre confermano che occorre un aiuto, soprattutto se le persone in questione sono giovani o anziani.</p>
    </intervention>
    <intervention id="3-428" speaker_id="96849" name="Alain Cadec" is_mep="True" mode="written">
      <p sl="fr">La crisi economica ha acuito considerevolmente la povertà. Al momento nell’Unione europea vi sono più di 85 000 persone che vivono al di sotto della soglia di povertà. Nel contesto dell’Anno europeo della lotta alla povertà e all’esclusione sociale, accolgo con favore l’impegno politico assunto dal Parlamento europeo per garantire che la coesione economica e sociale sia forte ed efficace.</p>
      <p sl="fr">La relazione Figueiredo precisa che l’introduzione del reddito minimo a livello nazionale rappresenta uno dei metodi più efficaci per combattere la povertà. Tuttavia, sono contrario all’istituzione di tale reddito minimo a livello di Unione europea. Tale misura suonerebbe demagogica e totalmente fuori luogo nella situazione attuale. Anche i Fondi strutturali svolgono un ruolo essenziale nel combattere l’esclusione sociale. In particolare, il Fondo sociale europeo è un investimento europeo massiccio volto a rendere il mercato del lavoro più accessibile a coloro che si trovano in difficoltà. Dovrebbe rimanere uno strumento di punta della politica di coesione nel periodo 2014-2020.</p>
    </intervention>
    <intervention id="3-429" speaker_id="26851" name="Nikolaos Chountis" is_mep="True" mode="written">
      <p sl="el">Ho votato a favore di questa relazione eccellente in quanto insiste sulla necessità di adottare misure specifiche per sradicare la povertà e l’esclusione sociale promuovendo una redistribuzione equa del reddito e della ricchezza, garantendo così un reddito adeguato e attribuendo un significato autentico all’Anno europeo della lotta alla povertà e all’esclusione sociale. Invita gli Stati membri a “rivedere” le loro politiche intese a garantire un reddito adeguato, ben sapendo che occorre creare posti di lavoro dignitosi e ragionevoli per combattere la povertà. Considera che gli obiettivi sociali dovrebbero costituire parte integrante della strategia di uscita dalla crisi e che la creazione di posti di lavoro dev’essere una priorità per la Commissione europea e i governi dei paesi membri, quali primi passi verso la riduzione della povertà. Postula che i regimi di reddito minimo adeguato debbano fissare i redditi minimi a un livello equivalente almeno al 60 per cento del reddito medio del paese membro in questione. Sottolinea inoltre l’importanza dell’esistenza del sussidio di disoccupazione che garantisce un tenore di vita dignitoso, e anche la necessità di ridurre la durata del periodo di assenza dal lavoro, rendendo inoltre più efficienti i servizi per l’impiego nazionali. Sottolinea inoltre l’esigenza di adottare regole in materia di assicurazione, al fine di istituire un collegamento tra la pensione minima versata e la corrispondente soglia di povertà.</p>
    </intervention>
    <intervention id="3-430" speaker_id="28154" name="Ole Christensen" is_mep="True" mode="written">
      <p sl="da">Noi socialdemocratici danesi al Parlamento europeo (Dan Jørgensen, Christel Schaldemose, Britta Thomsen e Ole Christensen) abbiamo votato a favore della relazione di iniziativa sul ruolo del reddito minimo nel combattere la povertà e promuovere una società inclusiva in Europa. Riteniamo che tutti gli Stati membri dell’UE dovrebbero adottare obiettivi correlati alla povertà e introdurre regimi di reddito minimo. Al contempo, riteniamo che tali obiettivi e regimi debbano essere adeguati alle circostanze dei singoli Stati membri. A nostro avviso, ci sono molti modi per valutare la povertà, e dovrebbe spettare a ciascuno Stato membro individuare il sistema migliore per farlo e per mettere a punto un regime di reddito minimo tagliato su misura per il paese membro in questione.</p>
    </intervention>
    <intervention id="3-431" speaker_id="1892" name="Carlos Coelho" is_mep="True" mode="written">
      <p sl="pt">La crisi economica attuale ha avuto ripercussioni enormi sull’aumento della disoccupazione, sull’accelerazione sfrenata dell’impoverimento e sull’esclusione sociale dei cittadini di tutta Europa. La povertà e l’esclusione sociale hanno raggiunto livelli inaccettabili: quasi 80 milioni di europei vivono sotto la soglia della povertà, 19 milioni dei quali sono bambini – l’equivalente di quasi due bambini su 10 – e molti altri stanno riscontrando notevoli ostacoli in termini di accesso al mercato del lavoro, all’istruzione, agli alloggi e ai servizi sociali e finanziari. Anche la disoccupazione ha raggiunto livelli senza precedenti in tutti gli Stati membri, con una media europea del 21,4 per cento, in cui un giovane su cinque è disoccupato. La situazione è inaccettabile e dobbiamo fare tutto ciò che è in nostro potere per porre fine alla tragedia in cui si dibattono tali persone.</p>
      <p sl="pt">A tal fine, il 2010 è stato proclamato l’anno europeo per la lotta a questo flagello, allo scopo di rafforzare l’impegno politico dell’UE e adottare misure che abbiano un impatto decisivo sullo sradicamento della povertà. Concordo sul fatto che ci debba essere uno stipendio minimo in ogni paese membro, coniugato a una strategia di reintegrazione sociale e all’accesso al mercato del lavoro.</p>
    </intervention>
    <intervention id="3-432" speaker_id="96775" name="Lara Comi" is_mep="True" mode="written">
      <p sl="it">La coesione economica e sociale è un prerequisito fondamentale di qualunque politica comune, in Europa come in contesti più piccoli. Laddove gli interessi sono diversi, anche gli obiettivi divergeranno e non si potrà pianificare nulla di condiviso. E' prioritario innalzare gli standard di vita di chi vive sotto la soglia di povertà. Le risorse pubbliche collocate in questo ambito sono indubbiamente un investimento di medio termine, poiché, se ben distribuite, danno il via a fenomeni di crescita che si auto-alimentano. E' sempre incerto effettuare dei trasferimenti di denaro a somma fissa, se non rientrano in un più vasto discorso di incentivi. Un discorso diverso meritano due situazioni: la prima, di rilevanza socio-assistenziale, in cui un lavoratore non è in grado di guadagnare quanto necessario a vivere dignitosamente, per disabilità fisiche o mentali o altre ragioni contingenti; la seconda, di rilevanza giuridico-economica, riguarda la rigidità del mercato del lavoro che non collega adeguatamente produttività e salari, o che non permette di lavorare quanto si desidera o in proporzione a quanto si vuole guadagnare per condurre una vita decente. In queste due situazioni il settore pubblico può e deve intervenire, lasciando negli altri casi che si crei un incentivo ad impegnarsi e mai il contrario.</p>
    </intervention>
    <intervention id="3-433" speaker_id="33997" name="Corina Creţu" is_mep="True" mode="written">
      <p sl="ro">Circa un quinto della popolazione dell’UE vive al di sotto della soglia di povertà, con indici di indigenza più elevati registrati tra i bambini, i giovani e gli anziani. La percentuale di dipendenti poveri si moltiplica parallelamente alla proliferazione di impieghi precari e malpagati. In 10 Stati membri, il tasso di privazione materiale interessa per lo meno un quarto della popolazione, e tale percentuale sale a oltre la metà della popolazione nel caso della Romania e della Bulgaria. Tutti questi fattori si sommano e danno luogo a un problema di povertà dilagante nell’UE ed esacerbato non soltanto dalla recessione, ma anche dalle politiche antisociali attuate dai governi di destra. Il reddito minimo può garantire la protezione sociale ad ampie fasce della popolazione che ora si trovano a vivere nell’indigenza. Tale reddito minimo può ricoprire un ruolo assolutamente primario nel prevenire situazioni tragiche causate dalla povertà e nel porre un freno all’esclusione sociale. Per combattere efficacemente la povertà, occorre anche migliorare la qualità degli impieghi e degli stipendi, introdurre il diritto a un reddito, nonché le risorse per erogare servizi sociali, pensioni e indennità. Il 2010 è l’Anno europeo della lotta alla povertà e all’esclusione sociale, che prosegue la campagna a favore di una società inclusiva adottata dal trattato di Lisbona. Per me costituisce un altro motivo per votare per questa campagna.</p>
    </intervention>
    <intervention id="3-434" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ritengo che occorra intervenire a livello sia europeo sia nazionale per proteggere i consumatori da condizioni inique per il rimborso dei prestiti e delle carte di credito e per stabilire condizioni di accesso ai prestiti che impediscano alle famiglie di indebitarsi eccessivamente e, di conseguenza, di cadere nella povertà e nell’esclusione sociale.</p>
    </intervention>
    <intervention id="3-435" speaker_id="4335" name="Marielle De Sarnez" is_mep="True" mode="written">
      <p sl="fr">In Europa ci sono 20 Stati membri dotati di una legislazione nazionale che stabilisce una retribuzione minima, e le differenze tra i paesi possono essere sostanziali. Ad esempio, la retribuzione minima in Lussemburgo è di circa 1 682 euro, mentre in Bulgaria è pari a solamente 123 euro.</p>
      <p sl="fr">Per tale ragione, il Parlamento europeo ha ribadito la propria richiesta di un reddito minimo europeo. Tale reddito minimo potrebbe rappresentare una delle soluzioni da valutare per impedire a milioni di europei di cadere nella povertà. Riteniamo sia importante precisare che la garanzia di un reddito minimo dovrebbe essere naturalmente accompagnata da una strategia sociale generale in cui figurino l’accesso a servizi di base quali l’assistenza sanitaria, l’accesso agli alloggi, all’istruzione, all’apprendimento lungo tutto l’arco della vita, e questo per tutte le età e secondo modalità consone a ciascun paese.</p>
      <p sl="fr">Gli europarlamentari hanno sottolineato che il vero obiettivo dei regimi di reddito minimo non dovrebbe essere solamente quello di assistere i beneficiari, ma anche di sostenerli in modo da consentire loro di passare dall’esclusione sociale alla vita attiva.</p>
    </intervention>
    <intervention id="3-436" speaker_id="4347" name="Christine De Veyrac" is_mep="True" mode="written">
      <p sl="fr">Il mio sostegno alla relazione si riallaccia all’importanza della solidarietà nelle nostre società europee, in particolare in quest’Anno europeo della lotta alla povertà.</p>
      <p sl="fr">Alcuni Stati membri, tra cui la Francia, hanno svolto un ruolo da pionieri in tal senso, introducendo un “reddito minimo garantito” 20 anni fa. L’esperienza ci ha tuttavia insegnato che questo sistema può sortire effetti avversi e, ad esempio, incoraggiare l’inattività in alcuni casi. Per questo l’Unione deve valutare provvedimenti che, analogamente al revenu de solidarité active francese, o integrazione del reddito, creano un senso di responsabilità nei beneficiari e li incoraggiano a cercare un impiego, il primo vero elemento dell’inclusione sociale.</p>
    </intervention>
    <intervention id="3-437" speaker_id="96914" name="Anne Delvaux" is_mep="True" mode="written">
      <p sl="fr">Mi sono sempre espressa a favore dell’introduzione di un reddito minimo equivalente al 60 per cento del reddito medio per ciascun cittadino dell’Unione, e ho inserito questo punto già nel mio programma elettorale per le elezioni europee del 2009. Tuttavia, oggi quest’Assemblea ha votato contro questa proposta legislativa a livello comunitario.</p>
      <p sl="fr">Nel 2010, l’Anno europeo della lotta alla povertà, sono convinta che una direttiva quadro sul reddito minimo sarebbe potuta fungere da testo di riferimento per le politiche e la legislazione nazionale.</p>
      <p sl="fr">Ritengo che fosse il modo più efficace di ridurre la povertà e far uscire dall’indigenza 20 milioni di persone entro il 2020. Mi preme ricordare che in Europa ci sono 80 milioni di persone che vivono al di sotto della soglia di povertà.</p>
    </intervention>
    <intervention id="3-438" speaker_id="96859" name="Ioan Enciu" is_mep="True" mode="written">
      <p sl="ro">Credo che il rischio di un inasprimento della povertà in Europa vada evitato a qualunque costo, in quanto può esercitare un impatto strutturale estremamente avverso nel lungo termine, da una prospettiva sia sociale sia economica. Ho votato per la relazione in quanto ritengo che un reddito minimo ragionevole vada garantito per assicurare un livello dignitoso di protezione sociale, soprattutto ai gruppi di cittadini più vulnerabili che sono stati gravemente penalizzati dalle politiche di austerità attuate dai governi europei durante l’attuale crisi economica e finanziaria.</p>
    </intervention>
    <intervention id="3-439" speaker_id="96977" name="Diogo Feio" is_mep="True" mode="written">
      <p sl="pt">Senza volermi mostrare insensibile alle gravissime conseguenze per i cittadini della crisi attuale, che sta creando o acuendo le condizioni di povertà di molti europei, non mi trovo d’accordo con la visione statista che intende risolvere questo problema ricorrendo a un aumento dei servizi sociali, come nel caso del reddito minimo stabilito a livello europeo.</p>
      <p sl="pt">Più servizi sociali si traducono in maggiori fondi dallo Stato, e siccome quest’ultimo non genera reddito, tali risorse non possono che provenire da un incremento del gettito fiscale, vale a dire più tasse per tutti, e quindi un impoverimento generale della popolazione e maggiore dipendenza dallo stesso Stato sanguisuga.</p>
      <p sl="pt">La lotta contro la povertà dev’essere condotta mediante politiche occupazionali e competitività economica. Se il Portogallo non assistesse alla chiusura di aziende con una cadenza praticamente settimanale, non ci sarebbero così tanti portoghesi disoccupati e nella morsa della povertà. Ritengo pertanto che la lotta contro la povertà vada portata avanti stimolando l’economia e il mercato e non tramite sussidi, che dovranno essere sempre finanziati dalle imposte le quali, come sappiamo, strangolano i contribuenti e l’economia e sono un ostacolo per la competitività economica.</p>
    </intervention>
    <intervention id="3-440" speaker_id="96899" name="José Manuel Fernandes" is_mep="True" mode="written">
      <p sl="pt">Come ho dichiarato in quest’Aula un anno fa, vorrei farmi promotore di un nuovo concetto di socialità in seno all’Unione europea, che garantisca a tutti un tenore di vita dignitoso. In un’Europa socialmente consapevole, equa, evoluta e coesa, è d’obbligo adottare misure che eliminino o minimizzino il rischio di dumping sociale e il degrado del tenore di vita dei cittadini nel momento in cui devono affrontare gli effetti devastanti dell’attuale crisi economica. Per rendere l’Europa più forte e più unita, dobbiamo garantire la tutela dei diritti fondamentali per i cittadini di tutta Europa. Constato che occorrono standard minimi nei settori dell’assistenza sanitaria, dell’istruzione e delle pensioni sociali, e persino a livello di retribuzione, per garantire una maggiore uniformità delle condizioni di lavoro. Nell’Anno europeo della lotta alla povertà e all’esclusione sociale, accolgo con favore la relazione per il suo contributo nell’incoraggiare tutti gli Stati membri ad adempiere alle proprie responsabilità di inclusione attiva ponendo rimedio alle disuguaglianze sociali e all’emarginazione. Mi preme sottolineare che bisognerebbe instaurare un equilibrio e un rispetto realistici per il principio di sussidiarietà. Alla luce di ciò, voto a favore della relazione e contro gli emendamenti proposti.</p>
    </intervention>
    <intervention id="3-441" speaker_id="4466" name="Ilda Figueiredo" is_mep="True" mode="written">
      <p sl="pt">Vorrei enfatizzare l’importanza dell’adozione in seduta plenaria del Parlamento europeo di questa relazione che propone l’introduzione di regimi di reddito minimo in tutti gli Stati membri dell’UE, relazione che è stata mia responsabilità produrre. è stata adottata in quest’Aula con 437 voti a 162 e 33 astensioni, e si è imposta quale misura specifica per l’Anno europeo della lotta alla povertà e all’esclusione sociale.</p>
      <p sl="pt">Come si legge nella relazione, “l’introduzione in tutti gli Stati membri dell’UE di regimi di reddito minimo – costituiti da misure specifiche di sostegno alle persone (bambini, adulti e anziani) con un reddito insufficiente attraverso una prestazione economica e l’accesso agevolato ai servizi pubblici essenziali – è uno dei modi più efficaci per contrastare la povertà, garantire una qualità di vita adeguata e promuovere l’integrazione sociale”.</p>
      <p sl="pt">La risoluzione adottata sancisce che i sistemi di redditi minimi devono stabilirsi almeno al 60 per cento del reddito mediano dello Stato interessato. Chiede alla Commissione di elaborare un piano d’azione destinato ad accompagnare l’attuazione di un’iniziativa europea sul reddito minimo negli Stati membri. Richiama l’attenzione sul numero crescente di lavoratori poveri e la necessità di affrontare questa nuova sfida e chiede un’equa ridistribuzione del reddito.</p>
    </intervention>
    <intervention id="3-442" speaker_id="1164" name="Bruno Gollnisch" is_mep="True" mode="written">
      <p sl="fr">Mi è capitato raramente di imbattermi in una relazione così demagogica e poco realistica. Demagogica perché si propone di introdurre un reddito minimo pari ad almeno il 60 per cento del reddito medio in tutti gli Stati membri e per tutti, senza alcuna condizione di nazionalità. Stiamo parlando di reddito medio lordo o di reddito medio netto? Si tratta del tenore di vita utilizzato per calcolare la soglia di povertà? Nel mio paese, ciò significherebbe incoraggiare l’inattività assistita e creare un polo l’attrazione irresistibile per l’immigrazione.</p>
      <p sl="fr">Infatti, stando alla definizione riportata, tale reddito sarebbe più alto della retribuzione minima, che è quella percepita dal 15 per cento dei lavoratori francesi; un record tra i paesi sviluppati. Non è l’assistenza ciò di cui hanno bisogno gli europei, bensì posti di lavoro veri che fruttino uno stipendio rispettabile. Eppure, ed è questa la parte poco realistica del documento, la relazione tace sulle vere cause della povertà: la pressione sugli stipendi causata dalla concorrenza esterna di paesi a basso costo in cui viene praticato il dumping sociale e dalla concorrenza interna dell’immigrazione non europea; inoltre, l’esplosione della disoccupazione, le delocalizzazioni e le chiusure delle aziende provocate dalla globalizzazione selvaggia. Inoltre, non si fa menzione del caso particolarmente preoccupante dell’impoverimento del ceto medio europeo. è contro queste cause che bisogna prioritariamente orientare i propri sforzi.</p>
    </intervention>
    <intervention id="3-443" speaker_id="28123" name="Louis Grech" is_mep="True" mode="written">
      <p sl="en">Benché l’Unione europea sia una delle aree più ricche del mondo, si riscontra comunque una percentuale elevata di cittadini europei con il problema della povertà del reddito, che limita la loro capacità di soddisfare le necessità minime quali cibo, salute, energia ed istruzione. La povertà colpisce 85 milioni di persone in Europa. Inoltre, in seguito all’attuale recessione finanziaria ed economica, aumenta il rischio di povertà soprattutto tra i bambini, i giovani e gli anziani; di conseguenza, molte famiglie sono più a rischio, con un accesso ridotto ai farmaci, all’assistenza sanitaria, agli studi e all’occupazione. Occorre garantire un’equa distribuzione del reddito tra gli Stati membri ricchi e poveri, tra i paesi piccoli e grandi, e tra i rispettivi cittadini.</p>
      <p sl="en">Bisogna stanziare maggiori risorse per studi e analisi diverse che vertano sulla povertà e l’esclusione sociale, per raffrontare i sistemi dei 27 Stati membri e individuare le politiche che danno maggiori frutti. Dobbiamo continuare a combattere la povertà e l’esclusione sociale in Europa e nel mondo intervenendo con urgenza e, cosa ancor più importante, operando solidalmente malgrado le diverse pressioni fiscali o politiche a cui potremmo essere sottoposti.</p>
    </intervention>
    <intervention id="3-444" speaker_id="28208" name="Nathalie Griesbeck" is_mep="True" mode="written">
      <p sl="fr">Al momento in Europa il 17 per cento della popolazione, il che equivale a circa 85 milioni di persone, vive al di sotto della soglia di povertà. Dietro queste cifre, l’aspetto più preoccupante è rappresentato dalla povertà estrema, che sta dilagando soprattutto in questi periodi di recessione, per questo un reddito minimo è indispensabile.</p>
      <p sl="fr">Poiché il 2010 è l’Anno europeo della lotta alla povertà e all’esclusione sociale, e all’indomani della Giornata mondiale per l’eliminazione della povertà, noi del Parlamento europeo ci siamo espressi a favore di una risoluzione che postula un reddito minimo europeo pari al 60 per cento del reddito medio di ogni paese membro.</p>
      <p sl="fr">La nostra relazione evidenzia che l’introduzione di regimi di reddito minimo in tutti gli Stati membri rappresenta una delle misure più efficaci per contrastare la povertà, garantire una qualità di vita dignitosa e incoraggiare l’integrazione sociale, e accolgo con favore l’adozione di questa risoluzione.</p>
    </intervention>
    <intervention id="3-445" speaker_id="96952" name="Sylvie Guillaume" is_mep="True" mode="written">
      <p sl="fr">Ho dato il mio sostegno alla relazione che invita gli Stati membri a contrastare la povertà introducendo regimi di reddito minimo sulla falsariga dell’RSA [revenu de solidarité active - integrazione del reddito], ex RMI [revenu minimum d’insertion - reddito di base garantito] francese. Questo tipo di strumento è stato chiaramente riconosciuto come molto utile per fronteggiare l’insicurezza del posto di lavoro.</p>
      <p sl="fr">Il testo propone che questa tipologia di reddito minimo ammonti al 60 per cento dello stipendio medio di ogni paese e, soprattutto, che faccia parte di una strategia onnicomprensiva per l’integrazione, con un ritorno all’occupazione durevole e l’accesso ai servizi pubblici, principalmente gli alloggi.</p>
      <p sl="fr">Il testo è stato adottato, ma purtroppo le versioni alternative proposte dai gruppi politici orientati a sinistra, che chiedevano una direttiva quadro vincolante per attuare il reddito minimo in tutta l’Unione, sono state respinte. La posizione da noi assunta a favore di questi regimi di reddito minimo è pertanto incoraggiante, ma si rivelerà presumibilmente insufficiente.</p>
    </intervention>
    <intervention id="3-446" speaker_id="96771" name="Jarosław Kalinowski" is_mep="True" mode="written">
      <p sl="pl">I dati più recenti mostrano che i livelli di povertà nell’Unione europea sono in ascesa. In molti Stati membri, la povertà colpisce più duramente bambini e anziani, mentre il ricorso crescente a contratti di lavoro a tempo determinato e redditi bassi e precari portano con sé il rischio di un deterioramento delle condizioni di vita in tutta la società. Se si aggiunge all’equazione la crisi demografica che sta penalizzando alcuni paesi, si ottiene una ricetta per il tracollo economico garantito. Spetta a noi garantire una vita dignitosa a tutti i cittadini.</p>
      <p sl="pl">Non possiamo permettere che i nostri figli e nipoti vivano sotto la minaccia della fame, della disoccupazione e dell’esclusione sociale. Dobbiamo garantire alle generazioni future livelli di retribuzione dignitosi, stabilità delle carriere, accesso ai servizi pubblici e integrazione sociale per tutta la durata della vita – dai primi anni fino alla pensione.</p>
    </intervention>
    <intervention id="3-447" speaker_id="96667" name="Alan Kelly" is_mep="True" mode="written">
      <p sl="en">In base alle stime, nell’UE si contano 85 milioni di cittadini che vivono nell’indigenza o che corrono tale rischio, e a mio parere a livello europeo occorre fare il possibile per fronteggiare tale sciagura. è vitale introdurre procedure come quelle in oggetto per contribuire a ridurre il numero di persone a rischio di povertà nell’UE, per poter conseguire l’obiettivo UE 2020 di eliminare tale rischio per 20 milioni di cittadini europei.</p>
    </intervention>
    <intervention id="3-448" speaker_id="96823" name="Petru Constantin Luhan" is_mep="True" mode="written">
      <p sl="ro">La crisi economica e finanziaria ha esacerbato la situazione in cui si trova il mercato del lavoro in tutta l’Unione europea. Solo di recente sono andati perduti circa 5 milioni di impieghi, che hanno causato povertà ed esclusione sociale negli Stati membri. Sostengo fermamente questa relazione, in quanto credo che occorrano misure urgenti per reintegrare gli interessati nel mercato del lavoro, nonché per garantire un reddito minimo che assicuri un tenore di vita accettabile e una vita umanamente dignitosa. Dobbiamo sviluppare indicatori rilevanti che ci consentano di introdurre negli Stati membri regimi di reddito minimo, assicurando pertanto una qualità di vita adeguata in grado di incoraggiare l’integrazione sociale e di promuovere la coesione sociale ed economica in tutta l’Unione europea.</p>
    </intervention>
    <intervention id="3-449" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Uno strumento efficace per combattere la povertà è garantire ai cittadini dell’Unione europea un reddito minimo che comprenda stipendi, pensioni e prestazioni sociali. Il reddito minimo dovrebbe essere un diritto universale e non dipendere dai contributi versati.</p>
      <p sl="pl">Dovremmo prestare particolare attenzione ai gruppi sociali particolarmente esposti alla povertà e all’esclusione sociale, tra cui figurano nello specifico i disabili, le famiglie numerose e i genitori single, i malati cronici e gli anziani. Un’analisi dell’esperienza maturata da diversi Stati membri dimostra il ruolo importante ricoperto dai redditi minimi nella lotta alla povertà e all’esclusione sociale, e per questo ho votato a favore della relazione Figueiredo.</p>
    </intervention>
    <intervention id="3-450" speaker_id="4462" name="Clemente Mastella" is_mep="True" mode="written">
      <p sl="it">Oggigiorno risulta indispensabile integrare la prevenzione e la lotta alla povertà e all’esclusione sociale in altre politiche comunitarie, al fine di garantire il rispetto dei diritti umani fondamentali, l’accesso universale ai servizi pubblici essenziali, il diritto alla salute, all’educazione, alla formazione professionale.</p>
      <p sl="it">Tutto ciò richiede una sostenibilità sociale delle politiche macroeconomiche, una necessaria modifica delle priorità e delle politiche monetarie, compresi il Patto di stabilità e crescita e di tutte le politiche in materia di concorrenza, mercato interno, bilancio e imposizione fiscale. Questa relazione parla di "reddito minimo", tema controverso, definito come uno strumento che permette di passare da una situazione di esclusione sociale ad una vita pienamente attiva; ma si sottolinea l'importanza di accompagnarlo con politiche più ampie, che prendano in considerazione anche le necessità di altri bisogni: assistenza sanitaria, istruzione, formazione, servizi sociali ed alloggi.</p>
      <p sl="it">Ho votato a favore di questa relazione perché condivido l'idea della necessità di una strategia europea di coordinamento. Quanto al reddito minimo, però, ritengo rientri nelle competenze dei singoli Stati membri, sulla base del rispetto del principio di sussidiarietà. Risulta difficile poter stabilire una soglia minima nei vari Stati membri, quando esistono forti differenze salariali e di costo della vita in generale.</p>
    </intervention>
    <intervention id="3-451" speaker_id="96813" name="Barbara Matera" is_mep="True" mode="written">
      <p sl="it">Quanto contenuto nel Trattato di Lisbona, quanto previsto dalla Strategia UE 2020 e quanto contemplato negli Obiettivi di sviluppo del Millennio non sembra trovare riscontro, neanche a livello previsionale, nella realtà sconcertante offerta dal numero di persone che a tutt'oggi vivono nella miseria. Solo in Europa quasi ottanta milioni di cittadini vivono in condizioni di povertà, di cui diciannove milioni sono bambini. Le politiche ambiziose che la Comunità internazionale si è prefissata nello sradicamento della povertà sono risultate troppo spesso inefficaci, di difficile implementazione o assimilabili a sole misure assistenziali.</p>
      <p sl="it">Gli obiettivi da raggiungere devono invece contemplare un approccio maggiormente strutturale, valutando iniziative specifiche, coordinate a livello europeo, che abbiano impatto sul reddito, sui servizi sociali, sull'assistenza sanitaria al fine di alleviare il peso di una crisi finanziaria che ha colpito i soggetti più a rischio del mercato del lavoro, quali le donne, in particolare anziane, e i giovani. Ritengo che la valutazione di iniziative europee volte alla fissazione di un reddito minimo possano rappresentare una delle vie per combattere la povertà seppur nel rispetto del principio della sussidiarietà.</p>
    </intervention>
    <intervention id="3-452" speaker_id="96820" name="Marisa Matias" is_mep="True" mode="written">
      <p sl="pt">L’introduzione del reddito minimo in tutti i paesi dell’Unione europea rappresenta una misura cardine per combattere la povertà. Voto pertanto a favore di quest’importante relazione.</p>
      <p sl="pt">Il reddito minimo viene tuttavia calcolato paese per paese, e non contribuisce quindi alla convergenza sociale in Europa. Vengono mantenute le disuguaglianze nazionali nella crisi che stiamo attualmente attraversando. Occorrono pertanto più politiche sociali trasversali a livello europeo per garantire una più equa distribuzione del reddito. Si tratta di un aspetto importante del ruolo dell’UE.</p>
    </intervention>
    <intervention id="3-453" speaker_id="96817" name="Erminia Mazzoni" is_mep="True" mode="written">
      <p sl="it">L´Unione europea proclama da sempre l'"inclusione sociale" principio fondante. È difficile fronteggiare le tante situazioni che creano emarginazione, allontanamento, abbandono. Tra queste sicuramente la povertà occupa una posizione alta in graduatoria. Essa, però, a differenza di cause come le malattie, i comportamenti antisociali, la razza, il genere, rappresenta una condizione per la quale paesi civilizzati devono organizzare strumenti ordinari di prevenzione.</p>
      <p sl="it">Il reddito minimo di cittadinanza è un rimedio, non una soluzione. Condivido della risoluzione l'invito alla Commissione a inserire le azioni degli Stati in una cornice di coordinamento europeo e a prevedere che al reddito minimo si accompagni un approccio integrato che includa l'assistenza sanitaria, l'istruzione, gli alloggi. Aggiungo, però un mio personale appello alla Commissione rivolto a privilegiare nella "Piattaforma per la lotta alla povertà e all'esclusione sociale" le azioni di sostegno all'inclusione al fine di prevenire.</p>
    </intervention>
    <intervention id="3-454" speaker_id="96978" name="Nuno Melo" is_mep="True" mode="written">
      <p sl="pt">Gli Stati membri non possono mostrarsi insensibili a casi di povertà estrema, e devono assicurarsi che nessuno venga semplicemente abbandonato al proprio destino in situazioni spesso profondamente degradanti. In questi casi specifici sarebbe opportuno valutare l’erogazione di aiuti straordinari ed eccezionali.</p>
      <p sl="pt">Ciononostante, esperienze quali quella portoghese di concedere redditi minimi senza un effettivo monitoraggio concreto, ma con un numero enorme di persone registrate come beneficiarie, persone che potrebbero e dovrebbero lavorare ma che non lo fanno né si adoperano per farlo, rappresentano una perversione dell’approccio che va tenuta in considerazione. Mi sono pertanto astenuto per il fatto che gli aspetti di monitoraggio adeguato del sistema da me testé descritti lo rendono discutibile da un punto di vista sia finanziario sia morale.</p>
    </intervention>
    <intervention id="3-455" speaker_id="96978" name="Nuno Melo" is_mep="True" mode="written">
      <p sl="pt">Gli Stati membri non possono mostrarsi insensibili a casi di povertà estrema, e devono assicurarsi che nessuno venga semplicemente abbandonato al proprio destino in situazioni spesso profondamente degradanti. In questi casi ristretti sarebbe opportuno valutare l’erogazione di aiuti straordinari ed eccezionali.</p>
      <p sl="pt">Ciononostante, esperienze quali quella portoghese di concedere redditi minimi senza un effettivo monitoraggio concreto, ma con un numero enorme di persone registrate come beneficiarie, persone che potrebbero e dovrebbero lavorare ma che non lo fanno né si adoperano per farlo, rappresentano una perversione della logica che andrebbe tenuta in considerazione. Per questo mi sono astenuto: per il fatto che gli aspetti descritti di monitoraggio adeguato del sistema lo rendono discutibile sia finanziariamente sia moralmente.</p>
    </intervention>
    <intervention id="3-456" speaker_id="28407" name="Willy Meyer" is_mep="True" mode="written">
      <p sl="es">Ho votato a favore della risoluzione del Parlamento europeo sul ruolo del reddito minimo nel combattere la povertà e promuovere una società inclusiva in Europa, in quanto concordo con la maggior parte delle richieste e pareri che contiene; ad esempio, il fatto che Stati membri, Consiglio e Commissione debbano attuare “misure concrete che sradichino la povertà e l’esclusione sociale” e che “la lotta alla povertà presupponga la creazione di posti di lavoro dignitosi e durevoli per le categorie sociali svantaggiate sul mercato del lavoro”. Su questo punto, considero di grande valore la fissazione di una soglia di reddito minimo in tutti gli Stati membri per permettere a tutti di vivere dignitosamente, indipendentemente dal fatto che abbiano o meno un impiego. Ho appoggiato tale risoluzione in quanto, in linea di massima, presuppone un intervento sociale maggiore per combattere la povertà che affligge milioni di cittadini. A tal fine, chiede agli Stati membri e alle istituzioni europee di adottare misure concrete per promuovere una reintegrazione nel mercato del lavoro degna delle persone che vivono nell’indigenza.</p>
    </intervention>
    <intervention id="3-457" speaker_id="26829" name="Siiri Oviir" is_mep="True" mode="written">
      <p sl="et">Come eurodeputato donna, trovo particolarmente preoccupante il fatto che nell’attuale crisi economica le donne dell’UE siano minacciate dalla povertà estrema molto più degli uomini. Se si esaminano i dati Eurostat, oggigiorno il 27 per cento delle donne, prima di percepire prestazioni di sicurezza sociale, sono a rischio di povertà. Nella società europea, la tendenza sostenuta verso una femminilizzazione della povertà mostra che il quadro esistente dei sistemi di sicurezza sociale e le varie misure di politica sociale, economica e occupazionale adottate nell’UE non sono state concepite per rispondere alle esigenze delle donne o per abolire le disparità esistenti relative all’occupazione femminile. Appoggio pertanto la relatrice, che sostiene che la povertà ed esclusione sociale delle donne in Europa esiga soluzioni politiche concrete, diversificate e basate sul genere e, di conseguenza, con il mio voto ho anche incoraggiato l’esame di tale questione.</p>
    </intervention>
    <intervention id="3-458" speaker_id="97197" name="Alfredo Pallone" is_mep="True" mode="written">
      <p sl="it">Gentile Presidente, onorevoli Colleghi, ho votato a favore della relazione della collega Figueiredo. Il lavoro rappresenta la massima priorità per la popolazione. La solidarietà su cui il modello europeo di economia sociale di mercato si fonda e la coordinazione delle risposte nazionali sono vitali. Le iniziative da parte di singoli Stati non possono essere efficaci senza un'azione coordinata a livello UE. E' pertanto fondamentale che l'Unione Europea abbia una sola forte voce e una visione comune, lasciando poi ai singoli Stati, nel rispetto del principio di sussidiarietà, la scelta nell'applicazione concreta delle misure. Nell'economia sociale di mercato, riconosciuta e voluta dal Trattato, il sistema pubblico deve attuare interventi di assestamento diretti ad accelerare e facilitare il raggiungimento di un equilibrio, allo scopo di evitare difficoltà per i cittadini o di limitarle al minimo. Occorrono politiche sociali per proteggere le famiglie, limitando le diseguaglianze, il peso e gli effetti della crisi. Occorre migliorare i sistemi di protezione sociale avviando politiche di lungo corso, anche in materia di lavoro, dando maggiore stabilità all'occupazione evitando, però, insostenibili aggravi ai nostri bilanci nazionali.</p>
    </intervention>
    <intervention id="3-459" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della proposta di risoluzione – emendamento 3 – (articolo 157, paragrafo 4 del regolamento) in sostituzione della proposta di risoluzione non legislativa A7-0233/2010 sul ruolo del reddito minimo nella lotta contro la povertà e la promozione di una società inclusiva in Europa. Tale disposizione, soprattutto nell’attuale periodo di crisi economica, non è in conflitto col principio di un’economia sociale di mercato, un principio che sottoscrivo incondizionatamente.</p>
    </intervention>
    <intervention id="3-460" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La povertà è un problema sociale rilevante in tutto il mondo, e purtroppo l’UE non ne è immune. Per di più, la crisi economica e finanziaria prolungata che stiamo attraversando ha acuito la povertà dei cittadini europei, dando vita a una nuova ondata di poveri in alcuni paesi, tra cui il Portogallo, e colpendo persino quello che viene comunemente definito il ceto medio.</p>
      <p sl="pt">L’attribuzione di un reddito minimo è una misura sociale importante con un impatto significativo in termini economici, e molti la considerano un obbligo morale. L’aspetto cruciale è che questo reddito minimo venga regolamentato in modo tale da fungere da leva capace di portare i poveri a un livello di vita accettabile, e che non possa mai diventare un incentivo a ricorrere alla passività di fronte a una situazione difficile, vale a dire a non impegnarsi nella ricerca di un impiego.</p>
    </intervention>
    <intervention id="3-461" speaker_id="38595" name="Rovana Plumb" is_mep="True" mode="written">
      <p sl="ro">La povertà è una realtà che colpisce le persone il cui reddito è insufficiente ad assicurare loro una vita accettabile, e il numero di persone che si trovano in tale situazione è in ascesa a causa della crisi corrente. Nel 2008, il 17 per cento della popolazione comunitaria (circa 85 milioni di persone) era esposta alla minaccia della povertà. Il tasso di rischio di povertà era più elevato nel caso dei bambini e dei giovani fino ai 17 anni rispetto alla popolazione totale, e raggiungeva il 20 per cento nell’UE a 27, con il tasso più elevato registrato in Romania (33 per cento). L’indice di rischio di povertà per la popolazione attiva era in media dell’8 per cento nell’UE a 27, con il tasso più alto registrato ancora una volta in Romania (17 per cento).</p>
      <p sl="ro">Ho votato a favore della necessità di adottare un sistema per calcolare il reddito minimo (equivalente per lo meno al 60 per cento del reddito mediano nel paese membro interessato) in ogni paese membro, costituito da misure specifiche a sostegno delle persone con un reddito insufficiente attraverso una prestazione economica e l’accesso agevolato ai servizi. Tale provvedimento potrebbe essere uno dei modi più efficaci per combattere la povertà, garantire una qualità di vita adeguata e promuovere l’integrazione sociale.</p>
    </intervention>
    <intervention id="3-462" speaker_id="4253" name="Frédérique Ries" is_mep="True" mode="written">
      <p sl="fr">Far uscire 20 milioni di cittadini europei dalla povertà entro il 2020, è questo l’obiettivo ambizioso stabilito dalla strategia UE 2020, un obiettivo che potrebbe benissimo rimanere un pio desiderio se l’Europa non affronterà l’impoverimento crescente che colpisce più di 80 milioni di cittadini.</p>
      <p sl="fr">Per questo l’introduzione a livello europeo di un reddito minimo di sussistenza o la sua generalizzazione a tutti gli Stati membri è importante. Studiato per essere “l’ultima rete di sicurezza”, il reddito minimo svolge già un ruolo nella lotta all’esclusione sociale.</p>
      <p sl="fr">Adesso dobbiamo aumentarne l’efficacia tenendo a mente tre cose: occorre mantenere il differenziale tra reddito minimo e stipendio minimo garantito, poiché il lavoro deve continuare a essere allettante e l’occupazione rappresenta comunque il modo migliore per non precipitare nella povertà; dobbiamo inserire il reddito minimo in una politica coordinata e completa di sostegno alle persone vulnerabili (accesso agli alloggi, all’assistenza sanitaria, alle strutture di accoglienza per l’infanzia e all’assistenza domiciliare); e dobbiamo cancellare la rubrica I concernente l’integrazione degli obiettivi ad essa assegnati, e sfruttare il reddito minimo quale mezzo per assistere finanziariamente, in un dato momento, un individuo o famiglia in difficoltà.</p>
    </intervention>
    <intervention id="3-463" speaker_id="97022" name="Robert Rochefort" is_mep="True" mode="written">
      <p sl="fr">Ottantacinque milioni di persone vivono nella minaccia della povertà in Europa. La crisi economica che stiamo attraversando sta rendendo ancor più vulnerabili i giovani (un quinto dei quali è disoccupato), le donne e i genitori single. Si aggravano anche le condizioni precarie tra i lavoratori: il numero dei lavoratori poveri è attualmente di 19 milioni. Mentre il 2010 è stato proclamato l’Anno europeo della lotta alla povertà e all’esclusione sociale, un sondaggio recentemente condotto dall’Eurobarometro riguardante l’opinione dei cittadini in merito all’UE ha dimostrato che il 74 per cento di essi si aspetta che l’UE svolga un ruolo significativo in quest’area. Diamo loro ascolto e agiamo. Ho appoggiato la risoluzione sul ruolo del reddito minimo nella lotta contro la povertà e nella promozione di una società inclusiva in Europa. Purtroppo, i 27 Stati membri non dispongono di un reddito minimo nazionale. Ho pertanto sottoscritto l’invito rivolto alla Commissione di ricorrere al proprio diritto d’iniziativa per proporre una direttiva quadro volta a stabilire in Europa il principio di un reddito minimo adeguato basato su criteri comuni, anche se purtroppo tale invito è stato respinto.</p>
    </intervention>
    <intervention id="3-464" speaker_id="28409" name="Raül Romeva i Rueda" is_mep="True" mode="written">
      <p sl="fr">Con la nostra proposta di una direttiva quadro sul reddito minimo, oggi il Parlamento ha avuto la possibilità di dotare l’Europa di uno strumento essenziale per combattere veramente la povertà e per concedere a ogni giovane, adulto e anziano il diritto a un reddito sufficientemente alto da garantire l’uscita dal tunnel della povertà e la possibilità di vivere finalmente in maniera dignitosa. Sono stati necessari audacia e coraggio politico per porre fine allo scandalo vergognoso della povertà a lungo termine.</p>
      <p sl="fr">Tuttavia, a causa della sua vigliaccheria e mancanza di coerenza politica, la destra europea dovrà assumersi la pesante responsabilità del fallimento della strategia UE 2020 e creerà delusioni ancora maggiori tra i nostri concittadini e tra tutte le organizzazioni che combattono quotidianamente a fianco dei più vulnerabili.</p>
    </intervention>
    <intervention id="3-465" speaker_id="97196" name="Oreste Rossi" is_mep="True" mode="written">
      <p sl="it">In una società moderna formata da cittadini onesti e attivi, prevedere un reddito minimo per chi si trova senza lavoro sarebbe ottima cosa. Nella realtà, garantire un reddito a chi non lavora porta ad una distorsione del mondo del lavoro. Molte persone infatti, preferirebbero non cercare posti di lavoro abbinando il reddito minimo garantito a lavoro in nero o dedicandosi alla microcriminalità.</p>
      <p sl="it">Questa ipotesi negativa colpirebbe certamente le fasce meno preparate della popolazione ed in particolare le famiglie extracomunitarie che si accontentano spesso di dividere fra più di loro ambienti piccoli e quindi a basso costo. È evidente che la garanzia di un welfare diffuso porterebbe le popolazioni più povere del mondo a cercare di venire in Europa perché è sicuramente meglio, poco ma certo, di nulla. Per questi motivi siamo fermamente contrari alla relazione.</p>
    </intervention>
    <intervention id="3-466" speaker_id="23787" name="Czesław Adam Siekierski" is_mep="True" mode="written">
      <p sl="pl">La povertà e l’esclusione sociale sono una manifestazione dell’assenza di rispetto per la dignità umana. Combattere tale fenomeno è una priorità dell’Unione europea ed è anche sancito negli obiettivi di sviluppo del Millennio. Cosa possiamo fare e quali compiti dovremmo assumerci in tal senso? I fattori più importanti sono l’istruzione e garantire le condizioni per lo sviluppo, in quanto si tratta di soluzioni che insegnerebbero alle persone come gestire autonomamente il problema della povertà ricorrendo al loro potenziale, sostenuti da soluzioni sistemiche. In altre parole, dovremmo dotarli delle competenze di cui hanno bisogno.</p>
      <p sl="pl">Nei paesi in via di sviluppo, è importante sostenere la costruzione delle infrastrutture, in particolare garantire l’accesso all’acqua pulita. Gli aiuti allo sviluppo devono essere correlati alla creazione di condizioni per far fiorire il commercio. Agevolare lo sviluppo e la creazione di posti di lavoro è il modo migliore per combattere la povertà in diverse regioni del mondo, sia ricche sia povere. La povertà non può essere fronteggiata efficacemente semplicemente con norme amministrative, nemmeno con quelle che stabiliscono i redditi minimi.</p>
    </intervention>
    <intervention id="3-467" speaker_id="96974" name="Nuno Teixeira" is_mep="True" mode="written">
      <p sl="pt">La crisi economica ha aggravato le disuguaglianze sociali nell’UE. Alla fine del 2008, quasi il 17 per cento della popolazione europea – vale a dire 85 milioni di persone – viveva al di sotto della soglia di povertà. Gli effetti della crisi, segnatamente l’incremento della disoccupazione e la riduzione delle opportunità lavorative, hanno lasciato molte persone in difficoltà. è essenziale che l’Europa si adoperi per promuovere una società più inclusiva ricorrendo a misure di sradicamento della povertà. Il 2010 è l’Anno europeo della lotta alla povertà e all’esclusione sociale, e uno degli obiettivi della strategia Europa 2020 consiste nel ridurre il numero di persone a rischio di povertà di 20 milioni. La verità è che il livello di povertà non inficia solamente la coesione sociale, ma anche l’economia.</p>
      <p sl="pt">Pertanto, e tenuto conto dell’impegno del Parlamento a partecipare alla lotta contro la povertà e l’esclusione sociale, ritengo che il regime di reddito minimo basato sul 60 per cento del reddito mediano nello Stato membro interessato offra un contributo importante alla coesione economica e sociale. Ho espresso voto favorevole per le suddette ragioni e perché ritengo che la relazione metta in luce l’esigenza di misure concrete mirate a una coesione sociale ed economica più incisiva che rispetti la sussidiarietà.</p>
    </intervention>
    <intervention id="3-468" speaker_id="28221" name="Thomas Ulmer" is_mep="True" mode="written">
      <p sl="de">Ho votato contro la relazione perché capovolge il consolidamento di bilancio degli Stati membri e contiene le solite frasi retoriche e vuote tipicamente comuniste sui trasferimenti interstatali. Vi è inoltre una violazione palese del principio di sussidiarietà nella sfera sociale. Nella Repubblica federale tedesca, l’assistenza sociale e il reddito garantito dallo Stato mediante i sussidi di disoccupazione a lungo termine Hartz IV sono già così elevati che non vale nemmeno la pena accettare impieghi di fascia bassa. A tale proposito, ci deve essere una separazione minima obbligatoria tra sussidi statali e reddito. La condizione imprescindibile di ogni genere di benessere è stata e continua a essere una crescita economica sana.</p>
    </intervention>
    <intervention id="3-469" speaker_id="96698" name="Viktor Uspaskich" is_mep="True" mode="written">
      <p sl="lt">Onorevoli colleghi, malgrado tutte le dichiarazioni sulla riduzione della povertà, le disuguaglianze sociali sono aumentate – circa 85 milioni di cittadini residenti nell’UE sono a rischio di povertà. Si tratta di un problema ingente per la Lituania, visto che il 20 per cento della nostra popolazione è a rischio di povertà. Occorre una politica occupazionale forte capace di stimolare la crescita e la competitività nell’economia sociale di mercato europea, di prevenire gli squilibri macroeconomici e di garantire l’inclusione sociale.</p>
      <p sl="lt">Tuttavia, non basta per combattere la disoccupazione. L’avere semplicemente un impiego non tutela dalla povertà. L’aumento dell’occupazione precaria e dei salari bassi significa che la percentuale di lavoratori a rischio di povertà è in ascesa.</p>
      <p sl="lt">Secondo le relazioni comunitarie, i redditi di oltre il 20 per cento dei lavoratori a tempo pieno in Lituania ammontano a meno del 60 per cento dei redditi medi, mentre la media comunitaria è del 14 per cento. Un incremento della retribuzione mensile minima aiuterebbe a ridurre la povertà, ma non garantirebbe una società senza isolamento. La maggior parte dei giovani lascia la Lituania non solo per mancanza di denaro e di lavoro (lo scorso anno, la disoccupazione tra i giovani lituani ha raggiunto quasi il 30 per cento), ma anche perché si sente abbandonata e impotente di fronte a decisioni che vengono prese e che esercitano un impatto sulla vita quotidiana. Le cose devono cambiare.</p>
    </intervention>
    <intervention id="3-470" speaker_id="96918" name="Derek Vaughan" is_mep="True" mode="written">
      <p sl="en">Malgrado gli sforzi compiuti in tutto il mondo e gli impegni assunti da molte istituzioni internazionali, UE inclusa, la guerra contro la povertà è ben lungi dall’essere vinta. La percentuale di persone che vivono nell’indigenza in Europa è passata dal 16 per cento al 17 per cento tra il 2005 e il 2008. In tutta Europa, governi e cittadini convengono sul fatto che occorre combattere per sradicare la povertà. Nel considerare gli impegni di Europa 2020, dobbiamo ripensare ancora una volta alle misure che si possono prendere per combattere la povertà.</p>
      <p sl="en">Appoggio la relazione Figueiredo, che chiede una rivalutazione degli impegni dell’UE per combattere la povertà e l’esclusione sociale e per l’inserimento nell’agenda Europa 2020 di obiettivi impegnativi ma raggiungibili e chiari. Mi associo all’appello dei cittadini europei di porre fine alla povertà e alle disuguaglianze mediante l’attuazione di strategie efficaci, inclusive e lungimiranti che promuovano una lotta proattiva contro la povertà globale.</p>
    </intervention>
    <intervention id="3-471" speaker_id="97016" name="Angelika Werthmann" is_mep="True" mode="written">
      <p sl="de">Attualmente, su circa 85 milioni di persone nell’UE incombe la minaccia della povertà. Tra questi cittadini figurano diversi gruppi: bambini e giovani fino a 17 anni d’età incorrono in un rischio maggiore di povertà il che, in termini concreti, significa che un bambino e giovane su cinque è vittima della povertà. Anche gli anziani sono esposti a un rischio di povertà più elevato della popolazione generale. Nel 2008, il tasso di rischio di povertà per le persone con un’età di 65 anni e oltre era pari al 19 per cento. Tuttavia, il tasso di rischio di povertà per la popolazione attiva era mediamente dell’8 per cento nel 2008 – i cosiddetti “lavoratori poveri”. Il concetto di reddito minimo contribuirà notevolmente all’integrazione sociale dei gruppi a rischio. Tuttavia, nel redigere la direttiva, occorre prestare quanta più attenzione possibile all’applicazione di un livello massimo di controllo e ad evitare possibili abusi di quest’assistenza sociale. Se ci limitiamo a considerare il numero di persone che percepiscono il sussidio di disoccupazione, si riscontrano 23 milioni di persone che necessitano di tale sussidio per poter vivere dignitosamente.</p>
    </intervention>
    <intervention id="3-473" speaker_id="96976" name="Luís Paulo Alves" is_mep="True" mode="written">
      <p sl="pt">Ho appoggiato questa relazione dato che si esprime a favore del proseguimento del lavoro svolto dalla commissione speciale sulla crisi finanziaria, economica e sociale, che, dalla sua creazione, ha formulato una conclusione e avanzato specifiche raccomandazioni su determinati punti. È tuttavia necessario proseguire i lavori in maniera approfondita per giungere a uno scambio con i parlamenti nazionali partendo da queste premesse, trasformare le raccomandazioni formulate in proposte legislative e tradurre gli obiettivi risultanti in un programma di lavoro. Interrompere i lavori di questa commissione speciale equivarrebbe a dare l’impressione che la crisi sia stata superata, mentre la situazione dei mercati finanziari non si è ancora stabilizzata e gli effetti socioeconomici di questa crisi così profonda sono ancora ignoti ma avranno sicuramente un grave impatto a lungo termine. Nell’ambito di tutte le questioni già affrontate o ancora da affrontare – con particolare riferimento alla strategia Europa 2020 e alle nuove direttive, la governance economica, le prospettive finanziarie, regolamentazione e vigilanza, la riforma della governance mondiale e la rappresentanza dell’UE – si dovrebbe iniziare riconoscendo la crisi del modello attuale. Tra le altre cose, il proseguimento dei lavori consentirebbe di seguire in maniera approfondita questa agenda multipla, nonché di sviluppare l’analisi intrapresa e le raccomandazioni politiche formulate in base a un programma di lavoro da definirsi. Su tale base, inoltre, sarebbe possibile redigere una relazione di controllo per il secondo semestre del 2011.</p>
    </intervention>
    <intervention id="3-474" speaker_id="99419" name="Charalampos Angourakis" is_mep="True" mode="written">
      <p sl="el">Ho votato contro questa relazione dato che l’attacco mosso a confronti della classe lavorativa da parte del sistema capitalista e dei suoi rappresentanti politici è un’offensiva a tappeto che non ha nulla a che vedere con i deficit finanziari o l’eccesso di indebitamento. La posizione assunta dai funzionari comunitari e nella risoluzione del Parlamento europeo lo conferma. Le lotte intestine tra gli imperialisti non possono essere evitate e non faranno che inasprirsi gradualmente. I piani preparati dall’Unione europea e dal G20 distruggeranno il reddito della gente comune, mettendo le proprietà del popolo nelle mani delle grandi aziende per incrementarne gli utili, aumentando lo sfruttamento della classe lavorativa e intaccando il sistema previdenziale e i diritti dei lavoratori. Le misure a tappeto decise rafforzano i monopoli e scaricano il peso della crisi capitalista sulle spalle dei lavoratori. Al contempo, l’Unione europea e la plutocrazia stanno tentando di indorare la pillola promovendo nuovi modelli di governance economica e di economie verdi e giurando che ci sia una luce alla fine del tunnel, per generare vane speranze e ingraziarsi l’assenso della società. Le dimostrazioni di massa in Grecia, Francia, Italia e in altri paesi sono la prova eclatante che le scelte operate dal sistema capitalista vengono rifiutate dai lavoratori. Questo rifiuto può – e deve – trasformarsi nel rifiuto dei monopoli e dell’imperialismo e deve tradursi in una lotta per il potere del popolo.</p>
    </intervention>
    <intervention id="3-475" speaker_id="28114" name="Liam Aylward" is_mep="True" mode="written">
      <p sl="ga">La strategia UE 2020 è di fondamentale importanza per la competitività, la sostenibilità e le caratteristiche sociali dell’Unione. Ho votato a favore di quanto affermato dalla relazione in merito alla necessità di prestare maggiore attenzione, negli anni a venire, alle iniziative in materia di energia, ricerca e innovazione, nonché nei settori della salute e dell’istruzione. Concordo pienamente con la relatrice quando afferma che l’educazione dovrebbe essere posta al centro della strategia economica dell’Unione e che dovrebbe esserci maggiore sostegno per iniziative come il programma dedicato all’apprendimento permanente e i programmi "Erasmus” e "Leonardo” per l’istruzione e la formazione all’estero, a cui i cittadini europei dovrebbero avere maggiore accesso. La ricerca e lo sviluppo sono fondamentali per la competitività. Studenti e ricercatori devono poter contare su sostegno e incoraggiamento nel momento in cui intendono avvalersi delle opportunità di mobilità transfrontaliera e l’accesso ai finanziamenti deve essere trasparente e semplificato.</p>
      <p sl="ga">Appoggio inoltre quanto affermato dalla relazione in merito a maggiori possibilità per le piccole e medie imprese di accedere al credito, nonché alla necessità di ridurre la burocrazia associata agli appalti pubblici per le PMI e di istituire uno sportello unico per la gestione delle questioni amministrative di queste aziende.</p>
    </intervention>
    <intervention id="3-476" speaker_id="96922" name="Izaskun Bilbao Barandica" is_mep="True" mode="written">
      <p sl="es">Sono molteplici i fattori che hanno determinato la crisi attuale, tra cui il comportamento speculativo dei mercati finanziari e lo sviluppo, negli ultimi anni, di una domanda interna basata sul credito al consumo. Le ragioni sono molte e ne abbiamo discusso ampiamente in seno a questo Parlamento. Ma dobbiamo guardare al futuro. Il futuro passa anche dall’applicazione del contenuto di questo iniziativa. A tal fine, l’Europa deve superare il problema dell’invecchiamento della popolazione. Deve regolamentare, riorganizzare e vigilare sui mercati finanziari europei, migliorarne il coordinamento e sfruttare la propria forza per svolgere un ruolo attivo sullo scenario globale. Deve adottare provvedimenti tesi a migliorare il coordinamento tra i diversi livelli di governance, a definire un nuovo modello di crescita economica, che proceda di pari passo con lo sviluppo umano e sociale, e concentrarsi sulla solidarietà europea, potenziando ambiti quali competitività, qualità, educazione, innovazione, nuove tecnologie e conoscenza. È questo l’unico modo per garantire che l’Europa rappresenti una grande opportunità per il mondo.</p>
    </intervention>
    <intervention id="3-477" speaker_id="97198" name="Mara Bizzotto" is_mep="True" mode="written">
      <p sl="it">Abbiamo votato una relazione lunghissima, molto complicata, articolata nei suoi passaggi e nella sua architettura. Una cosa soprattutto però non convince: la vera, intima causa che ha scatenato la crisi economica in cui ci troviamo non ha trovato spazio adeguato, pur essendo presente nei considerando del testo. E si tratta di una causa non contingente, ma di una causa strutturale, non soltanto economico. La crisi finanziaria è nata soprattutto dall’illusione, coltivata dalle élites della finanza e della politica mondiale, che nel terzo millennio l’economia e la ricchezza dell’umanità potesse fondarsi più sulla finanza che sulla produzione di beni, più sulla creazione mirabolante di prodotti di ingegneria bancaria che non su quello che concretamente viene creato, prodotto, venduto, commercializzato da centinaia e centinaia di milioni di realtà imprenditoriali nel mondo. Non riconoscendo la giusta importanza alla necessità, che è quasi di cultura economica e politica, del recupero del primato dell’economia reale su quella virtuale, la relazione è condannata fatalmente a suggerire vie d’uscite dalla crisi che alla fine non rappresenterebbero una vera soluzione. L’Europa non ha bisogno di un ulteriore accentramento di poteri economici a livello comunitario. L’Europa ha bisogno di impresa e meno burocrazia. Il mio voto è pertanto contrario.</p>
    </intervention>
    <intervention id="3-478" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore di questa relazione dato che l’attuale crisi finanziaria, che ha interessato i settori dell’economia e della finanza, è stata causa di una crisi generalizzata di natura sociale ed economica, per cui i cittadini europei continuano a vivere in povertà, le disuguaglianze sociali stanno diventano sempre più pronunciate e il numero di lavoratori in condizioni di indigenza continua ad aumentare.</p>
      <p sl="lt">Vorrei sottolineare che la recessione è stata ulteriormente inasprita dal fatto che i vari piani nazionali di ripresa economica non sono sufficientemente coordinati. È altamente probabile, infatti, che un coordinamento su scala europea otterrebbe un impatto maggiore rispetto a quanto si possa conseguire con la maggior parte dei programmi nazionali. Con la strategia Europa 2020, l’Unione europea si è impegnata a combattere la disoccupazione e incrementare l’occupazione, nonché a ridurre la povertà e l’emarginazione sociale. Questa strategia, però, deve essere uno sforzo concertato, che rientri nell’ambito di un processo di gestione della crisi e di pianificazione strategica post-crisi.</p>
      <p sl="lt">Sono d’accordo con la posizione del Parlamento secondo cui questo obiettivo strategico dell’Unione europea dovrebbe essere perseguito cooperando strettamente con i governi nazionali, le parti sociali e la società civile, e il Parlamento europeo dovrebbe essere coinvolto in misura maggiore nella sua realizzazione.</p>
    </intervention>
    <intervention id="3-479" speaker_id="29074" name="Vito Bonsignore" is_mep="True" mode="written">
      <p sl="it">L'adozione di questa complessa relazione rappresenta un passo molto importante per la collettività europea che chiede a gran voce risposte chiare e soluzioni rapide per superare questa difficile crisi economica. Ho espresso voto favorevole perché il testo approvato oggi contempla i principi da sempre alla base della politica economica del mio gruppo. Mi riferisco, ad esempio, alla necessità di un maggiore consolidamento di bilancio, un rafforzamento del patto di stabilità e crescita, il completamento del mercato unico.</p>
      <p sl="it">Sono, infatti, convinto che l'Europa abbia bisogno di profonde trasformazioni per raddoppiare il suo potenziale di crescita e solo attraverso un maggior coordinamento delle politiche economiche e fiscali degli Stati membri si potrà raggiungere questo risultato. Prima ancora, ritengo necessario rivedere il settore della regolamentazione finanziaria che si è dimostrata non solo fallace ma una delle cause principali generatrici della crisi. L'UU, inoltre, deve affrontare celermente diverse sfide, a partire da quella occupazionale, demografica e del sistema pensionistico. Prima ancora, bisogna attuare politiche di sostegno alle PMI, forza motrice e cuore economico dell'Europa, promuovendo anzitutto agevolazioni fiscali ed incentivi che consentano un più agevole accesso al credito.</p>
    </intervention>
    <intervention id="3-480" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore di questa relazione poiché concordo sul fatto che la Commissione debba provvedere al monitoraggio e al finanziamento di progetti nei seguenti ambiti: nuovi investimenti in ricerca e sviluppo e nella diffusione delle fonti di energia rinnovabile, nell’efficienza energetica, in particolare nel parco immobiliare europeo, così come nell'uso efficiente delle risorse più in generale; potenziamento della rete energetica europea tramite l’interconnessione delle reti nazionali e la distribuzione di energia da importanti centri di produzione di energia rinnovabile ai consumatori, nonché l’introduzione di nuove forme di immagazzinamento dell’energia e della corrente continua ad alta tensione (HVDC) europea "super rete"; la promozione di infrastrutture spaziali europee negli ambiti della radionavigazione e dell’osservazione della Terra, al fine di potenziare la fornitura di nuovi servizi europei e lo sviluppo di applicazioni innovative, nonché di agevolare l’attuazione della legislazione e delle politiche europee; la diffusione dell’accesso veloce a Internet in tutta l’Unione; una rapida attuazione dell’agenda digitale europea e la garanzia di un accesso libero e affidabile per tutti i cittadini.</p>
    </intervention>
    <intervention id="3-481" speaker_id="28122" name="David Casa" is_mep="True" mode="written">
      <p sl="en">Questa relazione esamina in maniera dettagliata e accurata le cause della crisi economica e gli sviluppi compiuti a livello europeo nell’intento di prevenire, anticipare o perlomeno contenere l’impatto di crisi future. Le conclusioni tratte nella relazione sono equilibrate e presentano una panoramica accurata sulle cause e gli effetti della crisi. La relazione, inoltre, offre un valore aggiunto al dibattito in corso sulle possibili strade da intraprendere in futuro. Pertanto ho votato a favore della relazione.</p>
    </intervention>
    <intervention id="3-482" speaker_id="28148" name="Françoise Castex" is_mep="True" mode="written">
      <p sl="fr">Sebbene la recessione che stiamo vivendo dall’estate del 2007 ci costerà 60 000 miliardi di dollari e sebbene la ripresa non sia garantita, ho votato a favore di questo testo poiché, con questa votazione, insieme ai miei colleghi parlamentari, vogliamo dimostrare che responsabilità politica e ambizione possono andare di pari passo. In alternativa alla cacofonia proveniente dalla Commissione, dal gruppo di lavoro Van Rompuy e dal tandem Merkel-Sarkozy sulla governance economica, avanziamo una proposta chiara: creare una figura, una sorta di signor o una signora euro, che sia responsabile della coerenza interna ed esterna delle scelte operate dall’Unione in materia di politica economica.</p>
    </intervention>
    <intervention id="3-483" speaker_id="96603" name="Nessa Childers" is_mep="True" mode="written">
      <p sl="en">Ho espresso voto favorevole nei confronti della relazione Berès dato che concordo, per la maggior parte, con i suoi contenuti. Dobbiamo, tuttavia, portare avanti in maniera continuativa un dibattito dettagliato su una questione in particolare: l’introduzione di una base imponibile consolidata comune per le società (CCCTB). Concordo sulla necessità di evitare che le aziende possano sfruttare l’esistenza di regimi diversi in materia di imposte sul reddito per non assumersi la responsabilità di fornire un contribuito alla società sotto forma di una quota di utili attraverso un regime equo di imposte sul reddito delle società.</p>
      <p sl="en">Tuttavia, si deve prestare particolare attenzione all’impatto negativo che una CCCTB potrebbe avere in paesi di piccole dimensioni come l’Irlanda, i cui livelli di prosperità e occupazione dipendono, in ampia misura, dalla capacità di attirare investimenti esteri. Vorrei sottolineare che il partito laburista irlandese non appoggia l’adozione di una CCCTB.</p>
    </intervention>
    <intervention id="3-484" speaker_id="26851" name="Nikolaos Chountis" is_mep="True" mode="written">
      <p sl="el">Ho espresso voto sfavorevole nei confronti della relazione poiché la sinistra non può accettare una relazione nata da un compromesso tra i socialisti e la destra europea, una relazione che non giunge al cuore del problema, vale a dire, le cause di fondo della crisi economica e sociale. La relazione vincola politicamente il Parlamento alle disastrose proposte neoliberali del Cancelliere Merkel, del presidente Sarkozy e della task force volte a inasprire i trattati e il patto di stabilità, incrinando lo stato sociale e negando ai lavoratori di avere voce in capitolo.</p>
      <p sl="el">Il nostro gruppo ha criticato il patto di stabilità, antisociale e anti-crescita, le debolezze istituzionali e politiche dell’UME, il metodo di funzionamento antidemocratico della BCE e la crescita squilibrata all’interno dell’UE, proponendo soluzioni per uscire dalla crisi che rispettavano i diritti sociali e dei lavoratori. Sfortunatamente, però, lo spirito e la lettera del testo rimangono fedeli alle disastrose politiche neoliberali che vanno a svantaggio dei lavoratori, conducono alla recessione e alla disoccupazione e inaspriscono la crisi.</p>
    </intervention>
    <intervention id="3-485" speaker_id="96775" name="Lara Comi" is_mep="True" mode="written">
      <p sl="it">La crisi ci ha impartito una dura lezione, e tanto ancora ci insegnerà, sugli aspetti statici e dinamici delle politiche economiche. E' nostro compito appropriarci di questi insegnamenti e fare leva su di essi per ripartire. Bisogna evitare gli errori commessi in passato, riconoscere i fenomeni che non sono stati individuati prima, ma soprattutto andare a fondo nel cogliere le interrelazioni tra economia reale e finanza, immunizzando l'occupazione e il benessere generale da shock di questo tipo. Ma l'Unione europea deve fare di più: creare valore aggiunto, rafforzare gli strumenti che hanno funzionato bene (come la moneta), affinare quelli migliorabili (come il coordinamento delle politiche fiscali e di bilancio), e creare economie di scala per una ripresa rapida e duratura. Trovo molto positivo che il Parlamento rifletta su questi temi e continui a monitorare la situazione, purché questi auspici si traducano in provvedimenti concreti ed efficaci.</p>
    </intervention>
    <intervention id="3-486" speaker_id="photo_generic" name="Anna Maria Corazza Bildt, Christofer Fjellner, Gunnar Hökmark e Alf Svensson" is_mep="True" mode="written">
      <p sl="sv">Abbiamo votato a favore di questa relazione, ma abbiamo votato contro e ci siamo fermamente opposti alla raccomandazione di introdurre un’imposta sulle transazioni finanziarie e sulla distribuzione del debito tra i paesi della zona euro.</p>
    </intervention>
    <intervention id="3-487" speaker_id="33997" name="Corina Creţu" is_mep="True" mode="written">
      <p sl="ro">Ho espresso voto favorevole nei confronti di questa relazione per due motivi. In primo luogo, gli autori hanno svolto un ottimo lavoro, che si riflette nell’approfondita analisi delle cause e dell’impatto della crisi economica sull’economia globale, da una parte, e su quella europea, dall’altra. In secondo luogo, la sezione intitolata "Il futuro – un’Europa del valore aggiunto". contiene una serie di importanti raccomandazioni Dobbiamo riconoscere che l’attenzione rivolta esclusivamente all’utile a breve termine ha causato la perdita di un considerevole numero di posti di lavoro, in Europa, in settori ad elevato valore aggiunto, generando al contempo un'occupazione precaria e di scarsa qualità. È giunto il momento di invertire la tendenza e avviare un nuovo processo di industrializzazione dell’Unione europea, ripristinando la sua capacità di innovazione e creare occupazione in settori legati al mondo della ricerca e sviluppo e delle nuove tecnologie.</p>
    </intervention>
    <intervention id="3-488" speaker_id="96914" name="Anne Delvaux" is_mep="True" mode="written">
      <p sl="fr">Accolgo con favore l’esito di questa votazione poiché era importante affrontare, finalmente, la questione delle sanzioni per il mancato rispetto del patto di stabilità e crescita, che gli Stati membri, troppo spesso, trascurano tranquillamente.</p>
      <p sl="fr">Dobbiamo creare un sistema efficiente di incentivi e sanzioni relativo all’attuazione del patto di stabilità e crescita, che contribuisca a garantire che la crisi attuale non peggiori ulteriormente e a scongiurare eventuali crisi future. Ecco perché ho appoggiato il paragrafo in cui si chiede alla Commissione di introdurre un sistema vincolante di sanzioni sotto il suo diretto controllo, con cui obbligare gli Stati membri ad attenersi alle norme previste dal patto.</p>
    </intervention>
    <intervention id="3-489" speaker_id="4318" name="Harlem Désir" is_mep="True" mode="written">
      <p sl="fr">La crisi ha messo in luce le carenze dell’Unione economica e monetaria: ha quasi affossato l’euro e si è tradotta nella perdita di milioni di posti di lavoro in tutto il continente. Con la relazione Berès, il Parlamento europeo ha appena adottato una proposta di strategia coerente per condurre l’Europa fuori dalla recessione e per affrontarne le ripercussioni sul piano finanziario, economico e sociale.</p>
      <p sl="fr">Tale proposta comprende l’introduzione di un sistema effettivo di vigilanza finanziaria, che abbiamo iniziato ad attuare ma che dovrà essere considerevolmente rafforzato; l’adozione di un’imposta sulle transazioni finanziarie nell’intento di regolamentare i mercati, finanziare i beni pubblici e contenere i deficit pubblici; il coordinamento delle politiche economiche e dei bilanci degli Stati membri a favore della crescita sostenibile; la nomina di un signor o di una signora euro responsabile della zona euro e di rappresentarla in maniera unificata presso il G20 e il FMI, nonché la creazione di una Comunità energetica europea.</p>
      <p sl="fr">È giunto il momento che l’Europa si riprenda: è questo che si aspettano i nostri cittadini. In un mondo in costante evoluzione, l’inerzia è l’anticamera del declino. Ecco perché dobbiamo procedere partendo da questa relazione e adottare azioni concrete.</p>
    </intervention>
    <intervention id="3-490" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sulla crisi finanziaria, economica e sociale: raccomandazioni sulle misure e le iniziative da adottare, dato che definisce misure concrete per superare la crisi economica e sociale attraverso la costruzione di una vera economia sociale di mercato, finalizzata alla crescita sostenibile, all’occupazione e all’inclusione sociale.</p>
    </intervention>
    <intervention id="3-491" speaker_id="96899" name="José Manuel Fernandes" is_mep="True" mode="written">
      <p sl="pt">Gli effetti della crisi economica e finanziaria persistono ben al di là di quanto avessimo temuto, con ripercussioni ancor più gravi sul piano sociale. Come ho già affermato – adottando quindi una posizione confermata da questa relazione – la crisi attuale ha dimostrato che abbiamo bisogno di più Europa. In una zona così ampia come l’Unione europea, i cui confini sono aperti alla libera circolazione e al mercato interno, non possiamo più consentire la persistenza di un sistema di mediazione, monitoraggio e vigilanza basato sul potere dei singoli Stati, la cui portata risulta ridotta e limitata, se consideriamo la situazione in Europa e nel resto del mondo. Il rafforzamento della governance economica, della vigilanza sul sistema finanziario e del potere di coordinamento delle politiche e delle questioni economiche e monetarie da parte delle,istituzioni europee, garantirà una maggiore stabilità e una maggiore capacità di agire in maniera rapida ed efficiente. Vorrei sottolineare il riconoscimento dell’importanza della strategia Europa 2020, in cui la ricerca e l’innovazione occupano un posto centrale per la competitività delle imprese e la creazione di posti di lavoro. Vorrei ricordare l’importanza del mercato interno e delle piccole e medie imprese (PMI) per la ripresa e la dinamizzazione dell’economia: è in quest’ottica che vengono attuate misure volte a promuovere il loro consolidamento e sviluppo continuo.</p>
    </intervention>
    <intervention id="3-492" speaker_id="4466" name="Ilda Figueiredo" is_mep="True" mode="written">
      <p sl="pt">Ho espresso voto contrario alla relazione dato che la proposta iniziale della relatrice è stata distorta e sono state inserite posizioni che chiedono con urgenza l’adozione di misure che, in realtà, sono state alla base della crisi. La relazione, inoltre, si esprime a favore dell’adozione di sanzioni nei confronti degli Stati membri che non si attengono al patto di stabilità e crescita. Sebbene qua e là sia stata mantenuta qualche proposta valida in ambito sociale, l'impostazione generale è negativa.</p>
      <p sl="pt">Le proposte che abbiamo appoggiato in occasione della sessione plenaria, invece, non sono state accolte. Esse si riferivano, in particolare, ai seguenti ambiti:</p>
      <p sl="pt">il rifiuto delle recenti proposte legislative della Commissione sulla governance economica, che comprendono una serie di sanzioni – che avranno un effetto deleterio sui tassi di crescita degli Stati membri, già deboli – pur esprimendosi a favore di un ambizioso piano europeo di investimenti teso a favorire la creazione di posti di lavoro;</p>
      <p sl="pt">l’apprezzamento nei confronti della nutrita partecipazione alla giornata europea di mobilitazione contro l’austerità e la precarietà organizzata dai sindacati il 29 settembre 2010, che ne ha sottolineato l'importante significato politico e ha appoggiato le loro richieste: posti di lavoro sicuri per un salario minimo, una solida tutela sociale e la difesa del potere d’acquisto, la garanzia di pensioni migliori e di servizi pubblici e sociali di qualità superiore accessibili a tutti;</p>
      <p sl="pt">la forte condanna del ruolo svolto dai paradisi fiscali nell’agevolare e portare avanti attività di frode fiscale, evasione fiscale e fuga di capitali.</p>
    </intervention>
    <intervention id="3-493" speaker_id="1164" name="Bruno Gollnisch" is_mep="True" mode="written">
      <p sl="fr">Come ogni volta in cui si parla di crisi economica, sociale e finanziaria in quest’Aula, anche la relazione Berès non tratta le questioni fondamentali, dedicandosi a salvare il sistema piuttosto che a metterlo in discussione sin dalle fondamenta. Questa relazione, addirittura, nutre una fiducia cieca nelle virtù autoregolatrici del mercato, che – così si finge di credere – può assumere una dimensione più etica.</p>
      <p sl="fr">Si crede negli effetti positivi della concorrenza mondiale e della libera circolazione di beni e capitali. Vigilare su un sistema che non funziona non basterà certo a evitarne le derive più gravi. Il sistema bancario ha mostrato tutto il suo cinismo rimborsando anticipatamente gli aiuti di Stato che, dopo tutto, lo avevano salvato dal baratro, pur di evitare di modificare i propri comportamenti, anche quelli più scandalosi.</p>
      <p sl="fr">Il sistema finanziario mondiale nel suo insieme, così come si presenta oggi, è dannoso per l’economia reale. Incoraggia la speculazione e la creazione di prodotti complessi, che sono spesso poco trasparenti e potenzialmente tossici. Produce ricchezza fondata sul nulla, costringe le imprese ad adottare strategie a brevissimo termine e favorisce gli azionisti a scapito degli altri attori economici. Fingere di vigilare sul sistema finanziario non basta. Dobbiamo modificarlo.</p>
    </intervention>
    <intervention id="3-494" speaker_id="28208" name="Nathalie Griesbeck" is_mep="True" mode="written">
      <p sl="fr">Oltre alla perdita di milioni di posti di lavoro su tutto il continente europeo e alle svariate minacce che incombono sull’euro, la recessione ha avuto anche un altro effetto: mettere in luce l’assenza di una governance economica solida e armonizzata all’interno dell’Unione europea e le carenze del sistema di vigilanza finanziaria.</p>
      <p sl="fr">Pertanto, se ho votato a favore di questa risoluzione, è perché intende porre rimedio a questi mali e promuove l’introduzione di un’imposta sulle transazioni finanziarie che avrebbe il vantaggio di limitare la speculazione sulle stesse, di regolamentare i mercati, di finanziare i beni pubblici ma anche di ridurre il deficit pubblico. Si tratta di una misura di grande impatto che, sinceramente, sto invocando da molto tempo. Pertanto l’accolgo con favore.</p>
    </intervention>
    <intervention id="3-495" speaker_id="96952" name="Sylvie Guillaume" is_mep="True" mode="written">
      <p sl="fr">Ho appoggiato la relazione della mia collega francese socialista, l’onorevole Berès, sulla crisi finanziaria, economica e sociale. Questo testo ambizioso propone svariate idee e soluzioni per uscire dalla recessione, garantire una ripresa sostenibile e prevenire in futuro crisi finanziarie simili, tramite meccanismi di governance e vigilanza.</p>
      <p sl="fr">Con questo voto, il Parlamento europeo dimostra che responsabilità politica e ambizione possono andare di pari passo. Viene data la priorità all’occupazione, dato che la ripresa economia rischia di attuarsi senza una riduzione della disoccupazione. Il testo chiede la creazione di una vera e propria Comunità energetica europea. La nomina di un signor o di una signora euro responsabile delle scelte economiche e monetarie dell’Unione sarebbe un considerevole passo avanti. Infine, il testo ci ricorda la necessità di un’imposta sulle transazioni finanziarie, in modo tale che i responsabili della recessione finalmente diano il proprio contributo.</p>
    </intervention>
    <intervention id="3-496" speaker_id="photo_generic" name="Gay Mitchell, Mairead McGuinness, Jim Higgins e Seán Kelly" is_mep="True" mode="written">
      <p sl="en">I parlamentari del Fine Gael non appoggiano la proposta di direttiva su una base imponibile consolidata comune per le società, ma non considera questa sua posizione motivo sufficiente per votare a sfavore di questa importante relazione nel complesso.</p>
    </intervention>
    <intervention id="3-497" speaker_id="4440" name="Anne E. Jensen" is_mep="True" mode="written">
      <p sl="da">Il gruppo liberale danese si è astenuto dalla votazione finale relativa alla relazione Berès sulla crisi finanziaria dato che sostiene con decisione la creazione di un’imposta sulle transazioni finanziarie.</p>
    </intervention>
    <intervention id="3-498" speaker_id="96667" name="Alan Kelly" is_mep="True" mode="written">
      <p sl="en">Come i miei colleghi laburisti, ho votato a favore della relazione Berès dato che concordo, per la maggior parte, con i suoi contenuti. Dobbiamo, tuttavia, portare avanti in maniera continuativa un dibattito dettagliato su una questione in particolare: l’introduzione di una base imponibile consolidata comune per le società (CCCTB). Concordo sulla necessità di evitare che le aziende possano sfruttare l’esistenza di regimi diversi in materia di imposte sul reddito per non assumersi la responsabilità di fornire un contribuito alla società sotto forma di una quota di utili attraverso un regime equo di imposte sul reddito delle società. Tuttavia, si deve prestare particolare attenzione all’impatto negativo che una CCCTB potrebbe avere in paesi di piccole dimensioni come l’Irlanda, i cui livelli di prosperità e occupazione dipendono, in ampia misura, dalla capacità di attirare investimenti esteri. Vorrei sottolineare che il partito laburista irlandese non appoggia l’adozione di una CCCTB.</p>
    </intervention>
    <intervention id="3-499" speaker_id="4482" name="Rodi Kratsa-Tsagaropoulou" is_mep="True" mode="written">
      <p sl="el">La relazione Berès affronta questioni importanti per la stabilità della zona euro, per cui ho espresso voto favorevole.</p>
      <p sl="el">Mi sono tuttavia astenuta dalla votazione finale poiché ritengo che, in primo luogo, si sta adottando un approccio generalizzato e semplificato ai problemi economici e finanziari dell’Unione europea e alle misure che devono essere attuate. In secondo luogo, la relazione fa riferimento alle proposte della Commissione relative a sanzioni applicabili agli Stati membri indisciplinati ed altre misure di natura fiscale o finanziaria, che il Parlamento europeo non ha ancora discusso e su cui non ha ancora raggiunto alcuna conclusione.</p>
      <p sl="el">Mi riservo pertanto il diritto di esprimere un’opinione specifica in un secondo momento.</p>
    </intervention>
    <intervention id="3-500" speaker_id="96816" name="Giovanni La Via" is_mep="True" mode="written">
      <p sl="it">Signor presidente, onorevoli colleghi, ho votato a favore della relazione della collega Berès parchè credo nella necessità di un'efficace cooperazione tra Parlamento, Consiglio e Commissione per trovare una via d'uscita alla crisi economico-finanziaria.</p>
      <p sl="it">Il Fondo monetario internazionale ha di recente reso pubblica un'analisi sullo stato attuale dell’economia mondiale, evidenziando come il processo di ripresa sia ancora fragile e differenziato. E in effetti ci troviamo dinanzi a due scenari diversi tra loro, che vedono, da un alto, una fase di forte crescita per quanto riguarda i Paesi emergenti e, dall'altro, elevati tassi di disoccupazione e una ripresa nel complesso lenta in relazione agli Stati economicamente più avanzati.</p>
      <p sl="it">Ritengo, quindi, utile iniziare un percorso volto ad assicurare un'adeguata solidità delle finanze pubbliche per mantenere la fiducia nei mercati e per far sì che i cittadini possano ancora una volta credere nella validità del progetto europeo.</p>
    </intervention>
    <intervention id="3-501" speaker_id="1922" name="Thomas Mann" is_mep="True" mode="written">
      <p sl="de">Ho votato a favore della relazione della commissione speciale sulla crisi finanziaria, economica e sociale, che rappresenta un compromesso costruttivo tra tutti i gruppi coinvolti. Non abbiamo bisogno di meno Europa, abbiamo bisogno di più Europa! Le nostre economie nazionali sono strettamente interconnesse tra loro: gli egotismi nazionali non faranno che aggravare la crisi. Questa relazione chiede all’Europa di assumere una posizione unanime in merito ad alcune questioni fondamentali. Al centro della nostra azione deve trovare posto una politica europea sostenibile in ambito finanziario, economico e occupazionale. Le raccomandazioni per le azioni da adottare mostrano chiaramente la via da intraprendere per il futuro: il rating creditizio delle imprese deve essere valutato da un’agenzia di rating europea indipendente. Si deve porre fine alle speculazioni ad alto rischio introducendo un’imposta sulle transazioni finanziarie. Il patto di stabilità e crescita deve essere legato in maniera più efficace alla strategia Europa 2020. Siamo chiari nel chiedere alla Commissione di creare un equilibrio tra crescita, pari opportunità e stabilità dei mercati finanziari. Dobbiamo ridurre le imposte sul lavoro per rafforzare gli investimenti e, pertanto, potenziare la competitività europea. Le piccole e medie imprese, in particolare, hanno bisogno di un accesso più agevole al credito.</p>
      <p sl="de">In ambito sociale, la nostra priorità deve essere rappresentata dallo sviluppo delle risorse umane, attraverso misure effettive e concrete per la formazione e le qualifiche dei lavoratori. Numerose iniziative, come sessioni pubbliche, laboratori ed analisi, ci hanno consentito, nella nostra veste di membri della commissione, di apportare contributi ragionati e basati sui fatti al dibattito pubblico. È importante per il Parlamento offrire risposte chiare alle crisi: solo in questo modo potremo rafforzare la nostra credibilità e affidabilità agli occhi dei cittadini.</p>
    </intervention>
    <intervention id="3-502" speaker_id="4393" name="Mario Mauro" is_mep="True" mode="written">
      <p sl="it">Il voto favorevole alla relazione è dovuto interamente al nuovo accordo ottenuto grazie soprattutto al PPE. Il progetto che inizialmente aveva presentato la relatrice era una chiara provocazione ideologica, pertanto andava cambiato interamente. Secondo il FMI, le priorità sono di correggere le rimanenti fragilità del settore finanziario; di assicurare una forte crescita della domanda e dell’occupazione; di mantenere la sostenibilità del debito; di lavorare per un maggiore bilanciamento della crescita mondiale; di correggere le sfide derivanti da ampi e volatili movimenti di capitale. La relazione, nella quale si riconosce la necessità contingente di assicurare un’adeguata solidità delle finanze pubbliche per mantenere fiducia nei mercati finanziari e reali, è in piena sintonia con l’ultima finanziaria approvata dal Governo italiano volta a ridurre il deficit sotto la soglia del 3%.</p>
    </intervention>
    <intervention id="3-503" speaker_id="96978" name="Nuno Melo" is_mep="True" mode="written">
      <p sl="pt">La commissione speciale sulla crisi finanziaria, economica e sociale è stata istituita per studiare i fattori che hanno condotto alla crisi, per individuare quali segnali l’Unione europea non è stata in grado di rilevare – per cui la crisi è giunta inaspettata – e per definire misure ed iniziative future tese ad evitare situazioni simili, rivitalizzare le economie e porre definitivamente fine agli scenari di crisi che persistono in alcuni Stati membri. A mio avviso la commissione speciale sulla crisi finanziaria, economica e sociale ha svolto le proprie mansioni in maniera efficace e, in questo documento, suggerisce nuovi percorsi, misure e iniziative che consentiranno all’Unione europea di essere molto meglio preparata per eventuali crisi che possano verificarsi in futuro.</p>
    </intervention>
    <intervention id="3-504" speaker_id="96670" name="Louis Michel" is_mep="True" mode="written">
      <p sl="fr">Appoggio la relazione dell’onorevole Berès, che chiede più Europa e non meno, maggiore efficienza e meno burocrazia, nonché una voce unica per l’Unione europea sullo scenario internazionale.</p>
      <p sl="fr">Nonostante il ritorno alla crescita, non dobbiamo credere che la recessione sia del tutto alle nostre spalle e, soprattutto, di averne risolto le cause. Se c’è un insegnamento che dobbiamo trarre da questa crisi, è l’assenza di una governance mondiale (l’assenza di uno Stato mondiale). Abbiamo bisogno di una più equa distribuzione della ricchezza tra i paesi e all’interno di ogni singolo paese. È qui che risiede la vera crisi. Ecco perché ho votato a favore della convocazione da parte del Consiglio europeo di un vertice del G20 dedicato esclusivamente a questo tema.</p>
      <p sl="fr">Per quanto concerne lo sviluppo, vorrei sottolineare – sulla scia della relazione Berès – quanto sia importante per gli Stati membri onorare i propri impegni del 2005 in materia di aiuto pubblico allo sviluppo (APS). Non vi è alcun elemento che giustifichi una riduzione di questo aiuto. L’aiuto pubblico allo sviluppo dovrebbe continuare ad aumentare e non dovrebbe soffrire le conseguenze della crisi finanziaria.</p>
    </intervention>
    <intervention id="3-505" speaker_id="28255" name="Andreas Mölzer" is_mep="True" mode="written">
      <p sl="de">La crisi finanziaria ha messo la parola fine alla fiaba dei mercati finanziari in grado di autoregolamentarsi. In particolare, la mancata trasparenza dei prodotti finanziari e dei pacchetti finanziari ad alto rischio, congiuntamente alla politica monetaria morbida degli Stati Uniti e ai conflitti di interesse sui rating, hanno spianato la strada a una crisi finanziaria di portata globale. Gli Stati membri dell’Unione europea e i loro cittadini hanno molto su cui riflettere in relazione alla crisi economica che ne è scaturita, causando un aumento del tasso di disoccupazione e tagli ai servizi sociali. I pacchetti di salvataggio sono serviti soltanto ad arrestare la spirale al ribasso sul breve termine; sul lungo periodo, non faranno che trasferire altrove i problemi di base. La crisi non deve essere assolutamente sfruttata come un pretesto per estendere le competenze dell’Unione europea.</p>
      <p sl="de">L’eurocrazia e la burocrazia non sono una risposta alla crisi, al contrario: a causa della loro uniformità forzata e del fatto che non tengono conto delle differenze culturali, hanno invece contributo alla crisi. Sono completamente a favore di un maggior grado di coordinamento e di un processo di consultazione più efficace a livello europeo. Tuttavia dobbiamo rifiutare con convinzione anche una governance economica su scala europea. Per tale motivo il mio è un risoluto voto contrario alla relazione.</p>
    </intervention>
    <intervention id="3-506" speaker_id="97197" name="Alfredo Pallone" is_mep="True" mode="written">
      <p sl="it">Cari Colleghi, ho votato a favore della relazione intermedia della commissione CRIS. Come membro di questa commissione speciale ho partecipato attivamente ai lavori e ho contribuito alla redazione di questa relazione. In particolare ritengo che nell'economia sociale di mercato, riconosciuta e voluta dal Trattato, il sistema pubblico debba attuare interventi di assestamento diretti ad accelerare e facilitare il raggiungimento di un equilibrio, allo scopo di evitare perdite e difficoltà o di limitarle al minimo. Anziché lasciare la ricerca di nuove strade al settore della produzione, costretto a trasformarsi, occorre occuparsene con piani di trasformazione, crediti, cambiamenti di indirizzo e altri mezzi adeguati. L'Europa deve tornare ad attrarre investimenti e produzione, accreditandosi come un modello a livello mondiale per l'innovazione e la crescita. Le istituzioni finanziarie, pubbliche e private, devono adoperarsi perché i mercati lavorino a beneficio dell'economia reale e delle Piccole e Medie Imprese, così da metterle in posizione di contribuire alla ripresa economica e alla crescita dell'Europa.</p>
    </intervention>
    <intervention id="3-507" speaker_id="28572" name="Georgios Papastamkos" is_mep="True" mode="written">
      <p sl="el">Mi sono astenuto dalla votazione sulla relazione Berès dato che le proposte relative a una governance economica europea non affrontano i problemi strutturali di un’unione economica incompleta e non attenuano l’asimmetria tra un’unione economia "tronca" e un’unione monetaria completa. A maggior ragione, mi sono astenuto perché queste proposte non inseriscono in un’ottica maggiormente europea le politiche economiche e il rischio economico, ma si limitano a inserire in questo quadro solo le sanzioni, che oggi sono addirittura più severe. Non ci sono orientamenti strategici di sorta per tutelare una crescita equilibrata e stimolare la competitività di tutti gli Stati membri.</p>
    </intervention>
    <intervention id="3-508" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore di questa relazione dal momento che ritengo che la Commissione debba provvedere al pilotaggio e al finanziamento di progetti nei seguenti ambiti: (1) ricerca, sviluppo e diffusione delle energie rinnovabili; (2) rafforzamento della rete energetica europea, congiuntamente all’utilizzo di nuove forme di immagazzinamento dell’energia e all’introduzione della corrente continua ad alta tensione (HVDC) europea "super rete"; (3) promozione di un’infrastruttura spaziale nell’Unione europea negli ambiti della radionavigazione e dell’osservazione della terra; (4) garanzia di un accesso rapido a Internet; (5) potenziamento del ruolo guida dell’Unione europea nell’ambito della sanità elettronica ; (6) completamento dello sviluppo della mobilità elettrica e definizione di standard comuni ad essa applicabili. Per quanto concerne la regolamentazione del settore finanziario, il Parlamento dovrebbe tentare di definire un sistema di regolamentazione e vigilanza che non trascuri nessun mercato, strumento o istituto finanziario. Dovrebbero pertanto essere presi in considerazione i seguenti elementi: (1) introduzione di maggiore regolamentazione anticiclica; (2) contenimento del rischio sistemico posto dagli istituti di grandi dimensioni e dai mercati dei derivati; (3) rafforzamento delle strutture di regolamentazione e vigilanza pan-europee e globali; (4) studio dell’uso di operazioni fuori bilancio; (5) introduzione di un’imposta sulle transazioni finanziarie; (6) introduzione di nuovi standard sui dati statistici relativi al settore finanziario.</p>
    </intervention>
    <intervention id="3-509" speaker_id="96890" name="Mario Pirillo" is_mep="True" mode="written">
      <p sl="it">Signor Presidente, questa relazione intermedia, sulla crisi finanziaria, economica e sociale, rappresenta un utile strumento di analisi dell’attuale situazione congiunturale europea ma soprattutto indica la strada maestra che l’Europa deve coraggiosamente percorrere per evitare che situazioni come queste si ripetano.</p>
      <p sl="it">Ritengo che per fare questo, come correttamente riportato nella relazione, occorra fin da subito che l’Europa si doti di organismi forti ed autorevoli capaci di governare in modo univoco le politiche economiche complessive dei nostri territori. Sono convinto che l’Europa non possa più assistere a risposte scomposte e disomogenee tra gli Stati membri di fronte a crisi economiche le cui conseguenze minacciano realmente le possibilità stesse di crescita delle nostre economie</p>
    </intervention>
    <intervention id="3-510" speaker_id="38595" name="Rovana Plumb" is_mep="True" mode="written">
      <p sl="ro">Il processo attraverso il quale gli Stati membri convertiranno la strategia UE 2020 in programmi nazionali deve contribuire a dar vita a un’Unione europea più competitiva, sociale e sostenibile, che ponga i cittadini e la tutela dell’ambiente al centro del processo decisionale.</p>
      <p sl="ro">Gli Stati membri devono dedicarsi, in linea prioritaria, a creare posti di lavoro qualificati, a fare in modo che i mercati del lavoro funzionino in modo corretto e a garantire l’esistenza di condizioni sociali adeguate, al fine ultimo di migliorare la performance occupazionale. Il tasso di disoccupazione tra i cittadini europei è pari al 10 per cento in media, tocca quota 20 per cento in alcuni paesi e supera il 40 per cento tra i giovani. Queste percentuali mettono in luce l’importanza di una spesa pubblica di qualità e responsabile, associata alla promozione del potenziale imprenditoriale e innovativo del settore privato, allo scopo di stimolare il progresso economico e sociale.</p>
      <p sl="ro">Ho votato a favore della necessità per gli Stati membri di definire programmi attuabili in grado di sviluppare il mercato del lavoro migliorando gli incentivi e le condizioni per i lavoratori, rendendo al contempo più interessanti, agli occhi dei datori di lavori, gli incentivi per l’assunzione e il mantenimento del personale. È inoltre necessario garantire condizioni di lavoro dignitose. A tal fine dobbiamo combattere il lavoro sommerso e garantire l’accesso al mercato del lavoro ai quei soggetti che oggi ne sono esclusi.</p>
    </intervention>
    <intervention id="3-511" speaker_id="28406" name="Miguel Portas" is_mep="True" mode="written">
      <p sl="pt">È stato con rammarico che ho votato contro la relazione Berès. Sinceramente, la prima versione era promettente, per quanto concerne sia l’analisi delle cause della crisi che molte delle proposte avanzate per superarla. Tuttavia, le pretese dei gruppi di destra hanno distorto il contenuto della relazione originaria in merito ad alcune questioni centrali. Sebbene siano state mantenute svariate proposte valide – come la creazione di un’agenzia europea di rating del credito – è altrettanto vero che, per quanto attiene alla governance economica, la relazione è stata riportata al modello del "Consenso di Bruxelles". Dato che si deve scegliere tra deficit e debito pubblico o crescita e occupazione e che la relazione si mostra indecisa su questa questione fondamentale, non posso appoggiarla.</p>
    </intervention>
    <intervention id="3-512" speaker_id="96903" name="Paulo Rangel" is_mep="True" mode="written">
      <p sl="pt">Ho votato a favore di questa relazione dal momento che ritengo che la Commissione debba provvedere al pilotaggio e al finanziamento di progetti atti, in particolare, a consentire nuovi investimenti nella ricerca, nello sviluppo e nella diffusione delle energie rinnovabili, nonché a garantire un accesso rapido ad Internet su tutto il territorio dell’Unione, in modo tale da dare rapida attuazione all’agenda digitale europea. Per quanto concerne la regolamentazione del settore finanziario, il Parlamento dovrebbe tentare di definire un sistema di regolamentazione e vigilanza che non trascuri nessun mercato, strumento o istituto finanziario. Per giungere a un accordo di questo tipo, sarà necessario rafforzare le strutture di regolamentazione e vigilanza a livello pan-europeo e globale.</p>
    </intervention>
    <intervention id="3-513" speaker_id="photo_generic" name="Carmen Romero López e Raül Romeva i Rueda" is_mep="True" mode="written">
      <p sl="en">Siamo lieti che questa relazione sia stata approvata dalla stragrande maggioranza dei parlamentari, ma, soprattutto, che sia fallito il tentativo da parte del gruppo dell’Alleanza dei Democratici e dei Liberali per l’Europa di indebolire il paragrafo dedicato all’imposta sulle transazioni finanziarie e che sia invece passato il testo basato sul nostro emendamento, che chiede l’introduzione di un’imposta di questo tipo a livello europeo come prima fase.</p>
    </intervention>
    <intervention id="3-514" speaker_id="97196" name="Oreste Rossi" is_mep="True" mode="written">
      <p sl="it">Questa relazione è il frutto di un compromesso in quanto sulla stessa erano stati presentati ben 1625 emendamenti e si divide in una serie di punti chiave che considerano le cause della crisi che vanno dalla bolla immobiliare ai prodotti bancari senza garanzie, sino alla carenza europea di armonizzazione fiscale e di mancato rispetto del Patto di stabilità e crescita. Gli effetti sono quelli sotto gli occhi di tutti: diminuzione della ricchezza e disoccupazione.</p>
      <p sl="it">Le risposte non possono che essere: creare nuova occupazione dando impulso all'impresa, alla ricerca e allo sviluppo, adottare misure che premiano la trasparenza e favorire regole comuni a livello europeo ad es. sul fisco, sull'IVA e sulle tasse indirette.</p>
      <p sl="it">Quello che crea dubbi è l'introduzione di una nuova tassa sulle transazioni finanziarie, che diventerebbe di fatto la prima tassa europea con finanziamento diretto del bilancio dell'Unione. Noi non possiamo accettare che l'Europa, in un periodo di crisi come quello che stiamo vivendo, vada a mettere le mani nelle tasche già vuote dei nostri cittadini.</p>
    </intervention>
    <intervention id="3-515" speaker_id="96974" name="Nuno Teixeira" is_mep="True" mode="written">
      <p sl="pt">L’Unione europea, in questo momento, sta attraversando quella che possiamo considerare la crisi economica e sociale più grave dalla sua fondazione. Ci troviamo quindi ad affrontare una sfida di fondamentale importanza: trovare le risposte adatte all’attuale situazione, con una prospettiva a lungo termine.</p>
      <p sl="pt">Accolgo con favore l’istituzione di una commissione speciale sulla crisi finanziaria, economica e sociale, nonché questa relazione. Appoggio la necessità di adottare meccanismi di governance economica, non per ultimo coordinando e vigilando sulle politiche degli Stati membri in materia di sostenibilità dei conti pubblici.</p>
      <p sl="pt">Tuttavia, osservo con rammarico come il Parlamento europeo non sia stato coinvolto in misura maggiore in questa operazione strategica, volta a trovare le soluzioni più adatte alla crisi: è auspicabile che, in futuro, vengano coinvolti maggiormente sia il Parlamento europeo che i parlamenti nazionali. Vorrei sottolineare l’importanza degli strumenti di coesione nell’ambito di questo processo.</p>
      <p sl="pt">In primo luogo, l’Unione europea deve potenziare il proprio coordinamento, sfruttando meglio la cooperazione tra i diversi livelli di governance e le diverse politiche. In secondo luogo, devono essere prese in considerazione le specificità territoriali e l’impatto asimmetrico della crisi. Come sottolineato dalla relazione, infatti, l’efficacia della politica di coesione nell’instaurare un legame tra la ripresa e la crescita a lungo termine risiede nella capacità di definire orientamenti strategici e di garantire agli Stati membri e alle regioni le condizioni adatte per attuarli, offrendo loro gli strumenti necessari per perseguire gli obiettivi posti.</p>
    </intervention>
    <intervention id="3-516" speaker_id="96698" name="Viktor Uspaskich" is_mep="True" mode="written">
      <p sl="lt">Onorevoli colleghi, l’Europa sta diventando vittima non solo della crisi finanziaria e sociale. Stiamo vivendo una crisi di considerevole portata anche in termini di fiducia pubblica. In Lituania come nel resto dell’Europa, dobbiamo riconquistare la fiducia dei cittadini nelle nostri istituzioni finanziarie e politiche e dare vita a un sistema finanziario efficace e sostenibile, in grado di tutelarci da crisi future. Occorre un meccanismo di regolamentazione trasparente e a più livelli, fondato su un’etica sana e in grado di tutelare i cittadini.</p>
      <p sl="lt">La crisi finanziaria ha inferto alla Lituania un colpo durissimo; nel 2009 la nostra economia ha subito una contrazione del 15 per cento. Nel definire una strategia che ci consenta di uscire dalla crisi, dovremmo tenere conto delle specificità regionali e del diverso impatto della crisi nelle varie zone. Accolgo con favore il fatto che la commissione speciale sottolinei l’importanza di adottare opportuni strumenti di coesione, fondamentali per fornire assistenza alle regioni europee che più ne hanno bisogno. Questi strumenti ci possono aiutare a superare le conseguenze della crisi sostenendo investimenti essenziali nelle infrastrutture, nelle imprese e nella creazione di posti di lavoro.</p>
      <p sl="lt">Il successo della ripresa dipende inoltre, in misura significativa, dal successo della strategia EU 2020. È importate che ogni strategia europea di investimento a lungo termine consideri aspetti come il mantenimento della competitività e il rafforzamento del mercato interno, uno dei principali motori della crescita europea.</p>
    </intervention>
    <intervention id="3-517" speaker_id="96918" name="Derek Vaughan" is_mep="True" mode="written">
      <p sl="en">Negli ultimi anni è risultato evidente come le nostre economie siano interdipendenti e come la causa di determinati problemi sia da ricercare nella mancanza di una legislazione in materia, di un sistema di regolamentazione o di coesione tra le economie europee. Ora che ci avviamo ad uscire dalla crisi, dobbiamo studiare soluzioni europee che ci consentano di creare un’economia europea più solida e sistemi finanziari meglio integrati, che vadano a vantaggio dei cittadini del Galles e di tutta l’Unione europea .</p>
      <p sl="en">Pertanto ho votato a favore delle raccomandazioni sulle misure e le iniziative da adottare a seguito della crisi finanziaria, economica e sociale presentate dalla relazione Berès. Dobbiamo valutare soluzioni comuni ai problemi europei, pur nel rispetto delle scelte dei singoli Stati membri, consentendo loro di decidere come procedere. Il Consiglio, la Commissione e il Parlamento devono collaborare per garantire la costruzione di un’economia globale più solida e resistente, che ben si adatti all’Unione europea nel suo insieme.</p>
    </intervention>
    <intervention id="3-518" speaker_id="96858" name="Marie-Christine Vergiat" is_mep="True" mode="written">
      <p sl="fr">Oggi, mercoledì 20 ottobre, il Parlamento europeo ha approvato la relazione della commissione speciale sulla crisi finanziaria, economica e sociale.</p>
      <p sl="fr">Noi del gruppo confederale della Sinistra unitaria europea/Sinistra verde nordica abbiamo votato contro questa relazione, dal momento che le proposte avanzate risultano, in un certo senso, surreali e ignorano completamente le proteste in atto da mesi negli Stati membri dell’Unione europea contro i piani di austerità, le misure antisociali e lo smantellamento dei sistemi di previdenza sociale e dei servizi pubblici: queste sono le uniche misure prese in considerazione per limitare i deficit di bilancio degli Stati membri.</p>
      <p sl="fr">La relazione si pone sulla scia della controriforma delle pensioni avanzata da Nicolas Sarkozy e dal suo governo, contro cui il movimento di protesta francese lotta ormai da settimane.</p>
      <p sl="fr">La relazione, quindi, continua a tessere le lodi del patto di stabilità, come pure delle misure e delle politiche che stiamo condannando da anni e che i nostri concittadini considerano, sempre più, come un fallimento.</p>
      <p sl="fr">La stragrande maggioranza (501 voti a favore) di parlamentari che ha appoggiato questa relazione ovviamente non capisce il messaggio di quei cittadini che protestano da settimane in tutta Europa contro i piani di austerità e le relative controriforme.</p>
    </intervention>
    <intervention id="3-520" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della relazione presentata e discussa oggi in questa sede perché costituisce un passo avanti per l’Unione europea, in quanto promuove l’istituzione di un organismo quale il Fondo monetario europeo (FME), consentendo, di conseguenza, di sorvegliare gli sviluppi del debito sovrano e di integrare il Patto di stabilità e crescita (PSC) come meccanismo di ultima istanza per gli Stati membri. È inoltre degna di nota la proposta di istituire un comitato di alto livello presieduto dalla Commissione con il compito di studiare possibili modifiche istituzionali nel quadro del processo di riforma della governance economica, fra cui la creazione di un Tesoro comune europeo (ECT), con l'obiettivo di dotare l'Unione europea delle risorse finanziarie proprie previste dal trattato di Lisbona e di ridurre in tal modo la dipendenza dai trasferimenti nazionali, nonché l’elaborazione di una valutazione di fattibilità onde istituire a lungo termine un sistema in base al quale gli Stati membri possano partecipare all'emissione di titoli europei. Di conseguenza, grazie a un’adeguata valutazione d’impatto e all’individuazione delle varie alternative giuridiche, unitamente a una chiara definizione degli obiettivi e dei finanziamenti alle infrastrutture europee, i progetti strategici a lungo termine per il rafforzamento dell’Unione europea saranno più facili da raggiungere.</p>
    </intervention>
    <intervention id="3-521" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della relazione in oggetto. L’attuale crisi economico-finanziaria e sociale ha mostrato che il modello di governance economica esistente nell’Unione non ha funzionato in modo tanto efficace quanto idealmente previsto. Nel corso degli ultimi anni non si è realizzata una convergenza sufficiente tra gli Stati membri; al contrario, nell’ultimo decennio gli squilibri macroeconomici e fiscali sono rimasti e persino aumentati. Il quadro di sorveglianza si è rivelato troppo debole e le regole del Patto di stabilità e crescita non sono state rispettate in modo adeguato, in particolare in merito alle disposizioni preventive. Condivido le proposte illustrate nel documento intese a migliorare gli interventi con gli Stati membri e tra di loro, in particolare al fine di evitare il ripetersi di situazioni come quella osservata di recente. È fondamentale che gli Stati membri rispettino integralmente le norme e le decisioni stabilite a livello comunitario, quali le regole e gli strumenti del Patto di stabilità e crescita. Grande importanza va attribuita anche alla crescita sostenibile a lungo termine, puntando sulla realizzazione delle condizioni necessarie a creare un’occupazione di qualità anziché sui guadagni a breve termine, tendenza che ha minato gravemente la stabilità finanziaria dei mercati europei.</p>
    </intervention>
    <intervention id="3-522" speaker_id="96922" name="Izaskun Bilbao Barandica" is_mep="True" mode="written">
      <p sl="es">L’attuale crisi economica ha mostrato che il coordinamento a livello di politica economica non ha funzionato in seno all’Unione e lo stesso si può dire per il quadro di governance economica e di sorveglianza o per il quadro normativo relativo ai servizi finanziari. Tutto questo ha creato instabilità e declino in Europa. A tal proposito, vorrei esprimere i miei più sentiti ringraziamenti per le raccomandazioni che accompagnano la proposta nonché ribadirne l’importanza, poiché mirano a: istituire un quadro coerente e trasparente per la sorveglianza multilaterale degli sviluppi macroeconomici nell'Unione e negli Stati membri e potenziare la vigilanza fiscale; rafforzare le regole del Patto di stabilità e crescita; rafforzare la governance economica; stabilire un meccanismo solido e credibile di prevenzione e gestione/soluzione del debito eccessivo per l’area euro; rivedere gli strumenti di bilancio, finanziari e fiscali. Desidero sottolineare che condivido pienamente l’obiettivo di migliorare la rappresentanza esterna dell'Unione nel campo degli affari economici e monetari.</p>
    </intervention>
    <intervention id="3-523" speaker_id="29074" name="Vito Bonsignore" is_mep="True" mode="written">
      <p sl="it">Ringrazio il Collega Feio per l'ottimo lavoro svolto nell'elaborazione di questa complessa relazione. Ho espresso voto favorevole perché ritengo di fondamentale importanza migliorare la governance economica dell’Unione Europea. La crisi finanziaria ha infatti evidenziato l’assenza di un vero coordinamento politico ed economico tra gli Stati membri e l’inefficacia dei vari strumenti di controllo. È perciò tempo che ora l'Europa si doti di un quadro legislativo più affidabile, che tenga bene in conto gli obiettivi della strategia Eu 2020, ma che attui al contempo maggiori controlli del debito e delle entrate pubbliche, incentivi fiscali per le PMI, la valorizzazione del mercato interno e l'integrazione dei mercati del lavoro. Pur tuttavia, alla luce anche dei recenti accordi, non condivido l'introduzione di regole numeriche, che potrebbero rivelarsi per alcuni Stati membri eccessivamente meccanicistiche e difficilmente perseguibili. Non bisogna dimenticare che alla base della crisi finanziaria ci sono stati prodotti finanziari tossici e prima ancora eccessivo debiti privati (mutui subprime). In altre parole, la crisi e' stata causata da squilibri nel settore privato e delle banche, non del debito pubblico degli Stati. Condivido infine la raccomandazione n°3 volta a rafforzare il coordinamento degli Stati attraverso relazioni annuali di sorveglianza dell'area euro.</p>
    </intervention>
    <intervention id="3-524" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ho votato a favore della relazione in oggetto perché credo sia necessario istituire un quadro coerente e trasparente per la sorveglianza multilaterale degli sviluppi macroeconomici nell'Unione e negli Stati membri. Chiedo un dibattito annuale tra il Parlamento europeo, la Commissione, il Consiglio e i rappresentanti dei parlamenti nazionali sui Programmi di stabilità e convergenza (PSC) e i Programmi nazionali di riforma (PNR), nonché sulla valutazione dell’andamento delle economie nazionali, nel quadro del semestre europeo. Chiedo, altresì, che venga istituito un meccanismo a livello nazionale per valutare l'attuazione delle priorità di Europa 2020 e il grado di raggiungimento degli obiettivi contenuti nel Programma nazionale di riforma, allo scopo di sostenere la valutazione annuale da parte delle istituzioni dell'UE.</p>
    </intervention>
    <intervention id="3-525" speaker_id="26851" name="Nikolaos Chountis" is_mep="True" mode="written">
      <p sl="el">Ho votato contro la relazione in oggetto perché, in virtù della governance economica dell’Unione europea, adotta un approccio sovrano e una politica di rigorosa disciplina nell’ambito del Patto di stabilità, promuovendo misure sanzionatorie preventive a discapito degli Stati membri, venendo meno agli indicatori di Maastricht. La relazione mira alla stabilità di bilancio, a un controllo severo dei bilanci nazionali e propone, infine, l’adozione di provvedimenti estremi a danno del reddito dei lavoratori, delle pensioni e dei diritti in materia di lavoro e assicurazione. E tutto questo nonostante siano evidenti le conseguenze che tali politiche hanno avuto su Grecia, Irlanda, Spagna, Portogallo e qualunque altro paese. E tutto questo in un momento in cui i lavoratori di molti paesi europei sono divenuti nuove vittime della crisi e sono scesi in piazza in segno di protesta contro il contrattacco neoliberale sferrato dall’UE, dalla BCE e dal FMI.</p>
    </intervention>
    <intervention id="3-526" speaker_id="96775" name="Lara Comi" is_mep="True" mode="written">
      <p sl="it">L'adozione dell'Euro è stata una scommessa di importanza fondamentale per l'UE. E il principale fattore di rischio è collegato non tanto alle questioni di tecnica monetaria, per le quali la Banca Centrale Europea sta facendo un ottimo lavoro, quanto alla coesione economica e al collegamento con l'economia reale. Il problema è emerso in maniera preponderante nel corso della crisi: ha sempre meno senso una moneta unica per un mercato tuttora frammentato, e con politiche fiscali non sempre sufficientemente omogenee. Ragionare su queste problematiche non vuole e non deve essere un mero esercizio o una scusa per attirare sovranità legislativa su tematiche al momento di competenza nazionale. Serve, piuttosto, a dare coerenza e sistematicità ad un'azione economica che fronteggia situazioni sempre più complesse, in cui le sfide valutarie sono diverse dal passato e richiedono strumenti e obiettivi diversi, e in cui le responsabilità sulle spalle dei tecnici vanno affiancate da vigilanza continua e costante nonché da direzioni politiche basate su una ponderata visione del futuro e un occhio alla risoluzione dei problemi contingenti.</p>
    </intervention>
    <intervention id="3-527" speaker_id="photo_generic" name="Anna Maria Corazza Bildt, Christofer Fjellner, Gunnar Hökmark, Anna Ibrisagic e Alf Svensson" is_mep="True" mode="written">
      <p sl="sv">Abbiamo votato a favore della relazione in oggetto, pur rimanendo fermamente contrari all’introduzione di una tassa europea. Continueremo a dire no all’istituzione di un comitato di alto livello per valutare la possibilità di creare un Tesoro comune europeo (ECT) con l'obiettivo di dotare l'Unione di risorse finanziarie proprie. Con questo voto manifestiamo il nostro dissenso anche su altri punti.</p>
    </intervention>
    <intervention id="3-528" speaker_id="33997" name="Corina Creţu" is_mep="True" mode="written">
      <p sl="ro">La questione della governance economica a livello comunitario è spinosa e la reticenza dimostrata da alcuni Stati membri in merito alle nuove cessioni di sovranità è comprensibile. La crisi greca ha evidenziato i limiti degli attuali meccanismi di intervento, per non parlare dell’inadeguatezza degli strumenti necessari a garantire il rispetto dei criteri di convergenza, in modo particolare nei paesi appartenenti all'area euro. L’istituzione di un quadro coerente e trasparente per la sorveglianza multilaterale degli sviluppi macroeconomici nell'Unione e negli Stati membri, unitamente al potenziamento della vigilanza fiscale, come proposto nel documento, costituiscono un passo nella giusta direzione, sebbene questo potrebbe portare a una modifica parziale del trattato costituzionale. Nel complesso, le raccomandazioni incluse nel documento in oggetto sono importanti e affrontano problemi reali, offrendo al contempo soluzioni appropriate. Per queste ragioni, ho votato a favore dell’adozione di questo documento.</p>
    </intervention>
    <intervention id="3-529" speaker_id="96973" name="Mário David" is_mep="True" mode="written">
      <p sl="pt">È con soddisfazione e un certo senso di responsabilità che ho votato a favore delle raccomandazioni intese a migliorare la governance economica dell’Unione europea proposte nella relazione in oggetto. Considerando che l’UE deve affrontare la feroce concorrenza delle economie emergenti e che sono indispensabili solide finanze pubbliche per promuovere le opportunità, le innovazioni, la crescita economica e quindi la creazione di una società europea della conoscenza, e considerando che la crescita economica e la sostenibilità delle finanze pubbliche sono un requisito fondamentale della stabilità economica e sociale, nonché del consolidamento fiscale duraturo, le attuali regole del Patto di stabilità e crescita, unite allo scarso grado di applicazione effettiva delle stesse, non sono bastate a garantire sane politiche fiscali e politiche macroeconomiche solide. È di conseguenza fondamentale promuovere un’applicazione più rigorosa delle misure preventive e sanzionatorie nonché il miglioramento della sorveglianza e della governance economiche attraverso l’elaborazione di statistiche più accurate e comparabili in relazione alle politiche e alle posizioni economiche adottate dagli Stati membri, in particolare quelli appartenenti all’area euro.</p>
    </intervention>
    <intervention id="3-530" speaker_id="4335" name="Marielle De Sarnez" is_mep="True" mode="written">
      <p sl="fr">Adottando la risoluzione sulla governance economica, il Parlamento europeo riafferma i suoi obiettivi principali relativi ai negoziati sulle sei proposte legislative avanzate dalla Commissione.</p>
      <p sl="fr">Gli eurodeputati deplorano l’inadeguata attuazione del Patto di stabilità e crescita e propongono la creazione di un meccanismo efficace di misure sanzionatorie e incentivanti, riconoscendo al contempo l’importanza di investire nella ricerca, nell’innovazione, nella sanità e nell’istruzione.</p>
      <p sl="fr">Per mettere fine alla recessione dobbiamo pianificare i finanziamenti necessari a livello europeo nonché mettere effettivamente in pratica l'idea delle risorse proprie. Riteniamo che l’introduzione di un’imposta sulle transazioni finanziarie diminuirebbe la speculazione e migliorerebbe il funzionamento del mercato interno. Il reddito generato da questa imposta, inoltre, potrebbe contribuire al finanziamento dei beni pubblici globali e alla riduzione dei disavanzi di bilancio. L’imposta andrebbe applicata su una scala il più ampia possibile, a partire, senza dubbio, dall’Unione europea.</p>
    </intervention>
    <intervention id="3-531" speaker_id="96951" name="Diane Dodds" is_mep="True" mode="written">
      <p sl="en">Il Parlamento affronta questo tema al momento giusto, ovvero a pochi giorni dall’accordo raggiunto fra il Presidente Sarkozy e il Cancelliere Merkel che tenta di modificare il trattato di Lisbona ai fini di una gestione metodica delle future crisi del debito sovrano nell’area euro. Ovviamente, tutto questo si inserisce nel contesto della crisi attuale dell’eurozona, che evidenzia, giorno dopo giorno, l’assurdità del modello della moneta unica. Ma non è tutto. È evidente che, se il progetto va in porto, il governo di coalizione del Regno Unito sarà costretto a indire un referendum.</p>
      <p sl="en">Questo è quanto ha promesso il Primo ministro Cameron e, a differenza delle garanzie assolute fornite in passato, stavolta dovrà mantenere la parola data. Se la Francia e la Germania hanno la possibilità di modificare il trattato di Lisbona, è fondamentale che il governo del Regno Unito si avvalga del processo di rinegoziazione affinché il nostro parlamento sovrano riacquisisca i propri poteri.</p>
    </intervention>
    <intervention id="3-532" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione Feio, che è il risultato dell’esito positivo dei negoziati fra i gruppi politici del Parlamento europeo e che si basa sull’ampio consenso in merito alla necessità di rafforzare le politiche in materia di crescita e occupazione, con l’obiettivo di migliorare la governance economica. Questo ci consentirà di superare la crisi attuale e di avviare la ripresa dell’economia europea.</p>
    </intervention>
    <intervention id="3-533" speaker_id="96899" name="José Manuel Fernandes" is_mep="True" mode="written">
      <p sl="pt">Sulla scia dell’attuale crisi economico-finanziaria e sociale, il Parlamento ha assunto un ruolo di guida nel fornire all’Unione europea i meccanismi necessari a garantire un intervento efficace che non soltanto impedisca crisi future, ma che sia in grado, soprattutto, di assicurare la stabilità necessaria a promuovere lo sviluppo sostenibile e la coesione in Europa. La relazione Feio accresce la responsabilità del Parlamento nell’ambito del consolidamento istituzionale dell’UE in vista di una maggiore unificazione a livello europeo e in termini di economia globale, a vantaggio dei cittadini europei e del loro benessere. Le raccomandazioni proposte rappresentano un notevole miglioramento qualitativo in termini di potenziamento della governance economica dell’UE e promuovono il rafforzamento delle regole, al fine di favorire la stabilità e la crescita degli Stati membri e dell’Unione e i meccanismi per evitare, correggere e risolvere i problemi e le sfide cui deve far fronte la strategia per lo sviluppo dell’UE. L’affidabilità delle statistiche dell’Unione è un altro elemento chiave nell’ambito della creazione di strutture e autorità dotate di migliori capacità di valutare e definire gli interventi necessari. Desidero richiamare l’attenzione sulla preoccupante necessità di evitare situazioni di debito pubblico, a prescindere dai disavanzi pubblici.</p>
    </intervention>
    <intervention id="3-534" speaker_id="1164" name="Bruno Gollnisch" is_mep="True" mode="written">
      <p sl="fr">Non si tratta di migliorare la governance economica a livello comunitario, bensì di dominare le politiche economiche, fiscali e di bilancio degli Stati membri, che devono soddisfare il requisito essenziale di tutelare gli interessi del mercato unico e di Bruxelles, e non a quello di creare prosperità economica. Si tratta anche della riattivazione e del peggioramento del Patto di stabilità e crescita, causa di continuo nocumento.</p>
      <p sl="fr">Tutto questo è inaccettabile così come lo è la creazione di un Tesoro comune europeo responsabile della gestione di una imposta europea e dell’istituzionalizzazione di un governo economico europeo (a che pro, mi chiedo). Effettivamente i livelli di disavanzo e di debito pubblico attuali (la maggior parte dei quali è detenuta all’estero) rappresentano un pericolo in termini sia finanziari sia di sovranità. Questi valori, tuttavia, sarebbero senza dubbio inferiori senza le vostre politiche e se gli Stati non fossero costretti a contrarre prestiti sul mercato. Circa un sesto del bilancio della Francia è destinato al pagamento degli interessi sul suo stesso debito. Finché continueremo a pagare, non potremo investire quel denaro altrimenti.</p>
    </intervention>
    <intervention id="3-535" speaker_id="96772" name="Peter Jahr" is_mep="True" mode="written">
      <p sl="de">La crisi economico-finanziaria ha evidenziato l’urgente necessità di migliorare la cooperazione economica all’interno dell’Unione europea. Per raggiungere questo obiettivo è necessario rafforzare ed estendere il Patto di stabilità e crescita al fine di includervi misure sanzionatorie appropriate ed efficaci. È altresì necessario tenere maggiormente sotto controllo i bilanci nazionali e la competitività degli Stati membri.</p>
      <p sl="de">In futuro dovremo individuare in anticipo gli squilibri esistenti fra i paesi dell’area euro e le eventuali lacune in termini di concorrenza. Dovremo, altresì, essere in grado di pretendere contromisure efficaci. L’obiettivo deve essere quello di rendere l’unione monetaria e l’euro forti e solidi nel lungo periodo, al fine di evitare l’insorgenza di una crisi come quella greca.</p>
    </intervention>
    <intervention id="3-536" speaker_id="4440" name="Anne E. Jensen" is_mep="True" mode="written">
      <p sl="da">Il Venstre, Danmarks Liberale Parti (Partito Liberale Danese) ha votato contro un particolare emendamento alla relazione Feio, ovvero quello relativo all’elaborazione di uno studio per valutare i vantaggi che apporterebbe l’istituzione di un sistema europeo di riscossione delle imposte. Il Venstre, Danmarks Liberale Parti ha votato a favore della relazione nel suo complesso, a nostro avviso ben equilibrata.</p>
    </intervention>
    <intervention id="3-537" speaker_id="96667" name="Alan Kelly" is_mep="True" mode="written">
      <p sl="en">È fondamentale rafforzare le regole della governance economica, soprattutto alla luce della crisi economica di cui molti Stati membri sono ancora vittima. Concordo, tuttavia, con gli emendamenti proposti dal Parlamento a favore dell’eliminazione delle raccomandazioni sulle sanzioni automatiche per gli Stati membri con un disavanzo eccessivamente elevato poiché come ha dimostrato la crisi, in circostanze straordinarie, è necessario violare i requisiti in materia di disavanzo per tamponare le più gravi conseguenze economiche di una crisi.</p>
    </intervention>
    <intervention id="3-538" speaker_id="96816" name="Giovanni La Via" is_mep="True" mode="written">
      <p sl="it">Signor presidente, onorevoli colleghi, la relazione recante raccomandazioni alla Commissione sul miglioramento della governance economica e del quadro di stabilità dell'Unione, in particolare nell'area dell'euro appena votata, si inserisce nel più ampio dibattito, in corso da alcuni mesi, sulle iniziative da intraprendere per combattere la crisi finanziaria. Emerge chiaramente la necessità di una forte governance economica dell'Unione europea, a maggior ragione a seguito di quanto accaduto in Grecia qualche mese fa.</p>
      <p sl="it">Attendiamo a giorni la relazione finale della Task Force dedicata al miglioramento della governance , costituita dal Presidente del Consiglio europeo, Van Rompuy. Ma possiamo sin d'ora affermare l'assoluta necessità di individuare delle regole per la sorveglianza delle politiche economiche, regole non meccanicistiche ma realistiche e sostenibili, capaci di rafforzare la disciplina fiscale e, in definitiva, di migliorare la governance europea.</p>
    </intervention>
    <intervention id="3-539" speaker_id="96823" name="Petru Constantin Luhan" is_mep="True" mode="written">
      <p sl="ro">Il recente periodo di crisi economico-finanziaria ha spesso evidenziato la necessità di rafforzare significativamente il monitoraggio e il coordinamento economico a livello comunitario. Si sono riscontrati notevoli squilibri macroeconomici e alcuni Stati stanno registrando un aumento esponenziale del loro debito pubblico e della sua percentuale rispetto al PIL. Ho votato a favore della relazione in oggetto perché appoggio con decisione le otto raccomandazioni presentate dal relatore con l’obiettivo di diffondere la buona governance e la stabilità economica sul territorio comunitario.</p>
      <p sl="ro">Le sfide che dovremo affrontare nei prossimi anni sono, a mio avviso, di vasta portata. Dobbiamo riuscire a definire priorità ben precise e a prendere decisioni difficili per sostenere il potenziale di crescita economica dell’Unione europea e consolidare le finanze pubbliche. Un coordinamento a livello comunitario sarà essenziale a questo proposito e potrebbe contribuire a eliminare le conseguenze negative.</p>
    </intervention>
    <intervention id="3-540" speaker_id="1186" name="Astrid Lulling" is_mep="True" mode="written">
      <p sl="fr">La discussione congiunta sul Consiglio europeo, il G20, la relazione elaborata dalla Commissione speciale sulla crisi finanziaria, economica e sociale e la relazione sulla governance europea non hanno fornito orientamenti chiari né adeguate raccomandazioni in merito alla crisi finanziaria. Ognuno ha avuto modo di esprimere il proprio parere e di interpretare in modo personale questi testi confusi e farraginosi. È questa, purtroppo, la realtà di queste relazioni di iniziativa, che uniscono vaste maggioranze, ma allo stesso tempo non dicono quasi nulla.</p>
      <p sl="fr">La relazione Feio è stata discussa a un’ora troppo tarda, quando la Commissione europea aveva già presentato le direttive che riformeranno il Patto di stabilità e la governance dell’area euro. Che senso ha, in queste condizioni, esprimere un voto sulle raccomandazioni rivolte alla Commissione?</p>
      <p sl="fr">Il Parlamento dovrebbe disporre di regolamenti decisamente più severi e rispettarli. Sono in gioco la sua efficacia e credibilità.</p>
      <p sl="fr">La riforma del Patto di stabilità e della governance dell'area dell'euro giungerà al culmine quando verranno analizzati i testi normativi. I miei colleghi ed io ci metteremo al lavoro senza preconcetti e con diligenza. È fondamentale che il Parlamento appoggi una riforma realistica seppur ambiziosa, affinché si possa costruire l'unione monetaria su nuove fondamenta. È l’operato diligente che conferisce legittimità a un’istituzione in seno alla struttura europea e non …</p>
      <a text="(La dichiarazione di voto è stata interrotta ai sensi dell'articolo 170 del regolamento)"/>
    </intervention>
    <intervention id="3-541" speaker_id="4393" name="Mario Mauro" is_mep="True" mode="written">
      <p sl="it">Senza regole e senza vigilanza non si va da nessuna parte. Applicare le regole che ci siamo imposti in questo periodo di crisi, per migliorare il coordinamento e la sorveglianza in materia economica, è il minimo che dobbiamo chiedere a noi stessi e agli Stati membri. La relazione del collega Diogo Feio, in questo senso, ci permette di mettere a fuoco alcune distorsioni non indifferenti, rilevando come “i recenti sviluppi economici hanno chiaramente evidenziato che il coordinamento delle politiche economiche nell'ambito dell'Unione, in particolare nella zona euro, non ha funzionato abbastanza bene e che, nonostante gli obblighi loro derivanti dal trattato sul funzionamento dell'Unione europea gli Stati membri hanno mancato di considerare le loro politiche economiche come una questione di interesse comune”. Il mio voto è quindi senza dubbio favorevole alla relazione.</p>
    </intervention>
    <intervention id="3-542" speaker_id="96978" name="Nuno Melo" is_mep="True" mode="written">
      <p sl="pt">L’attuale crisi economico-finanziaria ha dimostrato che l’Unione europea necessita di una governance economica e monetaria sempre più forte per evitare l'indebolimento della stabilità dell'euro e della stessa unione monetaria. La strategia Europa 2020, di conseguenza, dovrebbe puntare a promuovere la crescita economica e a creare occupazione poiché la brusca diminuzione del PIL, il calo della produzione industriale e gli elevati livelli di disoccupazione costituiscono una sfida socio-economica di ampia portata che soltanto una governance forte, armoniosa e congiunta può sconfiggere. La relazione Feio individua metodi e definisce strategie per rafforzare in modo efficace la governance economica e il quadro di stabilità dell’Unione europea, concentrandosi in modo particolare sull’area euro. Ne sono un esempio, a questo proposito, l’istituzione di un quadro coerente e trasparente per la sorveglianza, il rafforzamento delle regole del Patto di stabilità e crescita (PSC) e il rafforzamento della governance economica nell’area euro.</p>
    </intervention>
    <intervention id="3-543" speaker_id="96670" name="Louis Michel" is_mep="True" mode="written">
      <p sl="fr">La crisi economico-finanziaria e sociale ha evidenziato i limiti del modello europeo di governance economica. Per questo motivo, dobbiamo raggiungere un accordo sulla governance economica e sul Patto di stabilità in occasione del prossimo Consiglio europeo. Dobbiamo adottare con urgenza una serie di riforme che ci consentano di compiere un notevole passo avanti in termini qualitativi nell’ambito della governance economica e di introdurre strumenti di sorveglianza trasparenti e mirati.</p>
      <p sl="fr">Ho votato a favore della relazione Feio perché appoggia la proposta avanzata dalla Commissione che costituisce, a mio avviso, un’equilibrata soluzione di compromesso. Sono a favore di un maggior coinvolgimento del Parlamento nella governance economica dell’Unione nonché della centralizzazione dei poteri di controllo esclusivi sui principali istituti finanziari transfrontalieri. Ritengo utile, altresì, dotare l’Unione di risorse finanziarie proprie affinché possa pianificare eventuali azioni e attività.</p>
    </intervention>
    <intervention id="3-544" speaker_id="96999" name="Alexander Mirsky" is_mep="True" mode="written">
      <p sl="lv">Quella presentata dall’onorevole Feio è, a mio avviso, la relazione più professionale che abbia avuto modo di esaminare negli ultimi tre mesi. Tutte le questioni e le soluzioni proposte nella relazione non potevano giungere in un momento migliore. La carenza di informazioni, rendicontazioni distorte e, talvolta, vere e proprie menzogne da parte dei governi degli Stati membri hanno portato a risultati disastrosi. Celando timidamente le enormi voragini nei propri bilanci, la Grecia, la Lettonia e l’Ungheria hanno fatto vacillare la fiducia nei confronti dell’euro. La Commissione e il Parlamento devono reagire con rigore ed efficacia a qualsivoglia distorsione dei fatti od occultamento della verità. È fondamentale mettere a punto misure per contrastare i politici disonesti a causa del cui operato l’Unione europea ha dovuto venire a patti con la crisi. Per uscire da questa complicata situazione economica, non dobbiamo redigere soltanto regolamenti sulla sorveglianza e statistiche, bensì un piano mirato per superare la crisi. Questo significa, in primo luogo, definire criteri chiari in materia di politica fiscale, nonché scadenze e garanzie per i contribuenti. Dobbiamo garantire, altresì, che la suddetta normativa in materia fiscale non venga modificata in continuazione al primo cenno degli investitori. Al giorno d’oggi, purtroppo, il governo lettone modifica le proprie normative in base all’umore dei funzionari del Fondo monetario internazionale e della Banca centrale europea. Mi auguro che la relazione Feio serva a far capire alla Commissione europea che è giunto il momento di mettersi al lavoro.</p>
    </intervention>
    <intervention id="3-545" speaker_id="97197" name="Alfredo Pallone" is_mep="True" mode="written">
      <p sl="it">Cari Colleghi, ho votato a favore della relazione del collega Feio, ma come ho già avuto modo di ribadire, l'Europa necessita fortemente di una seria riforma in materia anche se la nuova governance economica dell'Europa non può considerare solo l'ammontare del debito pubblico. Non servono meccanismi troppo automatici e prociclici di rientro dal debito che rischiano di non raggiungere l'obiettivo e anzi di impedire interventi di stimolo alla crescita economica. Vedo invece con favore l'adozione di meccanismi di sorveglianza dotati di formule flessibili, ragionevoli e assolutamente gestibili da parte dei Paesi. I risultati e i benefici a livello budgetario di importanti riforme in campo sociale ed economico, prima fra tutte quella relativa alle pensioni, non si vedono nell'esercizio finanziario successivo, bensì dopo svariati anni nel medio e lungo termine, nella sostenibilità delle finanze pubbliche. Tuttavia, sono queste le riforme più importanti e necessarie. Dobbiamo, pertanto, tenere in considerazione di più e meglio le riforme strutturali che servono a stimolare la competitività e la crescita economica in Europa. Con la competitività si ha crescita economica, con la crescita si hanno maggiori entrate fiscali e reale consolidamento finanziario.</p>
    </intervention>
    <intervention id="3-546" speaker_id="28572" name="Georgios Papastamkos" is_mep="True" mode="written">
      <p sl="el">Ho scelto di astenermi dalla votazione sulla relazione Feio perché le proposte sulla governance economica europea non affrontano i problemi strutturali tipici di un'unione economica incompleta né colmano il divario fra un’unione economica parziale e un’unione economica integrale. Più precisamente, ho scelto di astenermi dalla votazione perché dette proposte non europeizzano le politiche economiche o il rischio economico, ma europeizzano esclusivamente le sanzioni, rese ancor più severe. Non esistono orientamenti strategici di alcun tipo che consentano di salvaguardare una crescita equilibrata e di rinvigorire la competitività di tutti gli Stati membri.</p>
    </intervention>
    <intervention id="3-547" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ho votato a favore della relazione in oggetto poiché ritengo che: (1) vada istituito un quadro coerente e trasparente per la sorveglianza multilaterale degli sviluppi macroeconomici nell'Unione e negli Stati membri, assicurando un dibattito annuale tra Parlamento europeo, Commissione, Consiglio e i rappresentanti dei parlamenti nazionali sui Programmi di stabilità e convergenza (PSC) e i Programmi nazionali di riforma (PNR) nonché sulla valutazione dell’andamento delle economie nazionali; (2) vada istituito un meccanismo a livello nazionale per valutare l'attuazione delle priorità di Europa 2020 e il grado di raggiungimento dei relativi obiettivi contenuti nel Programma nazionale di riforma, allo scopo di sostenere la valutazione annuale da parte delle istituzioni dell'UE.</p>
      <p sl="pt">Ritengo, altresì, che vadano rafforzate le regole del Patto di stabilità e crescita (PSC) al fine di: (1) tenere maggiormente conto del livello, del profilo e della dinamica del debito ai fini della determinazione del ritmo di convergenza verso gli obiettivi di bilancio a medio termine (MTFO) specifici per Stato membro da includere nei PSC; (2) promuovere l'istituzione di meccanismi di controllo di bilancio con allerta precoce a livello nazionale; (3) definire in anticipo misure preventive per la zona euro, nel quadro del braccio preventivo e correttivo del PSC.</p>
    </intervention>
    <intervention id="3-548" speaker_id="28406" name="Miguel Portas" is_mep="True" mode="written">
      <p sl="pt">La relazione Feio affronta la questione centrale del coordinamento economico a livello europeo, tenta di orientare i documenti normativi della Commissione ed è oggetto di discussione soltanto 24 ore dopo aver reso pubblica la posizione della direzione franco-tedesca. I suggerimenti positivi contenuti nella relazione non possono essere coordinati diversamente, sia per via della stessa posizione franco-tedesca, sia per le proposte relative alle sanzioni automatiche già incluse nei testi elaborati dalla Commissione e dalla task force del Consiglio. La relazione non rompe con la tradizione delle sanzioni disciplinari del Consenso di Bruxelles con il solo obiettivo di attenuarle. Questo consenso non si può riformare; lo si può soltanto sostituire con un’altra forma di consenso, che metta al centro del coordinamento economico l’occupazione e l’eliminazione delle disuguaglianze esistenti.</p>
    </intervention>
    <intervention id="3-549" speaker_id="96903" name="Paulo Rangel" is_mep="True" mode="written">
      <p sl="pt">Ho votato a favore della relazione in oggetto perché ritengo necessario istituire un quadro coerente e trasparente per la sorveglianza multilaterale degli sviluppi macroeconomici nell'Unione e negli Stati membri.</p>
    </intervention>
    <intervention id="3-550" speaker_id="28409" name="Raül Romeva i Rueda" is_mep="True" mode="written">
      <p sl="en">La crisi economica mondiale ha messo alla prova gli attuali meccanismi di coordinamento delle politiche economiche dell’Unione europea ed ha evidenziato alcuni punti deboli.</p>
      <p sl="en">Il funzionamento dell’Unione economica e monetaria è stato sottoposto a tensioni particolarmente forti, dato che in passato le regole soggiacenti non sono state rispettate e le procedure di sorveglianza esistenti non sono state sufficientemente complete. La presente relazione di iniziativa intende definire la posizione del Parlamento in merito al pacchetto legislativo sul coordinamento delle politiche economiche (sei proposte, di cui quattro in codecisione) lanciato dalla Commissione due settimane fa. La posizione del Consiglio è prevista per la fine di ottobre con la relazione finale della task force guidata dal Presidente Van Rompuy sulla governance economica.</p>
    </intervention>
    <intervention id="3-551" speaker_id="97196" name="Oreste Rossi" is_mep="True" mode="written">
      <p sl="it">A seguito della crisi economica e finanziaria, il Parlamento europeo ha approvato una serie di relazioni legate a direttive della Commissione sugli esiti e su come contrastare la stessa. Per evitare che si ripetano bolle speculative come quella da cui stiamo con difficoltà uscendo, è indispensabile prevedere una serie di interventi e controlli fra e con gli Stati membri. È indispensabile ad esempio il rispetto del Patto di stabilità e crescita. Un controllo serio e capillare avrebbe probabilmente evitato le situazioni limite di Grecia e Spagna.</p>
    </intervention>
    <intervention id="3-552" speaker_id="96974" name="Nuno Teixeira" is_mep="True" mode="written">
      <p sl="pt">L’attuale crisi economico-finanziaria e sociale ha mostrato che il modello di governance economica esistente nell’Unione non ha funzionato in modo tanto efficace quanto idealmente previsto. È di conseguenza necessario trovare soluzioni a favore di una governance economica migliore e più efficiente in Europa, al fine di evitare un ulteriore inasprimento delle già gravi conseguenze della crisi.</p>
      <p sl="pt">In questo contesto il relatore suggerisce di istituire un quadro coerente per la sorveglianza economica, di rafforzare le regole del Patto di stabilità e crescita e la governance economica nell’area euro, nonché di rivedere gli strumenti fiscali, finanziari e di bilancio dell’Unione.</p>
      <p sl="pt">Nella relazione si propone, inoltre, di stabilire una prevenzione forte e credibile in materia di eccessivo indebitamento e un meccanismo di risoluzione per l’area euro e, in ultima istanza, di migliorare l’affidabilità delle statistiche dell’UE nonché della rappresentanza esterna dell'Unione nel settore dei problemi economici e monetari.</p>
      <p sl="pt">Di conseguenza, è necessario che gli Stati membri rispettino integralmente le norme e le decisioni dell’Unione europea. Desidero sottolineare l’importanza di allineare la riforma agli obiettivi della strategia Europa 2020, se del caso, rafforzando il mercato interno e il ruolo delle piccole e medie imprese in quanto forze motrici della crescita economica.</p>
      <p sl="pt">Per le suddette ragioni ho espresso voto favorevole alla relazione in oggetto.</p>
    </intervention>
    <intervention id="3-553" speaker_id="96698" name="Viktor Uspaskich" is_mep="True" mode="written">
      <p sl="lt">Onorevoli colleghi, le attuali regole del Patto di stabilità e crescita e il debole sistema di attuazione non sono riusciti a garantire in modo sufficiente una politica fiscale e macroeconomica forte. Le raccomandazioni contenute nella relazione in oggetto costituiscono però un buon punto di partenza. Il relatore ha ragione quando afferma che dobbiamo avviare riforme strutturali relative alla politica sociale e all’integrazione dei mercati del lavoro nonché promuovere incentivi fiscali per le piccole e medie imprese. Il processo di riduzione dei disavanzi a lungo termine va affiancato da interventi volti a promuovere l’economia, quali ad esempio la creazione di migliori presupposti per gli investimenti e un mercato interno rafforzato, in grado di offrire maggiore competitività. Condivido, inoltre, l’opinione del relatore secondo cui nessuna delle nuove misure proposte dovrebbe avere un impatto troppo violento sugli Stati membri più vulnerabili, gli Stati baltici in modo particolare, poiché questo ostacolerebbe i nostri interventi a favore della crescita economica e della coesione. Lo scorso anno, l’entusiasmo per l’euro è sfumato leggermente negli Stati membri non appartenenti all’area euro, inclusa la Lituania. È quindi importante ricordare che le decisioni prese nella prima metà dell’anno per tutelare la stabilità dell'euro hanno carattere provvisorio e dovranno basarsi su un quadro di governance economica migliore a livello comunitario.</p>
    </intervention>
    <intervention id="3-554" speaker_id="96918" name="Derek Vaughan" is_mep="True" mode="written">
      <p sl="en">Gli obiettivi della strategia Europa 2020 mettono nuovamente in evidenza la necessità di una maggiore integrazione fra le economie degli Stati membri sul territorio dell’Unione europea al fine di promuovere la produttività, la competitività e la crescita. L’attuale crisi economica ha mostrato che il modello di governance economica esistente non è sufficiente e non è in grado di garantire quell’integrazione graduale necessaria alla stabilità delle economie dell’Unione europea.</p>
      <p sl="en">Per questa ragione ho espresso voto favorevole alle raccomandazioni contenute nella relazione Feio, che mette in evidenza la necessità di rafforzare le disposizioni comunitarie di carattere economico nonché di rivederle e migliorarle nel lungo periodo. Riconosco che l’Europa deve guardare con occhio critico ai piani di stabilità economico-finanziaria attualmente in vigore per progredire insieme, verso un’economia più forte e integrata, in grado di esprimere al meglio il suo potenziale di superpotenza economica globale.</p>
    </intervention>
  </section>
  <section id="creitem22" title="8. Correzioni e intenzioni di voto: vedasi processo verbale"/>
  <section id="creitem23" title="9. Approvazione del processo verbale della seduta precedente: vedasi processo verbale"/>
  <section id="creitem24" title="10. Strumento per la stabilità - Strumento per il finanziamento della cooperazione allo sviluppo - Strumento finanziario per la promozione della democrazia e dei diritti umani nel mondo - Strumento finanziario per la cooperazione con i paesi industrializzati - Strumento per il finanziamento della cooperazione allo sviluppo (discussione)">
    <intervention id="3-560" speaker_id="28576" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0066/2009), presentata dall’onorevole Brantner, a nome della commissione per gli affari esteri, sulla proposta di regolamento del Parlamento europeo e del Consiglio recante modifica del regolamento (CE) n. 1717/2006 che istituisce uno strumento per la stabilità [COM(2009)0195 - C7-0042/2009 - 2009/0058(COD) ];</p>
      <p sl="unknown">la relazione (A7-0078/2009), presentata dall’onorevole Mitchell, a nome della commissione per lo sviluppo, sulla proposta di regolamento del Parlamento europeo e del Consiglio recante modifica del regolamento (CE) n. 1905/2006 che istituisce uno strumento per il finanziamento della cooperazione allo sviluppo e del regolamento (CE) n. 1889/2006 che istituisce uno strumento finanziario per la promozione della democrazia e dei diritti umani nel mondo [COM(2009)0194 - C7-0043/2009 - 2009/0060A(COD) ];</p>
      <p sl="unknown">la relazione (A7-0188/2010), presentata dalle onorevoli Gál e Lochbihler, a nome della commissione per gli affari esteri, sulla proposta di regolamento del Parlamento europeo e del Consiglio recante modifica del regolamento (CE) n. 1905/2006 che istituisce uno strumento per il finanziamento della cooperazione allo sviluppo e del regolamento (CE) n. 1889/2006 che istituisce uno strumento finanziario per la promozione della democrazia e dei diritti umani nel mondo [COM(2009)0194 - C7-0158/2009 - 2009/0060B(COD) ];</p>
      <p sl="unknown">la relazione (A7-0052/2010), presentata dall’onorevole Scholz, a nome della commissione per il commercio internazionale, sulla proposta di regolamento del Parlamento europeo e del Consiglio recante modifica del regolamento (CE) n. 1934/2006 che istituisce uno strumento finanziario per la cooperazione con paesi e territori industrializzati e con altri ad alto reddito [COM(2009)0197 - C7-0101/2009 - 2009/0059(COD) ]; e</p>
      <p sl="unknown">la relazione (A7-0285/2010), presentata dall’onorevole Goerens, a nome della commissione per lo sviluppo, sulla proposta di regolamento del Parlamento europeo e del Consiglio recante modifica del regolamento (CE) n. 1905/2006 che istituisce uno strumento per il finanziamento della cooperazione allo sviluppo [COM(2010)0102 - C7-0079/2010 - 2010/0059(COD) ].</p>
    </intervention>
    <intervention id="3-561" speaker_id="96662" name="Franziska Katharina Brantner" is_mep="True" mode="spoken" role="relatore">
      <p sl="de">Signor Presidente, nel corso della seduta odierna discuteremo di numerosi strumenti finanziari. Inizierò dallo strumento per la stabilità, sebbene un aspetto sia già stato esaminato in mattinata. Questo strumento è stato istituito nel 2006 ed è uno degli strumenti finanziari di maggiore peso in materia di non proliferazione di armi di distruzione di massa, prevenzione dei conflitti, sostegno alle popolazioni colpite da calamità, provvedimenti relativi al consolidamento della pace e politiche a sostegno della lotta al terrorismo. Ciononostante, l’entità dei finanziamenti è piuttosto esigua; sinora, infatti , sono stati stanziati solamente 1,4 miliardi di euro nelle prospettive finanziarie. Non è una somma molto elevata, ma è certamente utile perché può essere utilizzata con una certa flessibilità. Questo importo è stato spesso a rischio di tagli, ma finora siamo sempre riusciti a evitare una riduzione degli stanziamenti. Di cosa si occupa la valutazione intermedia di questo strumento? Quali temi discuteremo? Gli argomenti non sono numerosi, ma presentano contenuti sostanziosi. Innanzi tutto, i provvedimenti a lungo termine presentati all'articolo 4, paragrafo 3, sono ideati per attuare misure che promuovano la presenza femminile nei processi politici, in particolare per quanto concerne i media. Si tratta, dunque, di trasporre un argomento già molto apprezzato nell’articolo 4, paragrafo 3. Finora, è stato mostrato grande sostegno alla comparsa sui media di donne afghane candidate al parlamento. Ci auguriamo che questo entri a far parte anche delle misure a lungo termine, e non solo in quelle a breve termine, affinché queste donne continuino a ricevere un sostegno nel lungo periodo.</p>
      <p sl="de">In secondo luogo, il partenariato per il consolidamento della pace deve essere citato esplicitamente nella direttiva, non solo per dare il giusto riconoscimento allo sviluppo di un dialogo formale con la società civile, ma anche per portare questo concetto nella nuova epoca del servizio europeo per l'azione esterna. Non può essere dimenticato e chiediamo quindi che vi venga fatta specifica menzione.</p>
      <p sl="de">In terzo luogo, siamo favorevoli a portare dal 5 al 10 per cento la parte di fondi destinata alle misure a lungo termine previste nell’articolo 4, paragrafo 3. Ricordo nuovamente all’Alto rappresentante che la commissione per gli affari esteri ha approvato questo aumento all’ultimo momento, poiché ci sono stati promessi, in futuro, importanti provvedimenti sotto l’egida dello strumento per la lotta contro le mine antiuomo, le bombe a grappolo e i resti di munizioni. In altre parole, l’aumento degli stanziamenti per le misure a lungo termine dal 5 al 10 per cento dell’intera linea di bilancio è stato concordato a determinate condizioni e ci aspettiamo che lei, Baronessa Ashton, e il servizio europeo per l’azione esterna rispettiate questo accordo e che quanto detto venga riportato anche nel documento di strategia per il 2012-2013. Per noi è molto importante e agire diversamente non sarebbe nello spirito dell’accordo.</p>
      <p sl="de">Ad ogni modo, se dovesse prevalere la posizione di Parlamento e Commissione, la principale innovazione del testo nella valutazione intermedia sarà l’estensione del mandato concernente le armi leggere e di piccolo calibro (SALW). Esorto nuovamente la Presidenza ad accettare questa proposta, in linea con le norme emesse dalla Corte di giustizia europea. So che alcuni di voi ancora faticano ad accettarlo, ma mi auguro che, grazie al servizio europeo per l'azione esterna, saremo in grado di superare il divario tra Consiglio e Commissione, raggiungendo un accordo sulla gestione del tema delle armi leggere e di piccolo calibro. Si tratta di una questione molto importante.</p>
      <p sl="de">Desidero infine affrontare il tema degli atti delegati, già trattato durante la mattinata. In quest’ambito è necessaria una soluzione politica e non giudiziaria, che porterebbe invece a un vicolo cieco. Un’ultima breve osservazione sullo strumento per la stabilità e la programmazione del servizio europeo per l’azione esterna: pianificazione e programmazione devono rimanere responsabilità di quanti se ne sono occupati sinora, senza che questi ultimi siano declassati a “gestione finanziaria”, ma garantendo loro di poter continuare a svolgere la propria attività di pianificazione di contenuti.</p>
    </intervention>
    <intervention id="3-562" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, desidero esprimere il mio disappunto nel notare che, mentre oggi affrontiamo temi importanti quali finanziamenti, sviluppo e principi democratici, sono presenti soltanto 14 deputati (se ho contato correttamente), evidentemente a causa di eventi concomitanti o dell’ultimo minuto, ai quali, però, partecipano tutti con grande disciplina. Non è un comportamento corretto nei confronti di chi presenta il proprio lavoro oggi, dei relatori, dei colleghi e ancor di più nei confronti dei servizi e dei rappresentanti della Commissione, costretti a sedere di fronte a un’Aula vuota.</p>
    </intervention>
    <intervention id="3-563" speaker_id="28576" is_mep="True" mode="spoken" role="Presidente">
      <p sl="unknown">Colleghi, questa non è un richiamo al regolamento: è un’osservazione interessante, che potrebbe senz’altro fare gola a qualche emittente locale, ma non è un richiamo al regolamento. Vi invito gentilmente a non interrompere la discussione con interventi di questo tipo.</p>
    </intervention>
    <intervention id="3-564" speaker_id="41007" name="Iva Zanicchi" is_mep="True" mode="spoken" role="relatore">
      <p sl="it">Signor Presidente, onorevoli colleghi, il relatore della commissione per lo sviluppo, onorevole Mitchell, mi ha chiesto di sostituirlo perché oggi non può essere presente. Lo ringrazio per il lavoro svolto con la puntualità che gli è consueta e per la qualità delle sue proposte, che hanno raccolto il parere favorevole – direi unanime – della commissione per lo sviluppo. Per quanto dirò, ma soprattutto per quanto il collega Mitchell ha fatto fino ad oggi, sono convinta che la relazione possa essere votata con un'ampia maggioranza.</p>
      <p sl="it">Vengo ora alla relazione. Nel corso del 2009 la Commissione europea ha presentato una proposta di modifica del regolamento 1905/2006, che istituisce uno strumento finanziario per la cooperazione allo sviluppo. Con questa proposta, la Commissione aveva chiesto al Parlamento di approvare un emendamento che permettesse alle organizzazioni non governative di poter usufruire di vantaggi fiscali quando operano nei paesi in via di sviluppo. La richiesta fu da noi accolta.</p>
      <p sl="it">Tuttavia, il regolamento "Cooperazione e sviluppo" contiene anche le norme di attuazione per la politica di sviluppo dell'Unione europea. Queste norme prevedono che quando la Commissione deva adottare la concessione di finanziamenti, sia tenuta a seguire le procedure di comitatologia. Ciò significa che il Parlamento ha la facoltà di esaminare queste proposte di finanziamento e, nel caso in cui la Commissione oltrepassi le proprie competenze, il Parlamento può adottare delle risoluzioni al fine di chiedere alla Commissione di cambiare le decisioni in questione.</p>
      <p sl="it">Solo dal 2006 ad oggi il Parlamento ha ritenuto che in almeno 12 casi la Commissione avesse oltrepassato le proprie competenze di esecuzione, ma soltanto in 3 di questi casi la Commissione ha di fatto modificato o ritirato la sua proposta di decisione. Dopo l'entrata in vigore del Trattato di Lisbona, la commissione per lo sviluppo ha proposto di applicare la procedura degli atti delegati prevista dall'articolo 290 del Trattato di Lisbona.</p>
      <p sl="it">L'adozione di questa procedura significherebbe che – almeno nelle decisioni strategiche di finanziamenti che la Commissione europea deve adottare – il Parlamento avrebbe un ruolo più rilevante. In effetti, secondo il Trattato di Lisbona, in alcuni casi ben definiti il Parlamento può delegare alla Commissione il potere di prendere delle decisioni strategiche. Ma quali potrebbero essere queste decisioni? A nostro avviso, compete al legislatore la scelta dei paesi cui l'Unione europea dovrebbe fornire aiuti per lo sviluppo.</p>
      <p sl="it">Vi è poi la questione circa i settori cui dare la priorità dei finanziamenti: l'educazione, la salute, la protezione dell'ambiente, la capacità del buongoverno o sviluppo delle piccole imprese? E come assicurare la trasparenza nella gestione degli aiuti allo sviluppo?</p>
      <p sl="it">Queste sono le scelte e le materie in cui il Parlamento europeo dovrebbe rivestire un ruolo più importante di quanto non abbia avuto in passato. In questi settori deve essere il legislatore a dare indicazioni precise all'Esecutivo. E credo sia proprio questa la direzione in cui vanno infine le richieste dei cittadini europei. Auspico sinceramente il maggior consenso possibile per questa relazione dell'onorevole Mitchell.</p>
    </intervention>
    <intervention id="3-565" speaker_id="28150" name="Kinga Gál" is_mep="True" mode="spoken" role="relatore">
      <p sl="hu">Signor Presidente, Commissario, Alto rappresentante Ashton, onorevoli colleghi, lo strumento europeo per la democrazia e i diritti umani è lo strumento finanziario a sostegno di diritti umani, stato di diritto, tutela della democrazia e prevenzione dei conflitti nel mondo. I beneficiari sono, soprattutto, le organizzazioni della società civile, ossia quelle organizzazioni e persone che lottano per i diritti umani nelle condizioni più difficili, in paesi terzi. Il principale vantaggio di questo strumento finanziario, al contrario di altri strumenti geografici, consiste nella possibilità di essere versato senza il consenso del governo del paese ricevente. Riveste, dunque, un ruolo molto importante. Per questo strumento non è stato tuttavia possibile finanziare i costi relativi ai pagamenti dell’IVA attraverso i fondi comunitari. L’iniziativa della Commissione europea ha dunque suggerito un emendamento tecnico a sostegno del lavoro e dell’operato delle organizzazioni della società civile nei paesi terzi tramite l’utilizzo dei suddetti fondi. Queste organizzazioni sono di vitale importanza in questi paesi per la promozione dei diritti umani e lo sviluppo di un pluralismo politico ed è quindi fondamentale non rendere ancora più difficoltose le attività di questi enti, che già operano in situazioni complicate. Accogliamo di buon grado l’iniziativa della Commissione e, con il consenso della mia correlatrice, l’onorevole Lochbihler, garantiamo il nostro totale appoggio. Questa, però, è solo una faccia della medaglia.</p>
      <p sl="hu">Il rovescio della medaglia è rappresentato dal significato politico della questione. Lo strumento finanziario è entrato a far parte dello scontro interistituzionale che dura ormai da un anno. Lo strumento per il finanziamento dei diritti umani è vitale per le organizzazioni della società civile e per questo è importante che il Parlamento partecipi alla creazione dei programmi quadro pluriennali e strategici. Ci battiamo affinché il Parlamento possa far valere la propria opinione, qualora lo ritenga necessario, nel corso dell’elaborazione dei piani strategici per lo strumento finanziario, tramite analisi annuali anziché a intervalli di sette anni, in occasione dei cicli di bilancio. Questo è lo spirito degli emendamenti che sosteniamo. Il trattato di Lisbona ha confermato il diritto di controllo del Parlamento europeo, ossia l’istituzione di un “atto delegato”, già citato dai colleghi che mi hanno preceduta. Credo che dovremmo applicare questo diritto alla questione in oggetto, creando così il primo esempio del ruolo potenziato del Parlamento europeo dal 1° dicembre 2009.</p>
      <p sl="hu">Sulla base di quanto sinora detto, nei diversi dibattiti e nelle discussioni parlamentari, noi relatori in merito agli strumenti finanziari siamo giunti alla conclusione che il dossier debba essere esaminato in seconda lettura. Inviamo un forte messaggio politico alle istituzioni, perché, con l’entrata in vigore del trattato di Lisbona, dobbiamo agire nello spirito del trattato. Riteniamo che proprio in relazione a questi strumenti il Parlamento debba esercitare concretamente il diritto democratico di supervisione.</p>
    </intervention>
    <intervention id="3-566" speaker_id="96728" name="Barbara Lochbihler" is_mep="True" mode="spoken" role="relatore">
      <p sl="de">Signor Presidente, onorevoli colleghi, lo strumento europeo per la promozione della democrazia e dei diritti umani nel mondo è piuttosto recente, ma riveste già un ruolo molto importante e significativo, come dimostra il riscontro da parte dei rappresentanti della società civile sia all’interno sia all’esterno dei confini europei. È, inoltre, un ottimo complemento alla politica dei diritti umani nel Parlamento europeo e nell’intera Unione.</p>
      <p sl="de">Il lavoro in ambito di diritti umani spesso si svolge in condizioni molto difficili. È dunque importante che, attraverso questi strumenti, l’Unione possa garantire sostegno finanziario alla società civile, senza il consenso del governo coinvolto e virtualmente senza che ne sia informato. Dobbiamo sempre ricordare che questi aiuti devono essere mantenuti e, qualora necessario, anche aumentati.</p>
      <p sl="de">Come la mia correlatrice, l’onorevole Gál, sostengo la proposta della Commissione per uno sgravio fiscale nei paesi in cui i pagamenti da questo strumento finanziario sono ancora soggetti a imposte. Anche questo provvedimento semplificherebbe notevolmente il lavoro delle ONG.</p>
      <p sl="de">Per me, lavorare con questo strumento finanziario rappresenta una sfida costante. Da un lato, infatti, riceviamo riscontri negativi e lamentele collegati al chiaro aumento della burocrazia per le organizzazioni della società civile che ricorrono al sostegno di questo strumento; dall’altro lato, però, vi è ovviamente la necessità di trasparenza per quanto concerne la spesa, gli obiettivi e le modalità di utilizzo del denaro. Dobbiamo ascoltare i numerosi reclami da parte delle piccole organizzazioni, che sono scoraggiate dall’impiegare questi stanziamenti; si tratta di una questione che dobbiamo affrontare immediatamente.</p>
      <p sl="de">Allo stesso modo, è difficile raggiungere molte organizzazioni locali nelle campagne e nelle metropoli del sud del mondo e non siamo quindi in grado di sensibilizzarle in merito all’esistenza e alle modalità di gestione di strumenti finanziari di questo tipo. Provate a immaginare una zona rurale dove non sempre è disponibile l’elettricità e dove i documenti cartacei sono l’eccezione e non la norma; una simile situazione iniziative come questa meritano un’attenzione particolare. Un aumento del numero delle ambasciate dell’Unione europea in loco costituisce, a mio avviso, una grande possibilità, ovviamente se accompagnato da responsabilità e personale che difenda diritti umani e democrazia, in ciascuna ambasciata UE locale,. Questi funzionari, che d’ora in poi chiamerò agenti dei diritti umani, si occuperanno di un’intensa attività di mediazione, informazione e comunicazione, raggiungendo le iniziative locali che forse non hanno la possibilità di comunicare in inglese, francese, spagnolo o altre lingue comunitarie.</p>
      <p sl="de">È ancora troppo presto per avviare una valutazione di ampio respiro sullo strumento. Il tempo a nostra disposizione è troppo breve e i risultati non sarebbero ottimali. Tra alcuni anni però dovremo lavorare alacremente a una valutazione di questo tipo, non solo evidenziando i successi, ma presentando nuove idee da adottare ed esplorando le possibilità di sviluppare ulteriormente questo strumento finanziario.</p>
    </intervention>
    <intervention id="3-567" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, desidero ringraziare i relatori, l’onorevole Brantner, l’onorevole Gál e l’onorevole Lochbihler, nonché l’onorevole Mitchell, l’onorevole Scholz e l’onorevole Goerens.</p>
      <p sl="en">Le proposte presentate sono il risultato della valutazione intermedia condotta dalla Commissione nel 2009 su richiesta del Parlamento, nella quale si afferma che gli strumenti funzionano ottimamente; si tratta di un giudizio molto positivo e garantisce un quadro stabile per le nostre relazioni esterne fino al 2013. In alcuni casi, la Commissione ha proposto soltanto emendamenti tecnici per adeguare alcuni strumenti agli altri e siamo lieti di aver ricevuto il vostro sostegno su questi dettagli tecnici.</p>
      <p sl="en">Il tema principale della valutazione sono le obiezioni del Parlamento in merito agli aiuti forniti tramite lo strumento di cooperazione allo sviluppo, che non possono essere definiti aiuti pubblici allo sviluppo. La Commissione ha tenuto pienamente conto della posizione di questa Camera. Abbiamo presentato una proposta che estende lo strumento dei paesi industrializzati per coprire anche le attività che non sono ammissibili per gli aiuti pubblici allo sviluppo. Si tratta di impegnarsi con importanti partner bilaterali e a livello mondiale verso i quali l’Unione europea nutre un interesse strategico per la promozione di contatti diversificati, quali India, Cina o Brasile. Questi paesi sono interessati ad avviare scambi economici, accademici, commerciali e scientifici con l’Unione europea.</p>
      <p sl="en">Questo strumento modificato, ora denominato ICI Plus, rappresenta una soluzione a breve termine per tre anni e non influenzerà la futura revisione degli strumenti finanziari dell’azione esterna per il periodo dopo il 2013. Il Parlamento ha già approvato una dotazione finanziaria per questo strumento nel 2010; per poterla attuare, lo strumento deve essere adottato ora e accolgo quindi con favore il lavoro svolto dai relatori per un accordo di ampio respiro.</p>
      <p sl="en">Per quanto concerne lo strumento per la stabilità, la Commissione ha proposto l’inclusione dell’azione europea contro la proliferazione di armi leggere e di piccolo calibro, in conformità con la sentenza della Corte di giustizia del 2008. Le questioni sollevate in sede di Consiglio sono ora in fase di discussione ed è necessario trovare una soluzione condivisa. Vi garantisco che i finanziamenti alla società civile indicati nella componente di preparazione alle crisi dello strumento per la stabilità aumenteranno ulteriormente quest’anno.</p>
      <p sl="en">Inoltre, si intende raddoppiare i finanziamenti riservati al partenariato per il consolidamento della pace per il periodo 2011-2013, garantendo in questo modo ampio margine di manovra per il finanziamento delle attività della società civile. Ancora più importante è lo stanziamento al finanziamento della società civile del 22 per cento del budget per la risposta alla crisi dal 2007. Questa è la dimostrazione della capacità delle ONG di creare la pace e rispondere alle crisi. È un ottimo esempio del valore aggiunto apportato dallo strumento per la stabilità all’azione dell’Unione in paesi fragili e oppressi dai conflitti in tutto il mondo.</p>
      <p sl="en">In seguito alle proposte sulla valutazione intermedia, il 17 marzo 2010 è stato presentato un altro emendamento allo strumento di cooperazione allo sviluppo. L’obiettivo delle misure di accompagnamento nel settore delle banane è chiaro: sostenere l’adeguamento di 10 paesi ACP esportatori di banane al cambiamento dei dazi d’importazione europei per questo prodotto.</p>
      <p sl="en">Le banane sono state oggetto di una delle più lunghe dispute commerciali a livello mondiale: l’Unione ha dovuto trovare una soluzione e siglare un accordo in ottemperanza alle norme dell’Organizzazione mondiale del commercio (OMC). Le misure di accompagnamento nel settore delle banane sono parte integrante dell’accordo e le riduzioni dei dazi sono già in vigore.</p>
      <p sl="en">Desidero ringraziare nuovamente il relatore per il suo atteggiamento molto costruttivo. Disponiamo ora di un programma molto efficace, che potrebbe avere inizio subito dopo sua adozione. I dazi sono già in vigore e i paesi ACP ricercano con urgenza il sostegno finanziario promesso dall’Unione nel corso dei negoziati.</p>
      <p sl="en">Giungiamo ora all’argomento più discusso: tutte le commissioni hanno adottato degli emendamenti per gestire i documenti di strategia e i programmi pluriennali quali atti delegati, secondo la procedura prevista dall’articolo 290 del nuovo trattato. Come sapete, la Commissione e il Consiglio non condividono questa posizione. Riteniamo che i documenti di strategia e i programmi pluriennali non rientrino nell’ambito d’azione dell’articolo 290, in quanto non integrano né modificano determinati elementi non essenziali dell’atto legislativo.</p>
      <p sl="en">Concordiamo sulla necessità di garantire un profondo coinvolgimento del Parlamento nelle decisioni strategiche generali. Garantire che la programmazione si svolga in modo pratico e senza problemi è nell’interesse di tutti. Finora, il Parlamento è stato coinvolto, attraverso la procedura di scrutinio democratico concordata nel 2006, in merito a documenti di strategia e programmi pluriennali. Tramite queste procedure, la Commissione avvia un dialogo con il Parlamento sul contenuto delle strategie; questo processo di consultazione supera i rigidi confini della comitatologia.</p>
      <p sl="en">Sarò chiaro: è necessario trovare una soluzione, ora. La Commissione è disponibile ad avviare una discussione con il Parlamento per trovare una soluzione che risponda alle preoccupazioni del Parlamento. La scorsa settimana, i tre Presidenti hanno invitato a un incontro informale il comitato direttivo competente in Parlamento, la Commissione e il Consiglio.</p>
      <p sl="en">Siamo molto lieti di questo invito. L’Alto rappresentante, un rappresentante del Consiglio ed io abbiamo incontrato il comitato questa mattina. È stato una riunione molto positiva, che conferma la necessità di trovare una soluzione nel minor tempo possibile in modo da attuare pienamente il trattato di Lisbona, rispettando urgenti questioni di carattere pratico, anche per quanto riguarda le dotazioni finanziarie.</p>
      <p sl="en">Sono convinto che riusciremo a trovare una soluzione se lavoriamo insieme.</p>
    </intervention>
    <intervention id="3-568" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, Baronessa Ashton, Commissario Piebalgs, onorevoli deputati, a nome del Consiglio desidero ringraziare i relatori per il loro lavoro e la loro dedizione. Consentitemi di aggiungere alcune osservazioni all’intervento del Commissario Piebalgs, che il Consiglio sostiene pienamente.</p>
      <p sl="fr">Il Commissario ha giustamente posto l’accento sulla principale questione che rimane ancora irrisolta, ovvero il desiderio del Parlamento di considerare documenti di strategia e programmi pluriennali quali atti delegati. Non presenterò nel dettaglio la posizione del Consiglio questo pomeriggio, ma mi limito a dire che la Presidenza sarebbe ben lieta di raggiungere un accordo che soddisfi le tre istituzioni e che ci consenta di adottare gli strumenti finanziari il più rapidamente possibile. In effetti, mi riferisco principalmente al già menzionato ICI Plus e alle misure di accompagnamento nel settore delle banane.</p>
      <p sl="fr">Sono soddisfatto dell’incontro di questa mattina con la baronessa Ashton, il Commissario Piebalgs e i relatori: questa riunione testimonia la reale volontà delle tre istituzioni di raggiungere un accordo. Come sapete, la Presidenza ritiene che l’attuale discussione sugli strumenti finanziari debba essere mantenuta separata dai negoziati in corso tra Parlamento e Consiglio in materia di comitatologia e atti delegati.</p>
      <p sl="fr">Sapete che il Consiglio sta attualmente valutando le due questioni e che ogni eventuale soluzione deve essere appoggiata dal Parlamento. Per tale motivo, considerata l’urgente necessità di adottare gli strumenti finanziari, dobbiamo, in via del tutto eccezionale, creare una soluzione specifica per questi due temi.</p>
      <p sl="fr">La Presidenza belga garantirà che il lavoro necessario a seguito all’incontro di questa mattina possa progredire rapidamente, producendo risultati tangibili, che ci consentano di raggiungere un accordo quanto prima. L’incontro di stamane ci porta a credere che il Parlamento condivida pienamente questo obiettivo.</p>
    </intervention>
    <intervention id="3-569" speaker_id="96728" name="Barbara Lochbihler" is_mep="True" mode="spoken">
      <p sl="de">relatore per parere della commissione per gli affari esteri. – Signor Presidente, desidero intervenire sul tema dello strumento ICI Plus. Lo strumento finanziario per la cooperazione con paesi e territori industrializzati e con altri ad alto reddito (ICI) è stato avviato nel corso della precedente legislatura. La commissione per gli affari esteri, in un parere, ha richiesto la creazione di uno strumento finanziario per gli affari esteri che non avesse alcun collegamento con gli aiuti allo sviluppo, ma fosse invece destinato agli Stati di America latina, Asia e Medio Oriente. La Commissione ha creato lo strumento ICI, considerandolo però una soluzione temporanea. Ha inoltre sostenuto i paesi cui era rivolto lo strumento di cooperazione allo sviluppo (DCI), introducendo però solamente poche novità ed utilizzandolo come strumento commerciale. La commissione per gli affari esteri ha dunque presentato un emendamento al titolo dello strumento per chiarire l’intenzione originale di classificarlo quale strumento di politica estera. Il nuovo titolo recita “Strumento finanziario per la cooperazione con i paesi del Medio Oriente, dell'Asia, delle Americhe e con il Sudafrica”. Chiediamo il vostro sostegno. Sarebbe deplorevole che l’Unione europea non avesse uno strumento finanziario di politica estera con questo nome.</p>
    </intervention>
    <intervention id="3-570" speaker_id="4556" name="Nirj Deva" is_mep="True" mode="spoken">
      <p sl="en">relatore per parere della commissione per lo sviluppo. – Signor Presidente, dobbiamo osservare in che modo gli strumenti finanziari (il DCI, gli strumenti per la stabilità e per i diritti umani) siano importanti per il potere che l’Unione europea esercita a livello mondiale. Questo potere sta crescendo, come dimostrano la supervisione delle elezioni, gli osservatori, le campagne per la democrazia eccetera.</p>
      <p sl="en">Con la creazione del DCI, il Parlamento ha rinunciato a 16 strumenti di controllo, 16 poteri decisionali fondamentali che abbiamo lasciato alla Commissione al fine di controllare lo strumento DCI e favorire una maggiore cooperazione. Questa soluzione sta funzionando e disponiamo ora di uno strumento per la stabilità per lo sviluppo dopo le crisi, che deve però essere integrato da ingenti finanziamenti, perché nel mondo vi sono numerose crisi civili e militari. Al momento, sono in corso ben 36 conflitti civili.</p>
      <p sl="en">Allo stesso modo, ritengo che lo strumento per i diritti umani debba presentare maggiore dinamismo. Non è sufficiente continuare solamente a parlarne: dobbiamo avere personale in loco, strumenti per il controllo delle elezioni, una buona governance e tutto il resto, per cui richiediamo fondi. Sono lieto di dare il mio sostegno a questa causa.</p>
    </intervention>
    <intervention id="3-571" speaker_id="96807" name="Ivailo Kalfin" is_mep="True" mode="spoken">
      <p sl="bg">relatore per parere della commissione per i bilanci. – Desidero innanzi tutto esprimere il mio pieno accordo con le conclusioni presentate dalla relazione dell’onorevole Goerens sulla necessità dello strumento di cooperazione allo sviluppo (DCI) e sui vantaggi per le politiche comunitarie.</p>
      <p sl="bg">Concordo sul fatto che l’Unione europea debba trovare il modo per continuare a sostenere i paesi produttori di banane, anche in seguito al divieto da parte dell’Organizzazione mondiale del commercio di applicare condizioni preferenziali dall’inizio di quest’anno. Stranamente, dal 1994 a oggi, la Commissione non ha mai eseguito una valutazione dell’impatto dell’assistenza su questi 12 paesi, ma questa situazione dovrà cambiare in futuro.</p>
      <p sl="bg">Il tema sul quale la commissione per i bilanci pone l’accento e con il quale non concorda è il taglio di risorse ad altre politiche per stanziare i 190 milioni di euro in questione per i prossimi tre anni. Insistiamo però sull’imprescindibile necessità di tutelare un principio:le nuove politiche devono essere finanziate utilizzando nuove risorse. Questa nuova politica, quindi, sebbene la Commissione europea sia in grado di gestirla finanziariamente, dovrebbe essere inserita nel bilancio e non essere finanziata a scapito di altri programmi.</p>
    </intervention>
    <intervention id="3-572" speaker_id="28424" name="Tunne Kelam" is_mep="True" mode="spoken">
      <p sl="en">a nome del gruppo PPE. – Signor Presidente, Alto rappresentante, Commissario, desidero ringraziare il Commissario Piebalgs per la relazione dettagliata e costruttiva sulla situazione e per le sue conclusioni, nelle quali afferma che gli strumenti finanziari funzionano in modo ottimale.</p>
      <p sl="en">Lo strumento per la stabilità è stato molto utile nella gestione dei conflitti e delle crisi e dovremmo, pertanto, concentrare la nostra attenzione su prevenzione e follow-up . Questo implica un deciso sostegno alla costruzione della società civile e anche in questo caso è ben accetto un notevole aumento dei fondi destinati al consolidamento della pace.</p>
      <p sl="en">Accogliamo con favore, e ne comprendiamo la necessità, l’aumento dal 7 al 10 per cento del limite delle misure previste dall’articolo 4, paragrafo 1. Nel contempo, è vitale garantire un utilizzo coerente dei programmi e degli strumenti comunitari, nel rispetto del principio di complementarietà.</p>
      <p sl="en">Il trattato di Lisbona deve rendere l’Unione europea più coerente ed efficiente e in questo Parlamento abbiamo compreso la necessità delle modifiche tecniche. Come è stato sottolineato, il punto della questione è la soluzione politica e dunque gli atti delegati e il diritto del Parlamento europeo al controllo.</p>
      <p sl="en">Oggi sono rincuorato dalle dichiarazioni di apertura del Consiglio e della Commissione, che dimostrano di essere disposti a raggiungere un accordo nel minor tempo possibile. Mi auguro che si possa giungere a un accordo garantendo un giusto equilibrio fra le tre istituzioni europee.</p>
    </intervention>
    <intervention id="3-573" speaker_id="36396" name="Gianluca Susta" is_mep="True" mode="spoken">
      <p sl="it">a nome del gruppo S&amp;D. – Signor Presidente, onorevoli colleghi, ringrazio anzitutto il collega Scholz per l'elaborazione di questa relazione, che istituisce uno Strumento finanziario per la cooperazione con i paesi industrializzati, uno strumento che è giusto sia trattato dalla commissione INTA perché riguarda soprattutto la cooperazione con i paesi industrializzati e con i paesi emergenti, per cui vi è una certa differenza rispetto agli altri strumenti.</p>
      <p sl="it">Signor Presidente, onorevoli colleghi, ringrazio anzitutto il collega Scholz per l'elaborazione di questa relazione, che istituisce uno Strumento finanziario per la cooperazione con i paesi industrializzati, uno strumento che è giusto sia trattato dalla commissione INTA perché riguarda soprattutto la cooperazione con i paesi industrializzati e con i paesi emergenti, per cui vi è una certa differenza rispetto agli altri strumenti.</p>
      <p sl="it">Dobbiamo fare uno sforzo, all'interno del bilancio dell'Unione, per dirottare maggiori risorse a favore dei paesi più poveri, tenendo presente che i problemi con i paesi emergenti sono più connessi alle regole che non ai finanziamenti. In ogni modo, anche l'innovazione deve essere supportata, ma con risorse aggiuntive e non sottratte ai paesi più poveri.</p>
    </intervention>
    <intervention id="3-574" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="nl">a nome del gruppo ALDE. – Presidente Chastel, Baronessa Ashton, onorevoli colleghi, oggi discutiamo dei numerosi strumenti finanziari che consentono all’Unione europea un’azione in materia di affari esteri. Questi strumenti sono recenti e, soprattutto, di natura piuttosto originale. In precedenza non avevamo nulla di simile e, nel resto del mondo o in altre istituzioni internazionali o sovranazionali, vi sono rari esempi di strumenti simili a quelli che l’Europa sta creando. Considerata la loro natura innovativa, abbiamo deciso di valutarli dopo pochi anni e, se necessario, modificarli. Questo è il tema di cui discutiamo oggi pomeriggio.</p>
      <p sl="nl">Nel frattempo, hanno avuto luogo cambiamenti importanti: il nostro Alto rappresentante è ora anche Vicepresidente della Commissione. Nel corso di questa seduta ci è stato chiesto di approvare i testi di base sul tema del servizio europeo per l’azione esterna, il braccio diplomatico dell’Unione, che costituisce anch’esso un’importante innovazione.</p>
      <p sl="nl">Infine, ma non da ultimo, sono stati notevolmente aumentati i poteri di questa Camera. Finora, abbiamo avuto numerose opportunità poteri per sfruttarli e, come spesso accade con istituzioni giovani, si cerca di utilizzare tali poteri il più possibile per farli valere al massimo. Stiamo discutendo con le altre istituzioni per capire dove fissare esattamente il limite.</p>
      <p sl="nl">Sono lieta delle osservazioni del Commissario Piebalgs e del Presidente in carica sulla volontà di raggiungere un accordo. In una vita precedente ho fatto parte dell’esecutivo nel mio paese; comprendo quindi i vari punti di vista sul tema e mi auguro raggiungeremo un accordo. Spero anche che questa Camera non calchi troppo la mano, come si suol dire.</p>
      <p sl="nl">Ho ancora alcuni secondi a disposizione e vorrei concludere dicendo che, per quanto concerne lo strumento per la stabilità, accolgo con grande favore le osservazioni del Commissario Piebalgs di concentrare la nostra attenzione, fra i vari temi, sulla lotta al traffico di armi leggere e di piccolo calibro, coinvolgere le ONG nel funzionamento dello strumento per la stabilità e utilizzare pienamente gli strumenti, ancora più innovativi, per il consolidamento della pace. Se questo dovesse tradursi in realtà, potrete contare sul totale sostegno del nostro gruppo.</p>
    </intervention>
    <intervention id="3-575" speaker_id="96734" name="Franziska Keller" is_mep="True" mode="spoken">
      <p sl="en">a nome del gruppo Verts/ALE. – Signor Presidente, desidero sollevare la questione dello strumento di cooperazione allo sviluppo (DCI). I colleghi della commissione per lo sviluppo ed io riscontriamo la necessità di rafforzare il potere di controllo del Parlamento, poiché esso ha il dovere di controllare come la Commissione spende i fondi e se vengono utilizzati come previsto, in questo caso destinandoli agli aiuti pubblici allo sviluppo (APS).</p>
      <p sl="en">In passato, in alcuni casi i fondi non sono stati spesi in ottemperanza ai criteri APS o non perseguivano l’obiettivo dell’eliminazione della povertà. Allora disponevano solamente del diritto di consultazione e le nostre idee e proposte non sono state accolte. Abbiamo bisogno dunque di una posizione più forte e del potere di codecidere in merito al destino dei fondi.</p>
      <p sl="en">Anche noi, il Parlamento europeo, e non solo la Commissione, abbiamo un obbligo per quanto riguarda la coerenza delle politiche per lo sviluppo. Dobbiamo assicurarci che il denaro speso deve andare nella giusta direzione e che anche altre politiche si impegnino per l’eliminazione della povertà.</p>
      <p sl="en">Infine, il Parlamento ha una responsabilità nei confronti dei cittadini dell’Unione: dobbiamo controllare meglio come vengono spesi i nostri fondi, in particolare in merito all’eliminazione della povertà. I cittadini europei sono a favore degli aiuti allo sviluppo; sono a favore anche di un aumento di tali aiuti, come hanno dimostrato le ricerche, ma dobbiamo comunicare in modo chiaro come spendiamo i fondi, garantendo che questa spesa vada a vantaggio delle popolazioni povere.</p>
      <p sl="en">Pertanto, la commissione per lo sviluppo ed io vi esortiamo ad accettare gli atti delegati per il DCI.</p>
    </intervention>
    <intervention id="3-576" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, l’Unione europea è il maggiore donatore di aiuti allo sviluppo e di assistenza umanitaria a livello mondiale. Riveste altresì un ruolo importante nella promozione dei diritti umani e della democrazia in paesi terzi.</p>
      <p sl="en">Il mio gruppo, i Conservatori e Riformisti europei (ECR), è fermamente convinto della necessità di strumenti finanziari comunitari adeguatamente strutturati. Questi strumenti infatti garantiscono un modo più efficace ed efficiente di stanziare il denaro dei contribuenti europei e consentono al Parlamento, in particolare dopo il trattato di Lisbona, di controllare le spese e le politiche strategiche in modo più aperto e trasparente.</p>
      <p sl="en">La responsabilità democratica è fondamentale, soprattutto in un periodo storico in cui gli Stati membri stanno applicando pesanti tagli alle proprie spese nazionali. Investimento e sviluppo, democrazia e diritti umani sono, potenzialmente, un modo importante per sostenere, in particolar modo attraverso il potere di persuasione, i più ampi obiettivi comunitari di politica estera, contribuendo a ridurre la pressione migratoria verso l’UE dai suoi confini esterni. Sono comunque necessari solidi meccanismi per prevenire la corruzione e l’uso improprio di fondi europei; non dovremmo, inoltre, usare il pretesto dei diritti umani per imporre i nostri valori occidentali liberali, in particolare i cosiddetti diritti riproduttivi, a chi è riluttante o non è preparato ad accoglierli.</p>
    </intervention>
    <intervention id="3-577" speaker_id="96854" name="Sabine Lösing" is_mep="True" mode="spoken">
      <p sl="de">a nome del gruppo GUE/NGL. – Signor Presidente, dobbiamo ricordare che, in materia di strumenti finanziari di politica estera comunitaria, il trattato di Lisbona ha abolito il diritto di controllo del Parlamento europeo. In questo modo, la competenza degli strumenti finanziari è stata interamente trasferita alla Commissione e all’Alto rappresentante e, quindi, al servizio europeo per l’azione esterna. Ritengo inaccettabile che Parlamento e Consiglio siano ignorati, nonostante siano in questione le ambiziose misure di politica estera comunitaria e la loro attuazione.</p>
      <p sl="de">Sosteniamo gli sforzi trasversali dei gruppi impegnati a ristabilire un controllo parlamentare degli strumenti finanziari. Sosterremo quindi gli emendamenti agli atti delegati a questo proposito, precedentemente discussi. Desidero concludere esprimendo la mia preoccupazione in merito allo strumento per la stabilità e allo strumento europeo per la democrazia e i diritti umani, poiché ritengo che siano utilizzati in modo antidemocratico e non trasparente e, in alcuni casi, contro la volontà degli Stati in questione; in questo modo costituiscono una politica estera europea interventistica.</p>
    </intervention>
    <intervention id="3-578" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">a nome del gruppo EFD. – Signor Presidente, nei bazar di Karachi si racconta il seguente aneddoto: un ladro aggredisce il Presidente del Pakistan e gli dice: “Voglio i tuoi soldi”. Il Presidente del Pakistan risponde: “Sono il Presidente Zardari, il tuo Presidente”. Il ladro ribatte: “In questo caso, voglio i miei soldi!”.</p>
      <p sl="en">Questa storiella è pertinente alla discussione odierna perché sottolinea il punto chiave: la Commissione europea non ha soldi. I fondi della Commissione provengono dai contribuenti degli Stati membri o, per essere più precisi, dai contribuenti dei 14 Stati membri contributori netti. Anche se la Commissione avesse risorse proprie (possibilità che, a giudicare dalle votazioni odierne, sembra tristemente plausibile), i fondi spesi dalla Commissione proverrebbero comunque dai contribuenti.</p>
      <p sl="en">lasciarvi Concludo invitandovi a riflettere sulla seguente domanda: credete davvero che i già ben spremuti contribuenti europei e britannici, in particolare nella congiuntura attuale, vogliano spendere altri 2 miliardi di euro (la somma indicata dalle proposte) affinché qualche Commissario europeo possa pavoneggiarsi sulla scena mondiale?</p>
    </intervention>
    <intervention id="3-579" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, come sempre, gli organismi finanziari dell’Unione sono in difficoltà. È difficile ottenere aiuti finanziari a causa della loro complessità e i sistemi di controllo sono elaborati in modo tutt’altro che ottimale. Un esempio concreto è l’aiuto preadesione che, come sappiamo, è assegnato a potenziali paesi candidati; questo aiuto, però, ha un senso solamente se gli Stati in questione affrontano i problemi di corruzione interna o dispongono delle strutture necessarie. A tal proposito, mi auguro che l’Unione europea abbia imparato la lezione dal frettoloso allargamento del 2007. Quando si tratta dello strumento per la stabilità e per la cooperazione allo sviluppo, troppo spesso i fondi stanziati non raggiungono, o raggiungono solo parzialmente, le istituzioni locali alle quali erano destinati. In parte, questo è dovuto alla debolezza delle istituzioni nei paesi di destinazione, ma certamente anche agli incentivi imprecisi e alla mancanza di una contabilità documentata. Dovremmo riflettere sul fatto che, secondo uno studio del Fondo monetario internazionale, le spese pubbliche di 33 paesi dipendono per oltre il 50 per cento da aiuti internazionali allo sviluppo. Quando si tratta di aiuti finanziari europei, di qualsiasi tipo, il controllo deve essere aumentato.</p>
    </intervention>
    <intervention id="3-580" speaker_id="1055" name="Godelieve Quisthoudt-Rowohl" is_mep="True" mode="spoken">
      <p sl="de">Signor Presidente, innanzi tutto desidero ringraziare il relatore, l’onorevole Scholz, per la cooperazione aperta e positiva. Nel corso del trilogo non sempre vi è stato accordo, ma la discussione si è svolta in un’atmosfera costruttiva.</p>
      <p sl="de">Estendere lo strumento finanziario per la cooperazione a paesi e territori industrializzati e ad altri ad alto reddito darà all’Unione europea l’opportunità di avviare una cooperazione alla pari con le principali economie emergenti e in via di sviluppo. Questa soluzione include programmi di scambio secondo lo schema di Erasmus Mundus e un sostegno alla cooperazione imprenditoriale o culturale, tutte iniziative che accolgo con favore. Desidero richiamare la vostra attenzione su un punto in particolare: considerata l’attuale situazione finanziaria dell’Unione e di ciascuno Stato membro, il gruppo del Partito popolare europeo (Democratico cristiano) non ritiene accettabile la richiesta di nuovi fondi, attualmente nemmeno disponibili, per finanziare le misure precedentemente descritte. È necessario un livellamento con lo strumento finanziario per la cooperazione allo sviluppo, le cui risorse erano destinate unicamente a tutte le economie emergenti e in via di sviluppo. Ho quindi presentato un emendamento a nome del gruppo PPE che consente di raggiungere detto equilibrio finanziario.</p>
      <p sl="de">Desidero commentare brevemente la questione degli atti delegati, un tema importante già citato due volte questa mattina. Per quanto mi riguarda, non vi è alcun dubbio: il Parlamento deve avere il diritto di controllo e di veto sull’intero pacchetto di finanziamenti alla cooperazione straniera, attualmente in fase di discussione, attraverso gli atti delegati. Lo spirito del trattato di Lisbona deve farsi sentire. Non possiamo scendere a compromessi sulla questione dell’inclusione o meno degli atti delegati negli strumenti finanziari.</p>
    </intervention>
    <intervention id="3-581" speaker_id="28306" name="Ana Gomes" is_mep="True" mode="spoken">
      <p sl="en">Signor Presidente, lo strumento europeo per la democrazia e i diritti umani è fondamentale per una politica estera comunitaria davvero impegnata nella promozione della democrazia, dello stato di diritto e dei diritti umani nel mondo. È l’unico strumento che possiamo mobilitare per aiutare chi lotta per la democrazia e i diritti umani in paesi dove le libertà fondamentali sono limitate e possiamo farlo senza il consenso dei relativi governi. Chiaramente, uno strumento così importante deve essere soggetto a un adeguato controllo da parte del Parlamento europeo e per questa ragione richiediamo la procedura degli atti delegati.</p>
      <p sl="en">Dobbiamo, però, riconoscere che questo strumento ha dei limiti in termini di fondi disponibili, una parte considerevole dei quali (il 22 per cento per il periodo 2011-2013) finanzia le missioni europee di osservazione elettorale. Gli stanziamenti per lo strumento europeo per la democrazia e i diritti umani devono quindi essere notevolmente aumentati.</p>
      <p sl="en">Desidero cogliere quest’opportunità per segnalare un nuovo dispositivo alla cui creazione il Parlamento europeo dovrebbe contribuire e che lo strumento potrebbe finanziare. Questa nuova opportunità sarà utile per assistere in modo più efficace e con maggiore flessibilità le persone che rischiano la vita nella lotta per la democrazia, lo stato di diritto e i diritti umani in paesi governati da dittature o regimi oppressivi, o in paesi che desiderano avviare una transizione verso la; si tratta di paesi che devono combattere forze antidemocratiche violente e che necessitano di maggiore assistenza in termini di sviluppo di capacità per uscire vincenti da questa lotta.</p>
      <p sl="en">C’è bisogno di una fondazione europea trasversale non governativa, simile alla Fondazione nazionale per la democrazia creata dal Congresso statunitense.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8 del regolamento)"/>
    </intervention>
    <intervention id="3-582" speaker_id="2054" name="Heidi Hautala" is_mep="True" mode="spoken">
      <p sl="en">Signor Presidente, la ringrazio per avermi concesso la parola. La mia interrogazione all’onorevole Gomes in merito alla sua ottima proposta è la seguente: cosa ritiene possiamo apprendere dai modelli statunitensi di questo tipo di finanziamento alla democratizzazione e ai diritti umani, che è più flessibile e, per così dire, meno burocratico?</p>
    </intervention>
    <intervention id="3-583" speaker_id="28306" name="Ana Gomes" is_mep="True" mode="spoken">
      <p sl="en">Signor Presidente, il punto di forza è proprio la flessibilità. Con una fondazione trasversale potremmo individuare casi specifici che, a nostro ampio parere, richiedano particolare assistenza, evitando governi, autorità o forze ostruzioniste, e sviluppare capacità e strutture a sostegno di quanti lottano per i diritti umani. L’esempio della Fondazione statunitense per la democrazia è illuminante e non dovremmo esitare a seguire gli esempi positivi messi in atto in altre parti del mondo, in questo caso, presso i nostri partner americani.</p>
      <p sl="en">Disponiamo già di varie fondazioni singole in Europa, ma spesso hanno programmi differenti; in molti casi, dovrebbero unirsi, diventando più efficienti nel fornire assistenza a chi lotta per la democrazia e i diritti umani.</p>
    </intervention>
    <intervention id="3-584" speaker_id="28576" is_mep="True" mode="spoken" role="Presidente">
      <p sl="unknown">Mi ha deluso, Ana, pensavo stesse concludendo e invece ha continuato il discorso e non sapevo se richiamarla. Nella procedura del cartellino blu sia chi presenta l’interrogazione sia chi risponde ha 30 secondi a disposizione.</p>
    </intervention>
    <intervention id="3-585" speaker_id="96670" name="Louis Michel" is_mep="True" mode="spoken">
      <p sl="fr">Signor Presidente, sono in imbarazzo perché avrei voluto partecipare a questa discussione. Dubito fortemente che il modello statunitense sia più efficace di quello europeo. Il modello statunitense, quando si occupa di diritti umani, è piuttosto selettivo e utilitarista perché, in realtà, è orientato principalmente al bilateralismo attivo.</p>
      <p sl="fr">Desidero congratularmi con il collega, l’onorevole Goerens, per il suo lavoro, che ha consolidato la dimensione di sviluppo dell’approccio; inoltre, desidero ringraziare il Commissario Piebalgs per l’attenzione scrupolosa e positiva che ha dedicato al tema.</p>
      <p sl="fr">Desidero presentare tre brevi osservazioni. In primo luogo, l’affrettata eliminazione del sistema comunitario di preferenze avrà conseguenze pesanti in alcuni paesi ACP esportatori di banane, con possibili ripercussioni dirette sulla loro capacità di promuovere uno sviluppo sostenibile. Per tale ragione mi esprimo a favore di un’interpretazione ragionevole e più flessibile dei criteri di assegnazione degli aiuti. Questi dovrebbero essere stanziati in forma prioritaria ai paesi ACP che desiderano mantenere attivo il settore delle banane, considerato l’impatto di quest’ultimo sullo sviluppo sostenibile del paese. A tal proposito, sarebbe stato positivo disporre di una valutazione d’impatto ex ante sulla situazione dei paesi esportatori di banane, valutazione che è stata richiesta ma non concessa.</p>
      <p sl="fr">Vi sono altre due osservazioni di carattere generale che desidero presentare, sulle quali certamente tornerò nel corso delle prossime settimane. A mio avviso, il modo migliore per convogliare questi aiuti consiste nell’aiuto di bilancio generale quando possibile e negli aiuti settoriali quando auspicabile. Sarebbe stato positivo avviare una discussione sull’ammontare di aiuti e sul rispetto degli impegni presi nel 2005 dagli Stati membri, un tema centrale per la discussione. Ho ascoltato interventi di alcuni colleghi che trovo francamente preoccupanti; evidentemente l’egoismo impera, il che, devo ammettere, è piuttosto sorprendente.</p>
      <p sl="fr">Infine, per dare risposta a varie domande, ripropongo l’idea di includere il Fondo europeo per lo sviluppo nel bilancio, che ci consentirebbe di controllare direttamente l’azione politica della Commissione.</p>
    </intervention>
    <intervention id="3-586" speaker_id="96745" name="Catherine Grèze" is_mep="True" mode="spoken">
      <p sl="fr">Signor Presidente, desidero ringraziare l’onorevole Goerens per aver tenuto conto delle norme internazionali relative alla salute e alla sicurezza dei lavoratori, nonché delle norme ambientali internazionali, particolarmente quelle concernenti l’esposizione ai pesticidi.</p>
      <p sl="fr">A mio avviso, la difesa dei piccoli produttori presentata dalla relazione è fondamentale, perché, vi ricordo, ricevono soltanto l’1,5 per cento del prezzo pagato dal consumatore finale. Come sapete, ogni anno milioni di piccoli agricoltori sono costretti a trasferirsi in baraccopoli.</p>
      <p sl="fr">Ora che questa Camera ha affrontato l’argomento della lotta ai pesticidi e all’esposizione massiccia a pesticidi, ritengo sia fondamentale applicare gli stessi standard anche alle Antille francesi, dove è utilizzato il clordecone, nonché alle regioni ultraperiferiche. Esorto la Commissione a occuparsi di questo tema.</p>
      <p sl="fr">In conclusione, sebbene accolga con favore i progressi ottenuti, desidero ribadire che il problema principale nel commercio delle banane è dato dal modello agricolo, che va rivisto poiché è orientato unicamente all’esportazione. Il modello agricolo dovrebbe essere ripensato a favore di una maggiore autosufficienza.</p>
    </intervention>
    <intervention id="3-587" speaker_id="96800" name="Marek Henryk Migalski" is_mep="True" mode="spoken">
      <p sl="pl">Concordo pienamente con l’onorevole Gomes, i diritti umani sono una delle questioni più importanti da affrontare e proprio per questo non riesco a comprendere l’onorevole Lösing, quando afferma che il denaro speso per i diritti umani è, a volte, speso male. I diritti umani sono il compito fondante della Comunità europea, se non il più importante.</p>
      <p sl="pl">Desidero, infine, fare riferimento a uno degli strumenti a sostegno della democrazia e dei diritti umani in tutto il mondo e alla proposta di introdurre e rendere operativi tali strumenti indipendentemente dall’assenso di terzi e di altre autorità pubbliche. Questa affermazione illustra chiaramente il nostro compito. A volte, dobbiamo collaborare alla costruzione della democrazia e al rafforzamento dei diritti umani nonostante la posizione di alcuni governi nazionali. Ritengo valga la pena compiere quest’azione, soprattutto in quei paesi dove il diritto alla libertà di espressione è violato. È il nostro compito.</p>
    </intervention>
    <intervention id="3-588" speaker_id="96669" name="Joe Higgins" is_mep="True" mode="spoken">
      <p sl="en">Signor Presidente, su gran parte di questa discussione aleggia un velo di irrealtà. Tutte le relazioni concernenti la promozione della democrazia e dei diritti umani nel mondo e sugli strumenti finanziari per la cooperazione allo sviluppo devono essere considerate nel contesto dell’agghiacciante dichiarazione resa dal Segretario generale delle Nazioni Unite ieri, in questa stessa Camera: solo quest’anno, nel mondo, 65 milioni di esseri umani sprofonderanno nella povertà estrema.</p>
      <p sl="en">Questa è la cruda realtà che accompagna le belle parole pronunciate da governi e Commissione. Fuori da questo Parlamento, vi sono grandi striscioni con il logo dell’Unione e il motto: “Fermiamo la povertà”. Nel contempo, la Commissione europea (unitamente ai principali gruppi parlamentari) promuove politiche economiche neoliberali che tagliano dotazioni finanziarie e servizi pubblici, falciando il tenore di vita delle persone comuni e destinando cospicue risorse al salvataggio di banche e speculatori.</p>
      <p sl="en">Per quanto concerne i finanziamenti alla cooperazione allo sviluppo, la Commissione è fiera delle nuove riduzioni ai dazi sul commercio delle banane concordate con i produttori latinoamericani, ma questo nuovo accordo va in realtà a vantaggio delle potenti aziende multinazionali. I principali esportatori di banane, quali Chiquita e Del Monte, ne trarranno enormi vantaggi, mentre i piccoli produttori degli Stati dell’Africa, dei Caraibi e del Pacifico ne saranno pesantemente danneggiati. Naturalmente, i sussidi ai piccoli produttori di banane che rischiano la rovina a causa del nuovo accordo non devono provenire da fondi sociali stabiliti, ma da altre voci del bilancio comunitario. Il commercio dovrebbe andare a vantaggio dei piccoli produttori e dei lavoratori, che rappresentano la maggioranza, e non delle più grandi multinazionali.</p>
    </intervention>
    <intervention id="3-589" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signor Presidente, temo che il bilancio dell’Unione europea per il 2011 sia errato, sia nella disposizione relativa alla valutazione di medio termine, sia nell’inserimento di introiti diretti derivanti da nuove tasse che, alla fine, saranno pagate dai consumatori finali, ossia i cittadini europei. Non è il momento di imporre queste tasse, proprio mentre l’Europa sprofonda nella recessione e i lavoratori perdono impiego, potere di acquisto e, soprattutto, diritti assicurativi. Invece di dare ai consumatori europei, prendiamo da loro. Sembra che, nuovamente, nel nostro sforzo per raggiungere una disciplina di bilancio, abbiamo accantonato i piani di crescita e che, applicando la teoria economica, abbiamo dimenticato la teoria politica.</p>
      <p sl="el">Dobbiamo dimostrare con i fatti ai cittadini europei che ci stiamo occupando di loro nel miglior modo possibile. Nel corso di questa particolare congiuntura, non possiamo quindi comportarci come Maria Antonietta. Presenterò due proposte specifiche: in primo luogo, nel 2011 dovremmo ridurre il nostro stipendio di eurodeputati di 1 000 euro e ciascuno di noi dovrebbe utilizzare questo denaro per assumere un giovane disoccupato del nostro paese. In secondo luogo, dovremmo ridurre le nostre spese di viaggio volando in economy.</p>
    </intervention>
    <intervention id="3-590" speaker_id="96751" name="Nick Griffin" is_mep="True" mode="spoken">
      <p sl="en">Signor Presidente, come spesso accade con le proposte dell’Unione, i presenti strumenti finanziari includono misure dal grande fascino emotivo. Tutte le persone oneste vogliono porre fine al traffico di droga, alla tratta umana e alla fornitura di armi leggere alle zone di conflitto, ma è facile essere emotivi e generosi con il denaro altrui.</p>
      <p sl="en">Così, mentre la gente comune in Grecia, Francia, Irlanda e Regno Unito vede le proprie società lacerate dai tagli ed è oppressa dalle tasse, la relazione Scholz aggiungerà 176 milioni di euro ai 172 milioni già stanziati per aiutare i capitalisti del terzo mondo a divorare ulteriormente i nostri posti di lavoro. La relazione Goerens brucerà 190 milioni di euro, di cui 17,4 milioni per uno strumento di reazione rapida all’aumento dei prezzi degli alimenti nei paesi in via di sviluppo. Forse vi è sfuggito, ma il prezzo degli alimenti sta crescendo anche nei nostri paesi.</p>
      <p sl="en">La relazione Brantner è la peggiore. A pagina nove, descrive una dotazione finanziaria di 2 062 miliardi entro il 2013. Si tratta, ovviamente, di un errore di stampa. Prego il cielo che si tratti di un errore di stampa, ma il fatto che un errore così grande sia sfuggito a tutti gli esperti ed eurodeputati che hanno letto la relazione la dice lunga sulla leggerezza con cui l’Unione europea spende il denaro.</p>
      <p sl="en">I soldi non crescono sugli alberi. Non li porta la fatina dei denti. Non è denaro della Commissione, non è denaro degli eurodeputati. È denaro dei contribuenti e una parte eccessiva è denaro dei contribuenti britannici.</p>
    </intervention>
    <intervention id="3-591" speaker_id="96931" name="Maurice Ponga" is_mep="True" mode="spoken">
      <p sl="fr">Signor Presidente, Commissario, onorevoli colleghi, da molti anni l’Unione europea mantiene rapporti speciali con i paesi ACP. Questa stretta relazione ha portato, soprattutto, alla concessione di tariffe doganali speciali. È il caso del settore del commercio delle banane, nel quale i paesi ACP hanno goduto di un accordo commerciale privilegiato per le esportazioni verso l’Unione europea.</p>
      <p sl="fr">Questa preferenza è stata contestata in seno all’Organizzazione mondiale del commercio (OMC) dai paesi latinoamericani, grandi esportatori di banane. Pertanto, per sottostare alle norme dell’OMC e per porre fine a una lunga controversia, l’Unione europea ha accettato di ridurre le proprie tariffe doganali per il settore delle banane nel dicembre 2009.</p>
      <p sl="fr">Considerando la relazione privilegiata mantenuta con i paesi ACP, l’Unione europea desidera comunque assistere i paesi ACP produttori di banane nell’affrontare l’aumento della concorrenza; sono stati quindi destinati 190 milioni di euro fino al 2013 per aiutare questi paesi ad adeguarsi, a essere competitivi e a riformare il proprio settore, se necessario.</p>
      <p sl="fr">Nella relazione in votazione domani, il Parlamento europeo ribadisce il proprio sostegno e impegno a favore dei paesi ACP produttori di banane e ne sono lieto. Inoltre, abbiamo proposto che l’Unione europea adotti eventuali provvedimenti complementari dopo il 2013.</p>
    </intervention>
    <intervention id="3-592" speaker_id="28174" name="Thijs Berman" is_mep="True" mode="spoken">
      <p sl="en">Signor Presidente, il bilancio deve essere caratterizzato dalla maggiore trasparenza e responsabilità possibile, poiché in questo modo si accrescerà la legittimità della politica estera comunitaria.</p>
      <p sl="en">Stiamo discutendo di somme considerevoli, utilizzate sulla scorta di regolamenti che lasciano ampio margine di manovra alla Commissione: Tutto questo è positivo, ma dobbiamo poter esercitare il pieno controllo su documenti di strategia, programmi indicativi pluriennali e testi simili, poiché hanno portata generale e integrano gli strumenti finanziari nella definizione di obiettivi e aree prioritarie.</p>
      <p sl="en">La Commissione dovrebbe esporre i risultati ottenuti in una relazione annuale al Parlamento, prestando particolare attenzione ai requisiti per gli aiuti pubblici allo sviluppo di ogni progetto. La programmazione e la pianificazione dovrebbero essere svolte dagli stessi esperti che se ne occupano ora, ma il servizio europeo per l’azione esterna necessita di un maggior numero di esperti in materia di diritti umani e sviluppo per comprendere e utilizzare gli strumenti a Bruxelles e, attraverso le delegazioni europee, in paesi terzi.</p>
    </intervention>
    <intervention id="3-593" speaker_id="96907" name="Takis Hadjigeorgiou" is_mep="True" mode="spoken">
      <p sl="el">Signor Presidente, affronterò brevemente la questione della democrazia e dei fondi destinati al suo sostegno all’estero. Riteniamo che la democrazia sia un grande traguardo dell’umanità, che deve essere tutelato. Ma la democrazia che conosciamo è davvero quella che vogliamo, e dobbiamo, esportare? Sono certo che la prima cosa da fare sia migliorare la democrazia qui, da noi. Se tra noi vi sono paesi dove il tasso di astensionismo supera il 50 per cento, come possiamo parlare di democrazia? Quando milioni di persone sono disoccupate, come possiamo parlare di democrazia? Cosa si può dire quando, invece di essere liberamente espressa attraverso rappresentanti eletti, la democrazia è espressa e controllata dai media? È questa la democrazia di cui siamo orgogliosi e che vogliamo esportare?</p>
      <p sl="el">Ritengo vi siano nazioni che davvero necessitano di aiuto affinché i governi accettino e sostengano i loro diritti. Ma questo andrebbe fatto con attenzione, in seguito a lunghe valutazioni di eventuali risultati negativi, piuttosto che positivi. Qualcuno può affermare che finanziare la democrazia in Afghanistan abbia portato dei progressi? Possiamo impegnarci di più per rendere la nostra democrazia un esempio da seguire, anziché pagare le persone per seguirci.</p>
    </intervention>
    <intervention id="3-594" speaker_id="96678" name="Alf Svensson" is_mep="True" mode="spoken">
      <p sl="sv">Il trattato di Lisbona e il nuovo servizio per l’azione esterna ci offrono la possibilità di avere maggiore peso sulla scena mondiale, il che, ovviamente, comporta un aumento di responsabilità.</p>
      <p sl="sv">Abbiamo una responsabilità particolare quando coltiviamo relazioni con paesi non democratici, siano esse di tipo commerciale o di aiuto. L’Europa e l’Unione europea devono rivestire un ruolo di primo piano e devono indicare la strada da percorrere. Tra gli strumenti finanziari in corso di discussione, vi sono elementi che ci forniscono la possibilità di fare la differenza. La presenza di prerequisiti, tuttavia, non garantisce automaticamente il successo. Affinché ciascun euro speso in aiuti raggiunga il proprio obiettivo, il nostro lavoro di sviluppo deve essere sempre costellato di iniziative volte alla promozione della democrazia e della formazione di opinione. Può sembrare ovvio, ma non lo è per tutti.</p>
      <p sl="sv">In seno alle Nazioni Unite, è l’Unione europea che combatte a spada tratta. È l’Unione europea che, nel corso dei negoziati, si schiera contro i regimi totalitari e siamo sempre noi a stare dalla parte dei più deboli, in modo coerente e risoluto, come è giusto che sia. Pertanto, è avvilente vedere che il mondo non sta cambiando nella direzione che ci auspichiamo in materia di diritti umani e democrazia; temo, inoltre, che alcuni membri di questa Camera non colgano l’importanza della democrazia quale elemento fondante dello sviluppo.</p>
      <p sl="sv">In seno alla commissione per lo sviluppo, assistiamo costantemente a tentativi di introdurre testi che, tra le righe, in modo sottile, o anche apertamente, concedono attenuanti ai regimi totalitari. È stato ad esempio recentemente affermato che il problema principale delle dittature è il rischio di privatizzazione del sistema sanitario. Raramente si sottolinea che fame e carestie diffuse non sono presenti in uno stato di democrazia.</p>
      <p sl="sv">Questo atteggiamento non è difendibile. Affinché gli strumenti finanziari funzionino in modo ottimale, la promozione della democrazia deve essere posta al centro di tutte le nostre relazioni esterne e non soltanto in contesti formali e a parole, senza che a queste facciano seguito azioni concrete.</p>
    </intervention>
    <intervention id="3-595" speaker_id="97026" name="Patrice Tirolien" is_mep="True" mode="spoken">
      <p sl="fr">Signor Presidente, onorevoli colleghi, il mio intervento è dedicato alla relazione dell’onorevole Goerens, relativa alle misure di accompagnamento nel settore delle banane (BAM).</p>
      <p sl="fr">Provengo da una delle poche regioni europee produttrici di banane e non posso che esprimere la mia solidarietà ai paesi ACP. Solidarietà, innanzi tutto, perché l’Europa è unita a questi paesi da un forte vincolo storico e dovremmo impegnarci al massimo affinché questi paesi possano beneficiare il più possibile della globalizzazione, di cui, invece, sono spesso le prime vittime.</p>
      <p sl="fr">Solidarietà anche perché le concessioni commerciali generosamente accordate dalla Commissione all’OMC rischiano di assestare un colpo mortale al settore agricolo nei paesi ACP. Solidarietà, ma non ingenuità, perché la proposta di regolamentazione delle misure di accompagnamento del settore delle banane avanzata dalla Commissione pone eccessiva enfasi sull’aspetto di diversificazione economica.</p>
      <p sl="fr">Con la cancellazione delle tariffe doganali preferenziali in seguito all’accordo OMC, il principale obiettivo di questo programma è certamente garantire la sostenibilità delle esportazioni di banane dai paesi ACP e, dunque, renderli più competitivi.</p>
      <p sl="fr">Siamo onesti: i fondi stanziati per le BAM non sono assolutamente adeguati e non coprono un periodo sufficiente a operare una trasformazione.</p>
      <p sl="fr">Infine, se siamo consapevoli dell’urgenza della situazione, accetteremo un finanziamento delle misure di accompagnamento tramite ridistribuzione della rubrica IV del bilancio. Il Consiglio deve assumersi le responsabilità e adoperarsi per ottenere una soluzione accettabile per il finanziamento pluriennale di questo programma.</p>
    </intervention>
    <intervention id="3-596" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Lo strumento europeo per la democrazia e i diritti umani è, a mio avviso, uno strumento utilizzato e concepito in modo troppo tecnico. Dovrebbe essere utilizzato come strumento politico comunitario, perché presenta un grande potenziale di sostegno e promozione della democrazia, ma questo richiede un cambiamento nell’approccio. Ad oggi, la questione del sostegno alla democrazia è sempre stata messa in ombra dal problema dei diritti umani, che sono indubbiamente importanti; ritengo però che il sostegno alla democrazia meriti una considerazione e un peso maggiori, essendo una questione distinta.</p>
      <p sl="pl">Per questo dobbiamo rafforzare la posizione delle organizzazioni non governative nei paesi guidati da governi autoritari, dove dovremmo concentrare la nostra attenzione su una democrazia di base, costruita dal basso. Questo significa dare maggiore rilievo alle organizzazioni della società civile che offrono metodi innovativi di allargamento dello spazio pubblico. Per ottenere risultati positivi, è necessario introdurre un controllo regolare dell’impatto delle organizzazioni che ricevono finanziamenti europei. Inoltre, e le organizzazioni concordano su questo punto, dobbiamo creare un forum con incontri regolari per semplificare la comunicazione fra donatori e beneficiari, che non includa soltanto donatori comunitari, ma anche di altri Stati. I formulari di candidatura devono essere semplificati,poiché al momento sono incomprensibili a molti. Infine, la Commissione dovrebbe allentare la regolamentazione finanziaria.</p>
    </intervention>
    <intervention id="3-597" speaker_id="28137" name="Kader Arif" is_mep="True" mode="spoken">
      <p sl="fr">Signor Presidente, onorevoli colleghi, il titolo di questa discussione potrebbe generare un certo ottimismo perché, in teoria, si riferisce alla definizione di procedure che aiutino i paesi ACP produttori di banane. La realtà, però, è ben diversa e il trattamento riservato loro nella relazione è francamente inaccettabile. Per prima cosa, dobbiamo ricordare che il settore delle banane è fondamentale per molti paesi africani e caraibici.</p>
      <p sl="fr">Ciononostante, questi Stati si sono impegnati e hanno accettato, in sede di OMC, un accordo che riduce le tariffe doganali comunitarie a 114 euro per tonnellata, per mettere fine a una lunga controversia con i paesi produttori latinoamericani. Eppure, sembra che la Commissione abbia dimenticato di informarli dei negoziati bilaterali in corso con i paesi dell’America latina per ridurre ulteriormente i dazi, portandoli a 75 euro per tonnellata. In altre parole, le conseguenze commerciali di questi accordi incideranno profondamente su una situazione in cui la fetta principale del mercato europeo delle banane appartiene già alle multinazionali con sede in America latina.</p>
      <p sl="fr">Di fronte a questa situazione, nel corso dell’ultima seduta plenaria dell’Assemblea ACP-UE a Tenerife, tutti i membri hanno concordato sull’adozione di una dichiarazione che invita a sostenere l’attuazione senza indugio delle misure concepite in base alle necessità dei produttori.</p>
      <p sl="fr">Tornando a Bruxelles e Strasburgo, noto con rammarico, ma senza sorpresa, che la destra fa marcia indietro e si oppone a qualsivoglia riferimento alla suddetta dichiarazione. Sono stanco di questo doppio gioco, ma soprattutto temo che questa stanchezza sia condivisa dai nostri partner storici, che non credono più in un genuino sostegno europeo al loro sviluppo.</p>
    </intervention>
    <intervention id="3-598" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, accolgo con favore la valutazione di medio termine dello strumento finanziario per la promozione della democrazia e dei diritti umani nel mondo (EIDHR); vorrei congratularmi con il relatore e concordo sui cambiamenti che consentono il pagamento delle tasse. Due terzi delle organizzazioni per i diritti umani non hanno potuto ottenere esenzioni locali ed è quindi stata finalmente colmata una lacuna che ha ridotto le reali necessità dei progetti.</p>
      <p sl="en">Mi rivolgo alla Commissione: accolgo con favore la cooperazione strutturata che permette al Parlamento di essere consultato sui programmi annuali e sostengo gli ulteriori emendamenti in materia di atti delegati. Vi ricordo la necessità di integrare i risultati delle missioni di osservazione elettorale nel seguito da dare all’interno del paese in oggetto.</p>
      <p sl="en">Per quanto concerne la prossima prospettiva finanziaria, invito gli Stati membri a non lasciarsi tentare da un taglio all’EIDHR. È stato fatto un tentativo in passato, ma non ha avuto successo; questo Parlamento si adopererebbe per un secondo fallimento.</p>
    </intervention>
    <intervention id="3-599" speaker_id="96814" name="Elena Băsescu" is_mep="True" mode="spoken">
      <p sl="ro">Desidero evidenziare l’attuazione dello strumento europeo per la democrazia e i diritti umani nella regione separatista della Transnistria nella Repubblica moldova. La Transnistria è responsabile di gravi violazioni in ambito di democrazia e rispetto dei diritti umani. In tal senso, l’utilizzo di questo strumento offre un’ottima possibilità per promuovere la democrazia, lo stato di diritto e il rispetto dei diritti umani nella regione.</p>
      <p sl="ro">All’interno dello strumento sono stati presentati vari progetti, tra cui quello avviato nel 2009 in ambito di sviluppo di capacità e promozione dei diritti umani e delle istituzioni democratiche nella regione moldova della Transnistria. Il progetto prevedeva il coinvolgimento della società civile della regione nel processo democratico, ma l’esperienza ci ha dimostrato che lo strumento non è stato utilizzato al massimo delle sue potenzialità, dati i frequenti ritardi di attuazione e i problemi di trasparenza. Desidero sottolineare la necessità di effettuare una revisione dello strumento per applicare strategie di attuazione efficaci nella regione.</p>
    </intervention>
    <intervention id="3-600" speaker_id="28178" name="Miroslav Mikolášik" is_mep="True" mode="spoken">
      <p sl="sk">Con una dotazione finanziaria di 1,1 miliardi di euro per il periodo 2007-2013, lo strumento europeo per la promozione della democrazia e dei diritti umani contribuisce notevolmente alla difesa e al progresso dei diritti umani e al consolidamento della democrazia in tutto il mondo.</p>
      <p sl="sk">Sono lieto che la serie aggiuntiva di misure complementari e di modifica tenga in considerazione e disponga in merito ai cambiamenti derivanti dal trattato di Lisbona, consolidando il diritto al controllo del Parlamento in quest’ambito. Ritengo che l’indicazione esplicita della possibilità di opporsi all’atto delegato entro due mesi dalla data di notifica sia una grande risorsa per il Parlamento. L’aumento di autorità del Parlamento consentirà una maggiore flessibilità dello strumento, il rispetto dei nuovi requisiti stabiliti dal trattato sul funzionamento dell’Unione europea e di affrontare in modo migliore le sfide poste dalla tutela dei diritti umani e della democrazia nel mondo.</p>
    </intervention>
    <intervention id="3-601" speaker_id="33997" name="Corina Creţu" is_mep="True" mode="spoken">
      <p sl="ro">Il comune denominatore delle tre relazioni in oggetto è l’esame degli strumenti destinati al finanziamento della cooperazione allo sviluppo e delle azioni per la promozione della democrazia e dei diritti umani nel mondo.</p>
      <p sl="ro">È naturale per noi eseguire valutazioni di questo tipo sugli strumenti di finanziamento per la cooperazione allo sviluppo, come è naturale esercitare il nostro diritto di controllo all’interno della procedura di comitatologia e sottolineare i problemi relativi alle modalità di attuazione dello strumento da parte della Commissione e all’interpretazione di alcune disposizioni di base.</p>
      <p sl="ro">Desidero esprimere il mio sostegno alle proposte presentate dalla commissione per lo sviluppo, a integrazione delle misure di accompagnamento proposte dalla Commissione, in particolare quelle rivolte al settore delle banane. Nel contempo, ricordo a tutti che l’obiettivo della politica di sviluppo dell’Unione europea è di ridurre e, nel lungo termine, eliminare la povertà. Oltre a diritti umani e promozione della democrazia, non possiamo dimenticare l’obiettivo fondamentale dell’eliminazione della povertà.</p>
    </intervention>
    <intervention id="3-602" speaker_id="96654" name="Jaroslav Paška" is_mep="True" mode="spoken">
      <p sl="sk">La proposta della Commissione, che modifica e integra lo strumento per la cooperazione con i paesi industrializzati, prevede l’allargamento della giurisdizione geografica dai 17 paesi originali ad altri 46 Stati con i quali, finora, è stato attuato lo strumento finanziario per la cooperazione allo sviluppo.</p>
      <p sl="sk">Sono lieto che l’Unione europea abbia deciso di estendere la cooperazione in conformità con il programma dello strumento per la cooperazione con i paesi industrializzati, aumentando il numero di Stati coinvolti. Non comprendo però la motivazione dell’inclusione di alcuni paesi in questa lista. Ammiro i cittadini della Repubblica democratica popolare di Corea perché da lunghi decenni sopportano gli abusi del regime militare, ma non riesco a capire perché i funzionari della Commissione, nella proposta presentata, ci invitino indirettamente ad aiutare Kim Jong-Il a migliorare le basi tecnologiche del settore militare, affinché possa intimidire e minacciare i paesi confinanti in modo più efficace. La modernizzazione dell’esercito della Repubblica democratica popolare di Corea non è una priorità a cui i cittadini europei devono contribuire finanziariamente e la Repubblica democratica popolare di Corea non dovrebbe essere inclusa nella lista di paesi proposti in appendice dalla Commissione.</p>
    </intervention>
    <intervention id="3-603" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, prima di iniziare il mio intervento, desidero ringraziarla per aver condotto questa discussione in modo costruttivo e per la sua equità nel determinare il diritto di parola.</p>
      <p sl="de">I paesi dell’OCSE (Organizzazione per la cooperazione e lo sviluppo economici) versano ogni anno oltre 100 miliardi di dollari per gli aiuti allo sviluppo, che costituiscono il 90 per cento degli aiuti pubblici allo sviluppo finanziati al mondo. L’Unione europea è il principale donatore di aiuti allo sviluppo a livello mondiale, ma, a causa di errori qualitativi, perdiamo ogni anno 3 miliardi di euro che potrebbero essere destinati agli aiuti. Come si può rimediare? Ci auguriamo che in futuro sia possibile un controllo per garantire che i fondi siano utilizzati in modo tracciabile e duraturo.</p>
      <p sl="de">Dobbiamo ricordare ai paesi beneficiari i loro obblighi, ad esempio, per quanto concerne la cooperazione al rimpatrio degli immigrati clandestini. È possibile utilizzare gli aiuti allo sviluppo per fare pressione per la conclusione di accordi di riammissione. Se i paesi di origine di milioni di immigrati clandestini non collaborano, non possono sperare in milioni di euro di aiuti allo sviluppo. Mi auguro che sia presa una posizione chiara al riguardo nel corso del vertice UE-Africa che si terrà a novembre.</p>
    </intervention>
    <intervention id="3-605" speaker_id="96848" name="Mariya Nedelcheva" is_mep="True" mode="spoken">
      <p sl="fr">Signor Presidente, Commissario, onorevoli colleghi, gli strumenti per il finanziamento della cooperazione allo sviluppo e per la promozione della democrazia e dei diritti umani dovrebbero essere flessibili, al fine di evitare le situazioni di stallo che si sono verificate di frequente in passato.</p>
      <p sl="fr">L'Unione europea, di fatto, sta erogando una considerevole quantità di finanziamenti che non dovrebbero risultare inaccessibili a causa di procedure eccessivamente complesse. Al di là della flessibilità accordata a questi strumenti, è importante assicurare concretamente che anche le organizzazioni e le strutture più piccole possano beneficiare di questi fondi, dal momento che allo stato attuale, fin troppo spesso sono esclusivamente le grandi ONG a trarne beneficio e solo per brevi periodi.</p>
      <p sl="fr">Sono convinta che dare la priorità alle iniziative sul lungo periodo delle piccole ONG possa portare a risultati di gran lunga migliori. Ci sono tante piccole organizzazioni di base che oggi portano avanti eccellenti azioni a lungo termine a livello locale e rappresentano i veri catalizzatori del cambiamento. Anche loro devono pertanto avere la possibilità di beneficiare di questi aiuti.</p>
    </intervention>
    <intervention id="3-606" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, offrire denaro di tasca propria è un atto di generosità; offrire il denaro di altri, ossia dei contribuenti, è un atto meno generoso e meno onesto. Il finanziamento di ulteriori 176 milioni di euro non andrà soltanto a beneficio dei paesi più poveri, ma anche dei paesi emergenti le cui esportazioni stanno già intaccando sempre più spesso la base del nostro settore manifatturiero e i posti di lavoro dei contribuenti europei.</p>
      <p sl="en">La volontà dell'Unione europea di promuovere la democrazia e i diritti umani nel Terzo mondo può sembrare lodevole, non fosse che gli Stati membri dell'Unione europea possono arrestare, e di fatto arrestano, cittadini che non hanno commesso né furti né atti violenti, ma che semplicemente esprimono il proprio dissenso o criticano decisioni politiche o accademiche.</p>
      <p sl="en">I paesi dell'Unione europea possono mettere al bando partiti politici, apertamente come nel caso di Belgio e Germania, oppure in maniera indiretta, attraverso l'azione civile, come nel Regno Unito. Se vogliamo incoraggiare la diffusione della democrazia e dei diritti umani nel mondo, sarebbe più efficace e meno costoso iniziare dando il buon esempio.</p>
    </intervention>
    <intervention id="3-607" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, abbiamo assistito a una discussione avvincente. Sotto certi aspetti, condivido gran parte dell'intervento di ieri del Segretario generale Ban Ki-moon, che ha dichiarato come l'Unione europea e le Nazioni Unite condividano la responsabilità della lotta alla povertà, al cambiamento climatico e alla proliferazione nucleare. È una sfida che dobbiamo affrontare insieme.</p>
      <p sl="en">In generale, i nostri cittadini oggi non si preoccupano troppo di queste problematiche, poiché ritengono che ce ne stiamo occupando, promuovendo al contempo i nostri valori. È stato citato il caso della Transnistria, che non dista certo migliaia di chilometri, ma è anzi molto vicina. Per quanto riguarda la pace e la sicurezza, è vero che non ci sono troppi conflitti, ma lo si deve al fatto che disponiamo di un politica esterna estremamente attiva nel sedare gli scontri non appena emergono.</p>
      <p sl="en">Possiamo essere fieri dell'esperienza che abbiamo maturato. Gli strumenti finanziari indubbiamente ci assisteranno nell'affrontare queste problematiche e ritengo che la discussione odierna sia stata essenzialmente molto positiva riguardo all'esperienza acquisita con gli strumenti finanziari. Al contempo, voglio sottolineare la nostra piena responsabilità per quanto riguarda i soldi dei contribuenti. Ogniqualvolta avviamo un progetto, vengono effettuati controlli a priori e a posteriori, e la Corte dei conti europea verifica non soltanto che i fondi siano spesi in maniera corretta, ma anche le motivazioni politiche a monte. La commissione per il controllo dei bilanci è molto rigorosa sugli esborsi da parte della Commissione, pertanto posso assicurare che i fondi pubblici sono tenuti in grandissima considerazione e spesi con oculatezza.</p>
      <p sl="en">La discussione torna sempre sulla necessità di maggiore efficacia, ma vi assicuro che seguiamo gli obiettivi concordati con quest'Aula. La discussione odierna ha già dato avvio al prossimo dibattito, dal momento che le ambizioni rispetto alla revisione degli strumenti finanziari finora sono state piuttosto modeste. Intendevamo adottarli fino al 2013, con alcune particolarità.</p>
      <p sl="en">Alcuni hanno sollevato la questione dei paesi che dovranno affrontare determinate problematiche in seguito al nostro accordo sul commercio delle banane. Occorre adottare quanto prima misure accompagnatorie in questo campo. In gioco non c'è soltanto la nostra credibilità, ma paesi che devono affrontare una sfida concreta. È questo il ragionamento a monte e ritengo che quest'Aula l'abbia sostenuto con convinzione. Abbiamo iniziato a discutere le possibili evoluzioni dopo il 2013, e vorrei sottolineare che questo è l'inizio della discussione. Non intendiamo dare giudizi prematuri su quanto accadrà dopo il 2013. Ieri la Commissione ha approvato la revisione di bilancio, che sarà discussa oggi in quest'Aula.</p>
      <p sl="en">Intendo discutere il Libro verde sulla politica di modernizzazione e sviluppo in seno alla Commissione e credo che anche i miei colleghi solleveranno alcuni dubbi. Dobbiamo pervenire con largo anticipo a un accordo su priorità politiche e strumenti finanziari, così da evitare di dover ricorrere a una rettifica successiva qualora uno strumento non disponga di fondi sufficienti e dovessimo tentare di coprire alcune priorità tramite un intervento di ridistribuzione.</p>
      <p sl="en">Ammetto che non si tratta del miglior modus operandi possibile, ma significa che, prima di modificare il quadro finanziario, dovremmo concordare gli obiettivi da raggiungere, quali strumenti applicare e in quale ambito d'azione.</p>
      <p sl="en">Vorrei porre l'accento sul fatto che, in veste di Commissario, rispondo a due autorità di bilancio: una è senza dubbio quest'Aula, ma l'altra è il Consiglio. Questo significa che, in tutte le verifiche che effettueremo e su cui dovremmo concordare, dobbiamo attenerci a quanto disposto dal trattato di Lisbona, con la volontà politica di trovare il compromesso giusto affinché l'esame democratico possa essere pienamente sottolineato per dimostrare che è efficiente, efficace e rapido.</p>
      <p sl="en">È proprio di questo che si è discusso nel corso dell'incontro che ho ricordato nel primo intervento. Sono fermamente convinto che raggiungeremo il compromesso necessario, sebbene non sarà facile e richiederà grande volontà politica. Sono certo che la volontà della Commissione non mancherà, poiché so qual è la posta in gioco, soprattutto per alcune delle misure che richiedono una rapida conclusione di questo processo.</p>
      <p sl="en">Grazie a tutti. Ringrazio i relatori per il lavoro svolto, che è stato molto apprezzato da parte nostra.</p>
    </intervention>
    <intervention id="3-608" speaker_id="96662" name="Franziska Katharina Brantner" is_mep="True" mode="spoken" role="relatore">
      <p sl="en">Che cosa accadrà dopo il 2013?</p>
      <p sl="en">Abbiamo visto che lo strumento per la stabilità è straordinario, dal momento che offre maggiore flessibilità rispetto ad altri, sebbene talvolta venga usato in modo improprio nelle crisi alimentari e nelle catastrofi umanitarie e naturali. Questa situazione va evitata e dobbiamo chiarire che, nel periodo dal 2013 in poi, questo strumento è di fatto mirato a situazioni di conflitto, incrementando magari la flessibilità di altri strumenti al fine di affrontare un maggior numero di situazioni di emergenza.</p>
      <p sl="en">Il secondo punto che vorrei portare alla vostra attenzione riguarda la recente revisione della politica di difesa da parte della Gran Bretagna, che pone la prevenzione dei conflitti al centro del servizio europeo per l'azione esterna. La ritengo una decisione interessante e corretta, un passo nella giusta direzione per affermare che il servizio europeo per l'azione esterna deve avere un ruolo cardine nella prevenzione dei conflitti, nell'interesse della coesione interna. Lo strumento per la stabilità è una delle risorse di cui necessita, come pure una cellula di mediazione, da creare all'interno delle strutture appropriate. Quando guardiamo al post-2013, dovremmo partire da queste premesse e chiederci quali fondi e risorse siano necessari per diventare veramente una forza trainante nella prevenzione dei conflitti.</p>
    </intervention>
    <intervention id="3-609" speaker_id="41007" name="Iva Zanicchi" is_mep="True" mode="spoken" role="relatore">
      <p sl="it">Signor Presidente, onorevoli colleghi, desidero anzitutto salutare con affetto il Commissario Piebalgs, pregandolo anche di partecipare attivamente – e penso lo farà col cuore – a quanto voteremo domani, perché si tratta di qualcosa di grande importanza per il Parlamento che, dopo il Trattato di Lisbona, sarà dotato di maggiori poteri. Grazie, Commissario Piebalgs.</p>
      <p sl="it">Ringrazio anche tutti gli oratori che hanno dato il loro sostegno nell'odierna discussione. Auspico vivamente che la votazione di domani – se non proprio all'unanimità – ottenga comunque una larghissima maggioranza, garantendo un grande successo alla relazione Mitchell, proprio perché è importante che il Parlamento europeo, dopo il Trattato di Lisbona, abbia maggiori poteri.</p>
    </intervention>
    <intervention id="3-610" speaker_id="28150" name="Kinga Gál" is_mep="True" mode="spoken" role="relatore">
      <p sl="hu">Ringrazio gli onorevoli colleghi per aver preso parte a questa discussione. Le vostre osservazioni hanno di fatto posto l'accento sulla stessa questione di cui noi relatori ci siamo occupati in quest'ultimo periodo. Ringrazio il Commissario per l'impostazione costruttiva nei confronti di questa discussione. Oggi è emersa, come quasi tutti i deputati hanno confermato, la grande importanza dello strumento finanziario per la promozione della democrazia e dei diritti umani; si tratta forse dell'unico strumento dell'UE per lo sviluppo democratico dei paesi terzi e la tutela dei diritti umani pensato in maniera tale da raggiungere direttamente le organizzazioni della società civile. Può infatti essere erogato direttamente alle organizzazioni che operano sul campo, senza il sostegno del paese terzo. Proprio in questo consiste la sua importanza e lo riteniamo necessario alla promozione di ciascuna agevolazione tecnica volta ad assicurare a queste organizzazioni l'acceso agli aiuti, spesso essenziale per la loro stessa sopravvivenza.</p>
      <p sl="hu">Al contempo, e proprio perché questo programma riguarda un settore prioritario e si tratta di uno strumento che si rivolge alle ONG e alle organizzazioni della società civile, è importante che il Parlamento europeo possa pronunciarsi sull'elaborazione della strategia e del programma a lungo termine, ed è fondamentale che sia informato su come vengono spesi questi fondi, non soltanto al termine del quadro finanziario settennale. Intendiamo pertanto sottolineare il diritto democratico del Parlamento a vigilare e ad essere interpellato. Sono convinta che si perverrà a una soluzione congiunta, soprattutto dopo l'incontro di stamane sia con l’Alto rappresentante Ashton che con il Commissario Piebalgs. Credo fermamente che, se c'è la volontà politica, si supereranno tutti gli ostacoli di natura giuridica. Deve essere questo spirito che a guidarci nelle prossime settimane.</p>
    </intervention>
    <intervention id="3-611" speaker_id="96728" name="Barbara Lochbihler" is_mep="True" mode="spoken" role="relatore">
      <p sl="de">Signor Presidente, la collaborazione tra Commissione e Parlamento sullo strumento per la democrazia e i diritti umani è stata positiva e le reciproche relazioni sono state di fatto sempre improntate alla cooperazione. Di tanto in tanto, gli europarlamentari sono stati invitati a partecipare a uno scambio di opinioni tra Commissione e società civile in merito a determinati programmi. Anche la discussione ha sostanzialmente dimostrato che non ci sono problemi nella gestione dello strumento. Questo non significa però che si possano escludere eventuali problemi nell'applicazione futura e per questo il diritto di supervisione del Parlamento è tanto importante. Ciononostante, l'unico punto su cui ancora non è stato raggiunto un accordo è la definizione di un diritto di controllo vincolante per il Parlamento, contemplato dal trattato di Lisbona. Mi associo quindi a quanti hanno espresso la speranza che si pervenga in tempi brevi a un compromesso, ossia una soluzione politica, che tenga pienamente conto dei diritti del Parlamento.</p>
    </intervention>
    <intervention id="3-612" speaker_id="96646" name="Helmut Scholz" is_mep="True" mode="spoken" role="relatore">
      <p sl="de">Signor Presidente, Commissario Piebalgs, onorevoli colleghi, ora che la discussione volge al termine, vorrei rivolgere, ancora una volta, un sincero ringraziamento ai relatori ombra e all'onorevole Lochbihler, per la collaborazione costruttiva e motivata dimostrata in questo anno in cui abbiamo lavorato insieme.</p>
      <p sl="de">La discussione odierna ha dimostrato che le questioni finanziarie, l'impiego delle risorse di bilancio, la pianificazione e il controllo politico degli strumenti sono questioni di impronta fortemente politica. Per concludere questo dibattito, vorrei quindi sintetizzare quali forme assumeranno gli strumenti. La realizzazione che ad essi daremo è strettamente legata alla percezione dell'Unione europea da parte dei cittadini e quindi anche al modo in cui l'utilizzo delle risorse per uno strumento piuttosto che un altro viene accettato dai cittadini. Non posso, quindi, che ripetere quanto ho detto stamane alla Baronessa Ashton e a lei, signor Commissario, durante il briefing del comitato direttivo del gruppo di lavoro sugli atti delegati, ossia che ritengo urgente trovare quanto prima una soluzione su questi atti, preservando al contempo la responsabilità giuridica e politica del legislatore e della Commissione. Lo strumento finanziario per la cooperazione con paesi e territori industrializzati e con altri ad alto reddito (ICI) è oggetto di sostanziali modifiche nel corso di questa legislatura. È previsto un finanziamento di 348 milioni di euro per la cooperazione nel settore scientifico, degli scambi accademici, per il programma Erasmus Mundus, la cultura, la tutela dell'ambiente, le energie rinnovabili e la promozione di scambi commerciali bilaterali. Lo scopo è di dedicare particolare attenzione alle piccole e medie imprese.</p>
      <p sl="de">Ai colleghi che hanno lasciato i banchi vuoti, tra i quali anche l'onorevole Griffin che se ne è già andato, voglio dire che credo sia un importantissimo contributo all'apertura dell'Unione europea verso il resto del mondo e verso la sua accettazione, da parte dei cittadini sia europei sia degli altri paesi con cui l’UE intrattiene scambi.</p>
      <p sl="de">Abbiamo avviato questo strumento finanziario attraverso negoziati di successo volti a un compromesso tra Consiglio e Parlamento, abbiamo tentato di adattarlo alle sfide del futuro e di raggiungere un accordo su tutte le questioni di contenuto. Mi auguro che il voto di domani in quest'Aula rappresenti un passo in avanti decisivo.</p>
    </intervention>
    <intervention id="3-613" speaker_id="840" name="Charles Goerens" is_mep="True" mode="spoken" role="relatore">
      <p sl="fr">Signor Presidente, non nascondo che, a mio avviso, le misure di accompagnamento per il commercio delle banane sono, per diverse ragioni, una scommessa sul futuro.</p>
      <p sl="fr">In primo luogo, la tendenza generale verso una riduzione delle preferenze commerciali, delle quali i paesi ACP hanno finora beneficiato, non sembra destinata a cambiare entro breve. I negoziati in corso puntano già a tariffe nell'ordine dei 75 euro a tonnellata di banane, mentre qui partiamo da una base di 114 euro a tonnellata.</p>
      <p sl="fr">In secondo luogo, la Commissione non aveva altra scelta se non accettare di negoziare un accordo sulla riduzione delle tariffe con i paesi concorrenti degli Stati ACP che esportano banane, dal momento che l'alternativa sarebbe stata delegare all'organo di conciliazione l'onere di risolvere la questione. Personalmente ritengo che una soluzione negoziata sia il minore dei mali per gli Stati ACP, e che sia con questo spirito che dobbiamo guardare anche alle misure di accompagnamento sul commercio delle banane, dal momento che non sarebbero state un risultato scontato se l'organo di conciliazione fosse stato chiamato a pronunciarsi.</p>
      <p sl="fr">In terzo luogo, dal momento che il mondo non finirà nel 2013, anno in cui si esauriranno invece le misure di accompagnamento nel settore delle banane, riteniamo importante avviare fin da subito i lavori preparatori per il dopo 2013.</p>
      <p sl="fr">La tariffa di 114 euro pagata ai confini dell'Unione europea su ciascuna tonnellata di banane nella pratica sarà ben presto superata: ho detto prima che si sta già parlando di circa 75 euro a tonnellata.</p>
      <p sl="fr">Trovo pertanto saggio – e vengo così al mio quarto punto – mantenere i poteri di vigilanza del Parlamento europeo. Dobbiamo garantire che il diritto a vigilare sui documenti strategici, sancito dall'articolo 290, non resti lettera morta. Penso si possa tranquillamente affermare che, da questo punto di vista, la collaborazione con la Commissione sia stata estremamente fruttuosa. Lo scopo del Parlamento non è certo di creare problemi, bensì di alimentare costantemente il dibattito e favorire i progressi della Commissione su questa materia.</p>
      <p sl="fr">Infine, signor Presidente, vorrei fare un'osservazione personale, seppure in veste di relatore. Ancora una volta, assistiamo a uno scontro tra paesi emergenti da una parte, e paesi meno sviluppati dall'altra. Per di più, se l'Unione europea non si fosse alleata con i più deboli per mitigare i probabili effetti di un accordo commerciale, in tutta la sua durezza, i paesi meno sviluppati si sarebbero sentiti ancor più isolati.</p>
      <p sl="fr">Invito la Commissione a pensare fin da subito al dopo 2013, affinché le misure su cui si deciderà ora e che, mi auguro, entreranno in vigore entro breve, siano sufficienti a rendere sostenibile la produzione di banane nei paesi interessati. Mi auguro che queste misure possano contribuire ad assicurare la sopravvivenza nel lungo periodo di questo settore e che i paesi che non sono in grado di continuare la produzione possano trovare alternative.</p>
      <p sl="fr">Credo che anche dopo il 2013, come ho già detto, tutto andrà avanti e si ripresenteranno i problemi legati alla produzione delle banane. Dobbiamo cominciare a pensare a una strategia per il dopo 2013.</p>
    </intervention>
    <intervention id="3-614" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 21 ottobre 2010, alle 12.00.</p>
    </intervention>
  </section>
  <section id="creitem25" title="11. Ucraina (discussione)">
    <intervention id="3-616" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Vicepresidente della Commissione e dell’Alto rappresentante dell’Unione per gli affari esteri e la politica di sicurezza sull’Ucraina.</p>
      <p sl="unknown">Oggi la Baronessa Ashton non è potuta restare con noi. Il Commissario Füle esporrà l’argomento per suo conto.</p>
    </intervention>
    <intervention id="3-617" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la ringrazio per questa opportunità e mi scuso a nome della Baronessa Ashton, la quale mi ha pregato di condividere con voi ciò che intendeva dirvi.</p>
      <p sl="en">Sono lieto di avere l’opportunità di formulare una dichiarazione sull’attuale situazione in Ucraina. Vorrei esprimere le mie osservazioni partendo da tre importanti avvenimenti imminenti: la riunione ministeriale UE-Ucraina che si terrà a Lussemburgo il 26 ottobre, le elezioni locali che avranno luogo il 31 ottobre e il XIV vertice UE-Ucraina, previsto a Bruxelles il 22 novembre.</p>
      <p sl="en">Negli ultimi tempi, l’Ucraina ha goduto di notevoli libertà politiche. Successive elezioni sono state riconosciute conformi agli standard internazionali. L’Ucraina ha sviluppato una società civile e un ambiente di mezzi di comunicazione dinamici e diversificati. Vi sono stati costanti miglioramenti generalizzati per quanto concerne il rispetto dei diritti umani.</p>
      <p sl="en">Alla luce di tali sviluppi e dell’impegno dei successivi governi lungo la via per creare legami più stretti con l’Unione europea, i rapporti tra Unione e Ucraina hanno acquisito uno slancio considerevole, come riflette con estrema chiarezza l’ambizioso e lungimirante accordo di associazione UE-Ucraina che stiamo attualmente negoziando, il cui scopo è conseguire il duplice obiettivo dell’associazione politica e dell’integrazione economica con l’Unione europea.</p>
      <p sl="en">Il governo del Presidente Yanukovych ha intrapreso una serie di importanti riforme economiche negli ultimi mesi, lodevoli, tra cui l’adozione di una legge sugli appalti pubblici che dovrebbe svolgere un ruolo importante nella lotta alla corruzione e nella promozione della competitività.</p>
      <p sl="en">L’adozione di una legge di riforma del settore del gas, che apre la via all’imminente adesione dell’Ucraina al trattato della Comunità dell’energia, nonché il consenso recentemente raggiunto con il FMI per un accordo di standby , sono anch’essi passi fondamentali per garantire stabilità macrofinanziaria, trasparenza e ritorno alla crescita. Tali riforme vanno nella giusta direzione e devono essere sostenute.</p>
      <p sl="en">Negli ultimi anni, il governo ucraino è anche riuscito a raggiungere un livello di stabilità che ha eluso l’establishment politico ucraino, sviluppo importante e necessario per garantire il governo effettivo del paese. Siamo nondimeno preoccupati per una serie costante e generalizzata di denunce in merito a un possibile deterioramento del rispetto delle libertà fondamentali e dei principi democratici in Ucraina. Particolarmente inquietanti sono le denunce in merito alla libertà dei mezzi di comunicazione, alla libertà di riunione e alla libertà di associazione.</p>
      <p sl="en">Il rispetto di tali valori fondamentali è essenziale. Sono i migliori garanti delle libertà individuali e assicurano una reale concorrenza di idee. Sono una componente essenziale di società realmente aperte, innovative e competitive.</p>
      <p sl="en">Il 1° ottobre, la Corte costituzionale ucraina ha pronunciato una sentenza che ha annullato le modifiche costituzionali apportate dopo la rivoluzione arancione del 2004, decisione che ovviamente rafforza l’esigenza che l’Ucraina realizzi una più ampia riforma costituzionale attraverso un processo di riforma inclusivo e, in larga misura, si richiama a un tema fondamentale della risoluzione del Parlamento europeo del 25 febbraio di quest’anno. Tale processo dovrebbe cercare di istituire un sistema costituzionale efficace e duraturo di controlli ed equilibri secondo gli standard europei.</p>
      <p sl="en">Per l’Unione europea e i nostri Stati membri, il rispetto dei diritti umani, i principi umani e lo Stato di diritto sono valori fondamentali che ci legano, valori per i quali non esistono compromessi, il che vale anche per le nostre relazioni con i partner più importanti come l’Ucraina. Il ritmo e la profondità del nostro ravvicinamento all’Ucraina saranno determinati dal pieno rispetto di tali valori.</p>
    </intervention>
    <intervention id="3-618" speaker_id="2341" name="Michael Gahler" is_mep="True" mode="spoken">
      <p sl="de">a nome del gruppo PPE. – Signor Presidente, onorevoli colleghi, il popolo ucraino più e più volte si è espresso nettamente a favore di un futuro europeo per il proprio paese. Denunce preoccupanti provenienti dall’Ucraina indicano però sviluppi che allontanano il paese dall’Europa. Per questo teniamo l’odierno dibattito prima delle elezioni comunali. Potremo discutere le riforme economiche in novembre nell’ambito del vertice UE-Ucraina.</p>
      <p sl="de">Abbiamo pertanto bisogno di parlare dell’intimidazione da parte della polizia segreta e delle limitazioni imposte alla libertà di stampa, oltre alla possibilità di partecipare senza ostacoli alle elezioni. Sviluppi come questi non possono essere compensati da notizie positive in campo economico. La prosperità economica attraverso l’autoritarismo è un approccio cinese, non europeo. Chi è oggi al potere in Ucraina non dovrebbe poter credere di riuscire a sfuggire soltanto perché il pubblico europeo in senso ampio non ne prende atto o il precedente governo, come si è ammesso, era carente in materia di buon governo e lotta alla corruzione. Queste circostanze sono vere. Eppure l’atmosfera non era quella del controllo e delle incursioni della polizia segreta, come è stato il caso per il rettore dell’Università cattolica di Lviv e i giovani operanti all’interno delle organizzazioni non governative e dei partiti di opposizione. Riduzione del potere delle aziende, sequestro di computer , occupazione delle sedi dei partiti per un presunto rischio di attacco: in Ucraina si ripropone un noto déjà vu, metodico. La polizia segreta è guidata da Khoroshkovsky, che attualmente gestisce un impero di mezzi di comunicazione ed è anche membro della commissione preposta alla nomina dei più importanti giudici del paese. Anche questo allontana l’Ucraina dall’Europa. Poco è rimasto delle pari opportunità nel contesto politico prima delle comunali. L’opposizione è in parte esclusa dalle elezioni, mentre partiti fantoccio formatisi spontaneamente sono autorizzati a parteciparvi con la compiacenza delle autorità locali. A Kiev, si continuano ad abolire senza tante cerimonie i consigli distrettuali in maniera che non vi si tengano elezioni. Il partito al governo sa che adesso lì non vincerebbe. I vertici del potere hanno l’obiettivo di ottenere il controllo su regioni che in passato sono state inclini a contrastarli.</p>
      <p sl="de">In alternativa, proponiamo la nostra esperienza europea. I nostri Stati membri hanno preso decisioni importanti in un clima di consenso democratico tra il governo e un’opposizione pronta ad assumersi la responsabilità delle riforme europee, dello Stato di diritto, di un’economia di mercato competitiva, dell’integrazione europea. Vogliamo che l’Ucraina prosegua lungo questa via insieme a noi.</p>
      <a text="(L’oratore accetta un’interrogazione con cartellino blu a norma dell’articolo 149, paragrafo 8 del regolamento)"/>
    </intervention>
    <intervention id="3-619" speaker_id="96800" name="Marek Henryk Migalski" is_mep="True" mode="spoken">
      <p sl="pl">Signor Presidente, la ringrazio per avermi consentito di porre la mia domanda. È sempre positivo poter intraprendere un dibattito del genere. È stato di fatto dipinto un quadro a tinte alquanto scure di ciò che sta attualmente accadendo in Ucraina, giungendo persino a paragonarla alla Cina. Realmente crede che la situazione attuale in Ucraina sia così drammatica da dover formulare accuse tanto gravi contro il paese? Quali sono le sue posizioni sulla Russia in tale contesto? Equiparare l’Ucraina alla Russia non è ingiusto nei confronti dell’Ucraina?</p>
    </intervention>
    <intervention id="3-620" speaker_id="2341" name="Michael Gahler" is_mep="True" mode="spoken">
      <p sl="de">a nome del gruppo PPE. – Signor Presidente, ho detto che cercare di ottenere la prosperità economica attraverso l’autoritarismo è una via che in Europa non possiamo perseguire. Lo sappiamo guardando la Cina. Non ho fatto un paragone. Ho semplicemente affermato che sarebbe la via sbagliata da intraprendere, una via non certamente europea. L’immagine che ho delineato è molto realistica, penso, per quanti vivono nel paese, dove i presunti risultati economici devono ancora dimostrare la propria efficacia.</p>
    </intervention>
    <intervention id="3-621" speaker_id="33990" name="Adrian Severin" is_mep="True" mode="spoken">
      <p sl="en">a nome del gruppo S&amp;D. – Signor Presidente, l’Ucraina è un paese importantissimo per noi, un paese chiamato a raccogliere molte sfide. Vorrei ringraziare il Commissario per la perfetta descrizione della situazione e delle nostre aspettative.</p>
      <p sl="en">Un nuovo governo è stato designato attraverso elezioni libere e corrette, come è stato riconosciuto da tutti noi. Oggi è giunto il momento di permettere a questo governo di dimostrare il proprio valore senza valutarne risultati o carenze dai primi minuti del suo mandato. Il problema reale di questa discussione è un problema nostro. Troppo precipitosamente abbiamo diviso il paese in pro-occidentalisti e pro-orientalisti. Ora abbiamo un problema, visto che i pro-occidentalisti non sono al potere, nel riconoscere la capacità dei pro-orientalisti di conseguire risultati e aiutare il paese a promuovere le sue aspettative europee, un problema reale che emerge con estrema chiarezza dell’odierno dibattito, e dovremmo comprendere che i veri pro-europeisti sono i pro-ucraini, coloro che sono in grado di instaurare Stato di diritto, democrazia e modernizzazione europea nel proprio paese.</p>
      <p sl="en">Concluderei semplicemente chiedendo ai colleghi di decidere di rinviare la risoluzione che dovremmo adottare perché gli ucraini presto andranno alle elezioni e stanno affrontando i negoziati con noi. Non dovremmo adottare risoluzioni nel bel mezzo di un iter politico prima di disporre di fatti sulla base dei quali trarre conclusioni.</p>
    </intervention>
    <intervention id="3-622" speaker_id="37324" name="Adina-Ioana Vălean" is_mep="True" mode="spoken">
      <p sl="en">a nome del gruppo ALDE. – Signor Presidente, sembriamo avere difficoltà a capire come gestire il nostro vicino orientale, l’Ucraina.</p>
      <p sl="en">Altrettanto difficile è per l’Ucraina, che un giorno tratta l’Europa come alleata, un altro come un problema. Per questo ritengo che dovremmo essere pragmatici, riconoscere le realtà locali e trovare punti comuni all’ordine del giorno per pervenire ad accordi.</p>
      <p sl="en">La cooperazione economica è sempre stata il volano più forte dell’Europa per una maggiore integrazione e l’Europa deve il suo successo a tale approccio pragmatico sin dal 1956.</p>
      <p sl="en">Dobbiamo dunque continuare a concentrarci sulle riforme economiche e istituzionali che l’Ucraina deve intraprendere parallelamente. Questo approccio duplice è l’unico possibile se vogliamo creare un circolo virtuoso che possa portare alla stabilità democratica nel paese e nella regione orientale in senso più ampio.</p>
      <p sl="en">Tra i vari obiettivi importanti, prioritario dovrebbe essere il sostegno a un ambiente commerciale sano e il raggiungimento di un’economia di mercato funzionante in Ucraina incoraggiandone le riforme in tema di patrimonio e IVA, nonché gli sforzi profusi per combattere la corruzione ai vertici.</p>
      <p sl="en">Per questo considero l’accordo di associazione uno strumento di riforma potente e per questo dovremmo proseguire i negoziati sulla creazione di uno spazio di libero scambio ampio e profondo e sull’adesione dell’Ucraina al trattato della Comunità dell’energia.</p>
      <p sl="en">In tale contesto, apprezzo l’adesione dell’Ucraina all’OMC, che dovrebbe essere vista come un passo importante nell’accettazione da parte del paese degli standard economici europei.</p>
      <p sl="en">Spero che riusciremo a superare il continuo rinvio dell’accordo di libero scambio incoraggiando il circolo virtuoso della reciproca fiducia, produttivo per l’intera regione e l’Europa.</p>
    </intervention>
    <intervention id="3-623" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE. – Signor Presidente, in primo luogo vorrei precisare che condivido la preoccupazione per l’aggravamento della situazione e gli sviluppi ademocratici in Ucraina. Vi sono sempre più denunce di repressioni della libertà di espressione dei giornalisti, minacce sistematiche ai singoli aderenti impegnati in organizzazioni non governative e persone che operano per lo sviluppo democratico. Anche il ruolo della polizia segreta è motivo concreto di apprensione. Non ritengo tuttavia che gli alterchi in merito alla libertà della stampa e allo sviluppo democratico in generale siano iniziati con le ultime elezioni. Al contrario, e l’ho ribadito spesso in quest’Aula, tutti i principali interlocutori in Ucraina hanno ripetutamente abusato del proprio potere per vari scopi, tra cui sfruttare i propri interessi. Tale abuso sta peggiorando, il che deve realmente preoccuparci.</p>
      <p sl="de">Non faremmo un favore a noi stessi se adottassimo questa risoluzione senza preoccuparci di alcuni sviluppi economici in Ucraina. Con altrettanta ansia guardo all’espansione sistematica dell’influenza della Russia sull’economia ucraina, il suo settore dell’energia, ma anche altri settori. Vorrei pertanto invitarvi a non votare domani, bensì dopo che la delegazione si è recata a Kiev, dato che una delegazione sarà lì tra due weekend , e prima che venga organizzato il vertice in Ucraina, dopo un’attenta preparazione in tutti gli ambiti per concordare la reale posizione del Parlamento europeo in merito alla situazione nel paese.</p>
      <p sl="de">Ho seguito questa via dai tempi pre-democratici alla nuova epoca con numerosi amici ucraini. L’Ucraina stava seguendo un’ottima strada. La nostra impressione è stata che le ultime elezioni si siano svolte secondo le convenzioni democratiche. Se la situazione ora non dovesse migliorare, e invece peggiorare, dovremmo nondimeno valutare con estrema attenzione le modalità di un nostro intervento o non intervento. In ogni caso, vi invito a non prendere una decisione prima della nostra prossima visita nel paese. La nostra voce si farà sentire più forte se avvieremo il dibattito sugli aspetti di cui abbiamo parlato qui nella risoluzione.</p>
      <p sl="de">Come ho detto, sono realmente preoccupata. Ricevo molti segnali secondo cui tutto sta andando in una direzione negativa. Tuttavia, non faremmo un favore a noi stessi se liquidassimo il nostro dibattito sul campo nel paese e prendessimo decisioni troppo rapide e precipitose.</p>
    </intervention>
    <intervention id="3-624" speaker_id="23792" name="Michał Tomasz Kamiński" is_mep="True" mode="spoken">
      <p sl="pl">a nome del gruppo ECR. – Signor Presidente, molti di noi hanno svolto un ruolo attivo nella rivoluzione arancione aiutando i democratici ucraini in un momento di difficoltà. Abbiamo tuttavia sempre sottolineato il fatto che lo scopo del nostro coinvolgimento in Ucraina non era sostenere una specifica forza politica, bensì contribuire a rendere l’Ucraina un paese democratico e libero. Oggi dovremmo ricordare che il Parlamento europeo non ha svolto un ruolo nella politica interna ucraina, ma ha funto da guardiano in due modi molto importanti: da un lato, sostenendo e assistendo le aspirazioni europee degli ucraini e, dall’altro, appoggiando la democrazia, i diritti umani e tutti i valori che consideriamo europei in Ucraina. Affermo che il tono della risoluzione proposta non è un tono che aiuterà quelli che si considerano amici dell’Ucraina. La risoluzione odierna avvicinerà soltanto l’Ucraina alla Russia e a coloro che dicono: “Vedrete che non c’è spazio per noi in Occidente. Ci sta chiudendo le porte”.</p>
      <p sl="pl">Dobbiamo essere aperti all’Ucraina, dobbiamo dirle quali sono gli standard europei e dobbiamo continuare a esercitare pressione per garantire che siano osservati, mentre d’altro canto dobbiamo assolutamente evitare che l’Ucraina ritorni all’Est. Vorrei chiedere all’onorevole Gahler, del quale apprezzo enormemente il coinvolgimento nel campo dei diritti umani della politica internazionale, perché trova necessario usare parole così pesanti in relazione all’Ucraina. Vorrei che mi dicesse se la sua collega Merkel ha usato parole così crude sulla Russia durante il recente incontro con Putin.</p>
    </intervention>
    <intervention id="3-625" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo EFD. – Signor Presidente, all’inizio di questa settimana, l’Ucraina è stata sulle prime pagine della stampa olandese con titoli, lo dico in questo consesso, purtroppo non molto edificanti. È successo lunedì. In sintesi, l’Ucraina è il selvaggio West dell’Europa orientale. Si dice che gli investitori stranieri temono l’illegalità che regna nel paese dove, la scorsa settimana, almeno 3 000 fabbricati e società sono stati espropriati con frodi e violenze. In tale processo, intrallazzatori agiscono in collusione con i politici del paese per raggirare gli imprenditori. Nel frattempo, gli Stati membri dell’Unione europea sono i più grandi investitori stranieri diretti in Ucraina dal 1991.</p>
      <p sl="nl">Signor Commissario, è consapevole di queste gravi preoccupazioni che affliggono gli investitori europei in Ucraina e quali passi specifici che la Commissione ha intrapreso per tutelare gli interessi legittimi e legali delle aziende europee nell’economia ucraina? Ciò darebbe prova di impegno. Non abbiamo nulla contro l’Ucraina. Il mio partito sostiene persino con veemenza l’eventuale adesione dell’Ucraina all’Unione europea, ma, ovviamente, dobbiamo mantenere una posizione cauta. Stiamo assistendo a sviluppo inquietanti, non soltanto nel campo dei diritti umani, bensì anche nel campo dell’economia e delle aziende.</p>
    </intervention>
    <intervention id="3-626" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, a distanza di qualche mese dalle elezioni presidenziali tenutesi nel febbraio di quest’anno in cui Yanukovych ha celebrato il suo ritorno al potere, i conseguimenti democratici della rivoluzione arancione sono andati evidentemente perduti. Tuttavia, nel momento in cui anche i mercati finanziari giudicano il nuovo governo più stabile e prevedibile del governo posto alla guida del paese dalla rivoluzione arancione, è probabilmente segno del fatto che la democrazia secondo i principi occidentali, i nostri principi europei, non può essere trasposta su una base uno a uno in ogni paese, compresi quelli della sfera di influenza post-comunista. L’attuale decisione della Corte costituzionale rafforzerebbe di fatto la posizione del Presidente e indebolirebbe quella del parlamento, cosa della quale possiamo essere certi. Chi conosce la regione afferma che esisteva già un sistema presidenziale di fatto prima della sentenza proforma della Corte. Le crescenti limitazioni imposte alla libertà di stampa e opinione fanno dubitare delle rassicurazioni fornite da Yanukovych secondo cui gli standard democratici saranno rispettati. Se il Presidente riesce sia a rafforzare la propria base di potere sia a ottenere una ripresa economica attuando riforme centrali in Ucraina, che è ovviamente uno dei paesi più poveri di questo continente, forse resterà sul trono presidenziale più a lungo, e credo che di questo, lo dico in maniera chiara e semplice, l’Unione europea debba prendere atto.</p>
    </intervention>
    <intervention id="3-627" speaker_id="28135" name="György Schöpflin" is_mep="True" mode="spoken">
      <p sl="en">Signor Presidente, gli sviluppi in Ucraina esemplificano chiaramente il vecchio detto secondo cui il potere corrompe e il potere assoluto corrompe in maniera assoluta. L’élite attualmente al governo esercita il potere dall’elezione del Presidente Yanukovych e molto di quanto è stato fatto suggerirebbe l’intenzione di favorire la concentrazione del potere.</p>
      <p sl="en">Questo è ancor più sorprendente se ricordiamo i risultati delle elezioni presidenziali che hanno assicurato a Yanukovych una piccola maggioranza e hanno dimostrato come godesse di un forte sostegno soltanto nel sud e nell’est del paese. Eppure, e questo è l’elemento che attualmente più colpisce della politica ucraina, vi è stato uno stabile movimento verso l’emarginazione dei centri di potere alternativi. I mezzi di comunicazione, lo Stato di diritto, l’opposizione, l’autonomia dell’amministrazione statale sono stati tutti coinvolti. Ciò che è particolarmente preoccupante è il fatto che la polizia segreta ha acquisito la capacità di intervenire in maniera molto pervasiva negli affari del paese.</p>
      <p sl="en">Tutto questo non lascia ben presagire per il futuro, specialmente se gli ucraini desiderano un futuro europeo, perché il sistema costruito da Yanukovych punta ad allontanarsi dall’Europa, non ad avvicinarsi ad essa.</p>
      <p sl="en">Il massimo che si possa dire in merito ai cambiamenti è che hanno portato a un certo grado di stabilità nel paese, una stabilità che però cela sempre più stasi e immobilità. Nel contempo, è vero che Yanukovych ha sicuramente migliorato le relazioni con la Russia, ma in tal modo ha accettato un grado di subordinazione a Mosca che è nuovo. Se la società ucraina accetterà o meno a lungo termine tale trasformazione è ancora una questione aperta.</p>
    </intervention>
    <intervention id="3-628" speaker_id="28380" name="Marek Siwiec" is_mep="True" mode="spoken">
      <p sl="pl">Signor Presidente, chiediamoci ciò che è effettivamente successo in Ucraina: un colpo di stato o forse un golpe militare? Queste sarebbero le uniche situazioni in cui dovremmo stare qui tutta la notte a elaborare risoluzioni per sedere il giorno dopo al tavolo dei negoziati. Stiamo negoziando in maniera che la maggioranza assoluta semplicemente stabilisca come le risoluzioni sono formulate e ciò che dicono. Il linguaggio del progetto di risoluzione del gruppo PPE è il linguaggio usato per condannare i dittatori africani e i regimi sudamericani, ma questo non è il genere di linguaggio giusto da usare per la situazione in Ucraina. Vorrei che i parlamentari decidessero se dobbiamo descrivere l’Ucraina usando il linguaggio del Commissario Füle, il quale dice: “Sì, ma …”, vale a dire che alcuni aspetti vanno bene, ma non apprezziamo altri, oppure dovremmo usare un linguaggio negativo, dicendo che non apprezziamo alcunché e tutto va condannato.</p>
      <p sl="pl">L’Ucraina è stata nel caos per cinque anni. Ne siamo stati testimoni. Abbiamo aiutato i democratici e chiunque volesse procedere verso l’Unione europea. Abbiamo avuto sei mesi di consolidamento, un consolidamento che potrebbe avere un esito negativo, ed è nostro compito sottolineare tali esiti negativi, ma non ora e non in questo modo. Comprendo il rammarico del gruppo PPE per il fatto che Yulia Tymoshenko ha perso le elezioni, ma vi dico: è un peccato, avrebbe potuto vincere e invece ha perso. Ora che ha perso, riconosciamo ciò che sta realmente accadendo e teniamo le autorità ucraine sotto attenta osservazione, ma non buttiamo il bambino con l’acqua sporca.</p>
    </intervention>
    <intervention id="3-629" speaker_id="96793" name="Paweł Robert Kowal" is_mep="True" mode="spoken">
      <p sl="pl">Signor Presidente, sono molto grato al Commissario Füle per il suo atteggiamento costruttivo, un atteggiamento che comporterà notevoli cambiamenti nelle relazioni tra Unione e Ucraina. Ringrazio inoltre l’onorevole Harms per la sua posizione equilibrata e le sue parole, come sempre sagge, sull’Ucraina. Tutte le informazioni fornite dall’OSCE dimostrano che l’Ucraina è solo uno dei pochi paesi dell’ex Unione sovietica in cui sinora si siano tenute elezioni in maniera corretta. È un grande risultato conseguito dall’Ucraina, sia da parte degli arancioni sia da parte dei blu. È un risultato che non possiamo rimettere in discussione prima della fine delle prossime elezioni. Sarebbe un grave errore politico da parte dell’Unione e del nostro Parlamento se ascoltassimo la voce del gruppo PPE e mettessimo in dubbio il fatto che si possano tenere elezioni con successo in uno dei pochissimi paesi dell’Est. Aiutiamo l’Ucraina a condurre elezioni normali. Non giudichiamo prima che si siano tenute.</p>
      <p sl="pl">Vorrei rivolgermi agli ospiti ucraini presenti oggi in Aula: il posto dell’Ucraina è qui, in questa Camera, e per questo vi stiamo imponendo gli stessi standard che applichiamo ai paesi dell’Unione europea. Per questo avete combattuto insieme, arancioni e blu. Ogni questione, anche la più insignificante, che ha a che vedere con i dritti umani o la libertà di stampa qui sarà valutata. Non siate sorpresi. Sto parlando ai nostri fratelli ucraini, che vengono trattati come un paese europeo secondo gli standard europei.</p>
      <p sl="pl">L’ultimo invito che vi rivolgo è: agite insieme nei vostri rapporti con le istituzioni europee e il Parlamento. Crediamo che in futuro sarete tra noi. Sappiamo che accadrà presto, ma vogliamo aiutarvi al riguardo. Concordo con l’onorevole Harms nell’affermare che il momento giusto per adottare risoluzioni è dopo le elezioni. Solo allora, prima del vertice dell’Unione, saremo in grado di discutere la questione con franchezza ed elaboreremo un documento attraverso il quale esporre la posizione comune del Parlamento.</p>
    </intervention>
    <intervention id="3-630" speaker_id="28617" name="Inese Vaidere" is_mep="True" mode="spoken">
      <p sl="lv">Signor Presidente, onorevoli colleghi, l’Ucraina è un paese che riveste un significato strategico notevole per l’Unione europea. Per questo non possiamo essere indifferenti a ciò che accade nel paese. Il 1° ottobre, decine di migliaia di ucraini hanno invaso le strade per protestare contro i cambiamenti costituzionali intrapresi da Yanukovych e confermate dalla Corte costituzionale, la cui composizione è stata modificata poco dopo l’elezione del Presidente. Tali riforme sono state condotte senza alcun dibattito democratico né il consenso della Commissione di Venezia. I cambiamenti indeboliscono l’equilibrio di potere e minacciano l’indipendenza del sistema giudiziario in Ucraina. Anche le riforme economiche sono messe a repentaglio. I nostri amici ucraini hanno espresso preoccupazione in merito all’organizzazione delle imminenti elezioni, l’eccessiva rappresentanza della coalizione al governo nella commissione elettorale centrale, le restrizioni imposte alle organizzazioni non governative e l’interferenza dello Stato nelle attività dei partiti di opposizione. Proprio per questo oggi questa risoluzione è necessaria. Purtroppo, la coalizione al governo ha respinto la proposta dell’opposizione al parlamento ucraino di considerare prioritaria l’adesione all’Unione nella politica estera del paese. Dobbiamo tuttavia continuare a sottolineare l’importanza della cooperazione con l’Ucraina e monitorare l’attuazione degli accordi stipulati. È necessario che l’Unione europea continui a esortare alla lotta alla corruzione contribuendo nel contempo a tale lotta, oltre che al rispetto della libertà di stampa. Una situazione in cui un magnate dei mezzi di comunicazione è alla guida del servizio di sicurezza statale e, al tempo stesso, è membro dell’Alto consiglio giudiziario, che ha il potere di nominare e destituire i giudici, non è tipico di uno Stato democratico. In conclusione, dobbiamo anche compiere passi positivi, prevedendo non soltanto l’introduzione di un regime di esenzione dal visto, ma anche la cooperazione economica, specialmente nel settore dell’energia, aspettando nel contempo lo sviluppo democratico del paese. Questo sarebbe l’obiettivo della prossima risoluzione che dovremmo stilare dopo le elezioni e dovrebbe riguardare energia, economica e altre questioni rilevanti per l’Ucraina. Grazie.</p>
      <a text="(L’oratore accetta un’interrogazione con cartellino blu a norma dell’articolo 149, paragrafo 8 del regolamento)"/>
    </intervention>
    <intervention id="3-631" speaker_id="28380" name="Marek Siwiec" is_mep="True" mode="spoken">
      <p sl="en">Signor Presidente, vorrei porre una domanda semplicissima. È probabilmente un problema di interpretazione, ma lei ha detto che l’attuale governo ucraino ha respinto l’adesione all’Unione europea.</p>
      <p sl="en">Per quanto ne so dalla dichiarazione del Presidente e dalla dichiarazione ufficiale della politica a lungo termine del Parlamento ucraino, l’adesione all’Unione europea è una delle loro massime priorità.</p>
      <p sl="en">La domanda è dunque se io ho compreso male ciò che lei ha detto o lei ha mal interpretato il Presidente dell’Ucraina.</p>
    </intervention>
    <intervention id="3-632" speaker_id="28617" name="Inese Vaidere" is_mep="True" mode="spoken">
      <p sl="lv">Signor Presidente, sono lieta di chiarire questo aspetto. Evidentemente la traduzione non è stata precisa. Il Presidente dell’Ucraina ha annunciato la volontà di proseguire la convergenza dell’Unione europea. Nondimeno, secondo la decisione del Parlamento ucraino, l’adesione all’Unione europea non è diventata la massima priorità.</p>
      <a text="(L’oratore accetta un’interrogazione con cartellino blu a norma dell’articolo 149, paragrafo 8 del regolamento)"/>
    </intervention>
    <intervention id="3-633" speaker_id="28233" name="Rebecca Harms" is_mep="True" mode="spoken">
      <p sl="de">Signor Presidente, vorrei chiedere all’onorevole Vaidere, visto ora che abbiamo messo nero su bianco tutti i punti della nostra costernazione in merito all’uso improprio del potere e della repressione, quali obiezioni vi possano essere all’idea di proporre a breve questo testo a Kiev per discuterne e poi decidere come proseguire da tale punto di partenza. Vorrei conoscere la sua risposta a questo mio interrogativo, dato che, sulla base della precedente esperienza della nostra delegazione, penso che sia il modo migliore e più produttivo per avanzare, specialmente se vogliamo acquisire un’influenza democratica.</p>
    </intervention>
    <intervention id="3-634" speaker_id="28617" name="Inese Vaidere" is_mep="True" mode="spoken">
      <p sl="lv">Signor Presidente, sono lieta di replicare. Personalmente, pur non sapendo perché, onorevole Harms, sono nondimeno preoccupata, anche dopo la nostra partecipazione ai vertici in Ucraina, dai segnali che stiamo ricevendo dai nostri amici ucraini in merito alla composizione della commissione elettorale centrale, alla libertà dei mezzi di comunicazione e alle limitazioni imposte alle organizzazioni non governative. Sono tutti elementi incontestabili ed è proprio se esprimiamo le nostre preoccupazioni al riguardo che le elezioni regionali a mio parere potrebbero svolgersi in un’atmosfera decisamente migliore. Nessuno ci impedisce di andare in Ucraina la prossima settimana, anche con la nostra risoluzione. Nessuno ci impedisce di preparare un’altra risoluzione, come ho detto, sulle questioni economiche. Dobbiamo sicuramente farlo, ma per quel che riguarda tali preoccupazioni in merito al deterioramento della situazione democratica, purtroppo dobbiamo, ossia penso che …</p>
      <a text="(Il Presidente interrompe l’oratore)"/>
    </intervention>
    <intervention id="3-635" speaker_id="34232" name="Kristian Vigenin" is_mep="True" mode="spoken">
      <p sl="en">Signor Presidente, vorrei dire che la qualità dell’odierna discussione dimostra che non è stata preparata. Non avevamo bisogno di questo dibattito e ora non è il momento di adottare risoluzioni sull’Ucraina, né oggi né domani.</p>
      <p sl="en">Mi corre l’obbligo di rammentarvi che sei mesi fa il paese era in caduta libera e sull’orlo del caos. Vi era instabilità politica, economica e finanziaria, se non addirittura una profonda crisi, ma ora il quadro è molto diverso. Dobbiamo riconoscere che nell’arco di pochi mesi il governo ucraino è riuscito a riportare il paese alla normalità e alla stabilità politica, economica e finanziaria.</p>
      <p sl="en">Vi sono problemi. Non lo neghiamo. Dobbiamo tuttavia ammettere che stanno ascoltando la nostra voce; alcune misure correttive sono state intraprese, per esempio, nel campo della legge elettorale e di alcune prassi elettorali. In tal senso, la nostra voce sarà ascoltata fintantoché non inizieremo a urlare a ogni piè sospinto, adottando invece un approccio dignitoso nei confronti del paese.</p>
      <p sl="en">Per questo credo che non stiamo rendendo un buon servizio alla nostra commissione parlamentare che si recherà in Ucraina tra 10 giorni; non stiamo rendendo un buon servizio a noi stessi compromettendo il nostro ruolo attraverso l’adozione di queste risoluzioni 10 giorni prima delle elezioni. Un approccio del genere non è mai stato assunto prima. È un chiaro tentativo di influenzare le elezioni. Non dovremmo permettere che il nostro Parlamento sia parte di questo gioco.</p>
      <p sl="en">Propongo pertanto di rinviare l’adozione della risoluzione e chiedere ai nostri colleghi della commissione parlamentare per la cooperazione UE-Ucraina di vagliarla con i colleghi in loco, discutere tali questioni …</p>
      <a text="(Il Presidente interrompe l’oratore)"/>
    </intervention>
    <intervention id="3-636" speaker_id="96835" name="Traian Ungureanu" is_mep="True" mode="spoken">
      <p sl="en">Signor Presidente, le nuove autorità ucraine sono nuove soltanto nel nome. Una regressione verso pratiche autoritarie sta dilagando nel paese. Il quadro giuridico per le imminenti elezioni locali è stato alterato e potrebbe mettere a repentaglio la partecipazione dei partiti di opposizione. La costituzione è stata modificata ed è stato reintrodotto un regime presidenziale di fatto. I mezzi di comunicazione e la società civile sono costantemente sotto pressione e il servizio segreto ucraino pare rivivere i suoi giorni sovietici.</p>
      <p sl="en">È tempo per noi di esprimere chiaramente la nostra preoccupazione attraverso una risoluzione. Le autorità ucraine dovrebbero percepire il messaggio che legami più stretti con l’Unione non possono essere garantiti soltanto attraverso dichiarazioni amichevoli. Un governo ucraino ademocratico non può essere un partner affidabile per l’Unione, specialmente nell’area strategicamente sensibile del mar Nero.</p>
    </intervention>
    <intervention id="3-637" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, penso che tutti debbano assumersi le proprie responsabilità. Il governo in Ucraina deve attuare lo Stato di diritto e la libertà dei mezzi di comunicazione e deve farlo in maniera efficace. Anche l’opposizione, tuttavia, deve dimostrare di essere responsabile e non divulgare false informazioni. Se pensiamo a quante denunce contenute nel vostro progetto di risoluzione sono state immediatamente smentite dagli interessati, è chiaro che ci vengono trasmesse molte informazioni false. Anche noi abbiamo bisogno di dimostrare di essere responsabili. Non possiamo permetterci di essere invischiati in discorsi di politica interna. Onorevoli colleghi, e mi rivolgo in particolare ai membri del gruppo PPE, non ha alcun senso per noi difendere un gruppo o un altro in Ucraina per motivi politici e partitici. Non è quello il nostro compito.</p>
      <p sl="de">La prossima settimana discuteremo con il Ministro degli esteri, poi vi saranno le elezioni, dopodiché si riunirà la commissione parlamentare per la cooperazione UE-Ucraina, che a breve si recherà in Ucraina. Come è sempre accaduto, e in questo caso di appello al suo senso di equità, onorevole Gahler, anche in tale circostanza valuteremo se le cose sono andate bene o meno dopo le elezioni, anziché anticiparne il risultato affermando che le cose non andranno bene. Non è questo, come ho detto, il nostro compito e mi appello al suo senso di equità, equità che solitamente sempre dimostra, rimanendo equilibrato anche in questa circostanza.</p>
    </intervention>
    <intervention id="3-638" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">Signor Presidente, soltanto chi ha vissuto sotto il sistema socialista può comprendere appieno le nazioni alle quali è mancata la libertà personale, la libertà di stampa e la libertà dei mezzi di comunicazione, oppure la difficile strada che questi paesi hanno dovuto seguire. Capisco coloro che adesso manifestano preoccupazione e parlano del mancato rispetto dei diritti del singolo e dei problemi sfaccettati con i quali oggi l’Ucraina deve confrontarsi. Dobbiamo però anche riconoscere i cambiamenti, certo piccoli, ma positivi, come le recenti elezioni democratiche di cui noi, in quanto rappresentanti del Parlamento europeo, siano stati osservatori.</p>
      <p sl="pl">Mi appello alla sensibilità nei confronti della situazione di milioni di cittadini ucraini e centinaia di giovani nel paese. Contano sull’Unione europea, sul nostro aiuto per costruire la democrazia, sul nostro aiuto per costruire una società civile. È molto facile criticare, ma come polacca, ricordo che una volta siamo stati aiutati.</p>
      <a text="(Il Presidente interrompe l’oratore)"/>
    </intervention>
    <intervention id="3-639" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Signor Presidente, anch’io vorrei aggiungere la mia voce a quella di coloro che hanno obiettato che non vi è motivo per una risoluzione così affrettata, soprattutto prima delle elezioni, prima della visita e, aspetto più importante, prima che il Parlamento europeo sia presente in Ucraina. Questo governo è stato eletto molto di recente; è un dato di fatto che vi sono problemi, ma dobbiamo riconoscere che è stato eletto democraticamente e consentirgli di proseguire nei suoi sforzi. Una soluzione avrebbe senso soltanto dopo le imminenti elezioni in Ucraina.</p>
    </intervention>
    <intervention id="3-640" speaker_id="26829" name="Siiri Oviir" is_mep="True" mode="spoken">
      <p sl="et">Signor Presidente, avevo una domanda per la collega Vaidere, ma ora vorrei esprimere un mio pensiero. Il fatto che vogliamo adottare ora la risoluzione sull’Ucraina e non domani è fuori luogo e gli ucraini, che guardano con riconoscenza al Parlamento europeo, non ci comprenderebbero perché ciò che abbiamo scritto oggi nel progetto, in primo luogo, non è formulato nel tono più appropriato e, in secondo luogo, non è molto preciso. Vi sono inoltre alcuni errori fattuali.</p>
      <p sl="et">L’onorevole Vaidere ha affermato che la presidenza della Commissione di Venezia ha criticato l’emendamento della costituzione. Ho una lettera del presidente che reca la data odierna in cui afferma di essere sorpreso per il fatto che tale punto figura nella nostra risoluzione e dice chiaramente che non lo ha fatto, né qui né lì né altrove.</p>
    </intervention>
    <intervention id="3-641" speaker_id="96800" name="Marek Henryk Migalski" is_mep="True" mode="spoken">
      <p sl="pl">Signor Presidente, contrariamente all’onorevole Vigenin, ritengo che la discussione odierna sia stata eccellente ed estremamente utile. È raro che in questa Camera venga condotto un dibattito così interessante per il quale vorrei ringraziare tutti. L’intervento dell’onorevole Łukacijewska dimostra che anche il gruppo PPE è diviso sul tema, notizia sicuramente positiva. Dovremmo ringraziare i socialisti, e in particolare gli onorevoli Swoboda, Severin e Siwiec, per aver compreso che decisioni così sfavorevoli ai nostri amici ucraini non dovrebbero essere prese prima delle elezioni. Il Commissario Füle e l’onorevole Harms hanno peraltro ragione nel richiamare alcuni fatti che sono motivo di preoccupazione e dei quali siano anche consapevoli.</p>
    </intervention>
    <intervention id="3-642" speaker_id="28331" name="Jaromír Kohlíček" is_mep="True" mode="spoken">
      <p sl="cs">Signor Presidente, per una volta cerchiamo di essere uniti, onorevoli colleghi, e di riflettere. Per una settimana non sono state apportate modifiche alle leggi né è cambiata la composizione della commissione elettorale. È interessante notare come ogni volta che alcune forze politiche hanno l’impressione che i loro alleati in un paese al di fuori dell’Unione europea non hanno vinto, tali forze all’estero esprimono immediatamente preoccupazione per lo stato della democrazia in quel paese. Concordo con ciò che l’onorevole Kamiński e altri hanno detto. Abbiamo sicuramente bisogno di agire dal Parlamento europeo per contribuire allo sviluppo della democrazia e al miglioramento delle condizioni per il reciproco sviluppo di relazioni. Gli sforzi per sostenere le azioni stabilizzatrici da intraprese dal governo ucraino hanno apparentemente infastidito alcuni di quelli che celebrano il caos e l’illegalità. I miei colleghi forse li reputano partner migliori dell’attuale governo. Personalmente consiglio di rinviare il progetto di risoluzione e riprendere la discussione sull’argomento dopo il rientro della delegazione da Kiev.</p>
    </intervention>
    <intervention id="3-643" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, credo che l’Ucraina sia uno dei partner potenziali più vicini all’Unione europea.</p>
      <p sl="sk">Gli ucraini sono più vicini alla civiltà europea di quanto lo siano turchi o albanesi. Gli ucraini hanno liberamente scelto un cambiamento perché i poteri democratici arancioni hanno portato il paese alla povertà, all’impotenza e al declino. Yanukovych è stato a lungo all’opposizione e il suo atteggiamento nei confronti dell’opposizione attuale rispecchia il trattamento che gli hanno riservato i leader arancioni. Dobbiamo inoltre riconoscere il fatto che probabilmente ricorda il precedente periodo in cui è stato vittimizzato dalla lega arancione e l’unica reazione dell’Unione europea è stata un sorriso benevolo. A meno che non vogliamo perdere l’Ucraina come futuro membro dell’Unione, è necessario essere pazienti e concentrarsi sulla cooperazione economica. Costruiamo un clima di fiducia reciproca. Dobbiamo spiegare al governo che l’opposizione svolge un ruolo legittimo in una società democratica e all’opposizione che, a meno che non ottenga un sostegno sufficiente da parte del popolo, non ha alcun diritto di competere per il potere.</p>
    </intervention>
    <intervention id="3-644" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, poiché sono stato chiamato personalmente in causa, vorrei di fatto rispondere per un minuto con la procedura catch the eye . Posso?</p>
    </intervention>
    <intervention id="3-645" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, la fondazione della Comunità dell’energia nel 2006 ha creato un mercato integrato europeo dell’energia per il gas e l’elettricità e la prevista inclusione dell’Ucraina è volta ad assicurare l’approvvigionamento energetico verso l’Europa orientale, il che è positivo, poiché vi sono stati diversi gravi problemi negli ultimi anni e la controversia del gas tra Russia e Ucraina, in particolare, ha avuto effetti notevoli sugli approvvigionamenti di gas degli Stati membri dell’Unione. Successivamente è stato inevitabile, come è ovvio, che la Russia sospendesse gli approvvigionamenti di gas durante le discussioni sul prezzo e il mio paese, l’Austria, alone, ha subito un calo del 33 per cento degli approvvigionamenti di gas russo, mentre Francia, Ungheria e Italia hanno registrato anch’esse cali dal 20 al 40 per cento. Ciò impone che la Commissione, in veste di coordinatrice della Comunità dell’energia, scuota l’Ucraina e le ricordi i suoi obblighi in materia di sicurezza dell’approvvigionamento dell’Europa. Non possiamo permettere che l’approvvigionamento energetico dei nostri Stati membri diventi vittima della guerra sul prezzo tra Russia e Ucraina. Discutiamo certo in maniera approfondita, ma siamo anche duri e, vi prego, assicuriamo l’approvvigionamento energetico dei nostri Stati membri.</p>
    </intervention>
    <intervention id="3-646" speaker_id="96848" name="Mariya Nedelcheva" is_mep="True" mode="spoken">
      <p sl="bg">Signor Presidente, il Parlamento europeo ha sempre sostenuto l’Ucraina nel suo cammino verso la democrazia sulla base dei principi dello Stato di diritto e della condivisione con noi dei valori comuni dell’integrazione europea.</p>
      <p sl="bg">Le elezioni sono un barometro della democrazia. Ciò ci consente di valutare la qualità del processo democratico in atto, la stabilità delle istituzioni, la maturità dei partiti politici e le posizioni della società civile. Apprezzo la decisione delle autorità ucraine di invitare osservatori alle elezioni che si terranno il 31 ottobre.</p>
      <p sl="bg">Confido nel fatto che la loro missione assicuri maggiore fiducia nel processo elettorale e le loro osservazioni contribuiscano a confermare la trasparenza e l’imparzialità dell’operato delle istituzioni ucraine. Prescindendo dalle elezioni, la costituzione, legge suprema in Ucraina, deve garantire l’equilibrio delle autorità e il loro reciproco controllo.</p>
      <p sl="bg">L’Ucraina può fare affidamento sul suo partner europeo, che la sosterrà coerentemente nei suoi sforzi per attuare la riforma e raggiungere la stabilità. Il parere dell’Unione europea e della sua società civile imprime un ulteriore slancio e garantisce il successo ultimo.</p>
    </intervention>
    <intervention id="3-647" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Signor Presidente, la scorsa settimana, Viktor Yanukovych, Presidente dell’Ucraina, si è recato in visita ufficiale nel mio paese, la Lituania, e ha confermato nuovamente che l’obiettivo dell’Ucraina è diventare membro dell’Unione europea. Senza dubbio ciò richiederà vari anni e molto lavoro dovrà essere compiuto, attuando tante riforme nei vari campi, come quello dei diritti umani, della lotta alla corruzione, del superamento della povertà e del rafforzamento della democrazia. Concordo tuttavia con i colleghi che sono intervenuti in Parlamento. Non dobbiamo condannare immediatamente l’Ucraina come paese e non dobbiamo impedirle di diventare un partner paritario, per cui ribadisco che noi, nel Parlamento europeo, dobbiamo realmente cooperare come partner paritari e aiutare l’Ucraina a procedere verso l’Unione europea.</p>
    </intervention>
    <intervention id="3-648" speaker_id="97019" name="Ivo Vajgl" is_mep="True" mode="spoken">
      <p sl="sl">Signor Presidente, l’Ucraina è un partner grande e importante dell’Unione europea, un paese che sicuramente ha un futuro europeo. Il peggior servizio che penso si possa rendere all’Ucraina, un paese con una struttura interna complessa e una storia difficile, sarebbe parlarne come se fosse il tema delle nostre controversie ideologiche o interpartitiche.</p>
      <p sl="sl">Per questo ogni documento che adottiamo deve essere ben ponderato ed equilibrato. L’opposizione di ieri è il governo di oggi e ciò può accadere in qualunque paese che indica elezioni democratiche. È facile comprendere che l’opposizione sia insoddisfatta per aver perso il potere. Avrà tuttavia altre possibilità quando i tempi saranno maturi e gli elettori decideranno in tal senso. Penso che sia sbagliato per noi affidarsi alle argomentazioni di una parte soltanto e, soprattutto, vorrei dire che confido …</p>
      <a text="(Il Presidente interrompe l’oratore)"/>
    </intervention>
    <intervention id="3-649" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, l’Ucraina è il nostro maggiore partner associativo democratico europeo e anch’io spero che un giorno diventerà membro dell’Unione europea. Come molti colleghi, nutro dubbi in merito all’adeguatezza di una risoluzione parlamentare poco prima delle elezioni locali e il mio gruppo, il gruppo ECR, ha presentato una serie di emendamenti per rendere la risoluzione più equilibrata e meno ripetitiva.</p>
      <p sl="en">Yanukovych ha vinto le elezioni presidenziali democraticamente, anche se con un margine risicato. Si osservano di fatto alcune tendenze all’autoritarismo preoccupanti a Kiev, dai tentativi di reinstaurare la censura temniki della libertà di stampa all’uso del servizio di sicurezza FBU, guidato da un oligarca a fini politici. L’Occidente, tuttavia, sa seguendo il processo da vicino. Ora il Presidente Yanukovych è sotto pressione. L’eredità della rivoluzione arancione è ancora forte e la società civile ucraina che ne è emersa è molto solida.</p>
      <p sl="en">Tutti sanno che intrattengo stretti rapporti con alcuni leader dell’opposizione, ma anch’io penso che dovremmo evitare troppe interferenze con gli affari politici e nazionali interni dell’Ucraina, che potrebbero avere ripercussioni sul Parlamento e dovremmo dare …</p>
      <a text="(Il Presidente interrompe l’oratore)"/>
    </intervention>
    <intervention id="3-650" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Signor Presidente, esattamente le stesse argomentazioni sono state proposte prima delle elezioni presidenziali, quando in questa Camera ci siamo chiesti quale risoluzione adottare e quale posizione assumere in merito a ciò che stava accadendo in Ucraina. All’epoca avevamo deciso che avremmo adottato una risoluzione dopo le elezioni ed è ciò che abbiamo fatto esortando il governo e l’opposizione a rispettare i diritti umani, la libertà di parola e la libertà di associazione.</p>
      <p sl="pl">Sono trascorsi diversi mesi da quella risoluzione e già osserviamo che alcune sue disposizioni non sono state rispettate. Comprendo dunque la preoccupazione che le elezioni locali, fondamentali in termini di promozione della democrazia, suo rafforzamento e sua instaurazione, possano comportare la violazione di taluni diritti. Anche per questo sono tra gli autori della risoluzione.</p>
      <a text="(Il Presidente interrompe l’oratore)"/>
    </intervention>
    <intervention id="3-651" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la ringrazio per avermi offerto l’opportunità di replicare a quello che è stato un dibattito effettivamente molto interessante. La mia replica si concentrerà su tre punti.</p>
      <p sl="en">In primo luogo, vorrei rispondere a una domanda concreta posta dall’onorevole Belder in merito all’investimento e all’ambiente aziendale. In questo campo in Ucraina occorre fare di più. Questo è ovvio e ho sollevato la questione diverse volte, sia nell’ambito del Consiglio di associazione sia nel quadro di varie riunioni. L’ultima volta che ho avuto modo di parlarne è stata proprio la scorsa settimana con il Primo ministro Azarov. Vi sono diversi argomenti, come la legge sugli appalti pubblici e la possibilità di rivederla attraverso vari emendamenti ora in discussione all’interno del parlamento ucraino.</p>
      <p sl="en">Occorre fare di più per quanto concerne lo Stato di diritto e, ovviamente, abbiamo seguito con grande interesse il caso Mittal negli ultimi giorni. Dobbiamo fare di più per intensificare l’impegno e mantenere le promesse fatte di affrontare la questione dell’IVA, che rappresenta anch’essa un problema per le nostre aziende. Attraverso i nostri contatti con le autorità ucraine e contatti regolari con gli imprenditori, intendiamo proteggere gli interessi degli investitori e degli operatori europei.</p>
      <p sl="en">La mia seconda osservazione riguarda il fatto che in Ucraina siamo impegnati in un processo tutt’altro che semplice, un processo in cui dichiarazioni sul futuro europeo potrebbero talvolta essere utili, ma non daranno frutti. Ciò che darà frutti è costruire più Unione europea all’interno dell’Ucraina.</p>
      <p sl="en">Il paese ha bisogno della nostra assistenza. I suoi cittadini hanno anche bisogno che diamo loro di volta in volta un feedback della realtà. Questo si aspettano da noi.</p>
      <p sl="en">Non dobbiamo invece lasciarci coinvolgere in un falso dibattito su ciò che è più importante: stabilità o aderenza e impegno nei confronti nei valori, il che mi porta alla mia terza osservazione.</p>
      <p sl="en">Non sono in una posizione tale da commentare il progetto di risoluzione sottoposto alla Camera, ma penso che il fatto stesso che si sia tenuta questa discussione abbia già dato un segnale prezioso. Penso che il fatto che rappresentanti di quest’Aula presto si recheranno in Ucraina per trasmettere soprattutto questi messaggi rappresenti di per sé un messaggio estremamente prezioso, come penso che un altro messaggio preziosissimo in termini di ciò che dovremmo aspettarci dall’Ucraina è che le imminenti elezioni locali del 31 ottobre riconfermino la scelta democratica del paese.</p>
      <p sl="en">E su questa nota, se mi consentite, concluderei.</p>
    </intervention>
    <intervention id="3-652" speaker_id="4346" is_mep="True" mode="spoken" role="Presidente">
      <p sl="unknown">L’onorevole Gahler ha facoltà di parola a norma dell’articolo 151, paragrafo 1, per allusioni personali.</p>
      <p sl="unknown">Prego il collega di essere breve e rispondere alle allusioni personali.</p>
    </intervention>
    <intervention id="3-653" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, vorrei rispondere dettagliatamente ai commenti dell’onorevole Swoboda, il quale ha formulato un’affermazione non completamente corretta. È vero che nella nostra risoluzione, noi del gruppo PPE abbiamo citato in maniera inappropriata la Commissione di Venezia. Ho parlato con il Presidente Markert, il quale mi ha detto ciò che aveva effettivamente affermato. Per questo la risoluzione comune non contiene più la citazione. È dunque evidente che non vi è più alcun motivo per discuterne.</p>
      <p sl="de">Ho parlato dello Stato di diritto in generale. Tuttavia, avrei voluto sentirvi dire, come gruppo S&amp;D, parole chiare e specifiche in merito agli atti compiuti nel paese dalla polizia segreta. Se alcuni partiti non possono prendere parte alle elezioni, è una circostanza da criticare anche prima di un’elezione perché, in tali condizioni, i risultati delle elezioni non possono ovviamente rispettare gli standard democratici ed europei.</p>
    </intervention>
    <intervention id="3-654" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, questo non dovrebbe essere un dialogo. Nondimeno, onorevole Gahler, lei dovrebbe perlomeno essere consapevole del fatto che ho detto con estrema chiarezza, niente po’ po’ di meno che in un comunicato stampa a nome del mio gruppo, che i servizi segreti devono essere sorvegliati. Ne ho anche parlato nei miei colloqui con il Primo ministro Azarov. Abbiamo una posizione chiara al riguardo.</p>
      <p sl="de">Vi chiederei di nuovo di valutare subito se non sarebbe realmente più sensato per noi adottare una risoluzione insieme, come comunità in senso ampio, anziché adottarne una a una maggioranza ristretta, come avverrebbe ora. Vi invito a ripensarci. Sarebbe sensato.</p>
    </intervention>
    <intervention id="3-655" speaker_id="4346" is_mep="True" mode="spoken" role="Presidente">
      <p sl="unknown">A conclusione della discussione, comunico di aver ricevuto sei proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì, 21 ottobre 2010, alle 12.00.</p>
      <p sl="unknown">Dichiarazioni scritte (articolo 149del regolamento)</p>
    </intervention>
    <intervention id="3-656" speaker_id="28279" name="Justas Vincas Paleckis" is_mep="True" mode="written">
      <p sl="lt">L’Ucraina ha sempre svolto un ruolo particolare nel partenariato tra l’Unione europea e l’Est. Le sue dimensioni, la sua posizione e le vicissitudini della sua storia costituiscono un ponte importante tra l’Est e l’Ovest. Non è dunque sorprendente il fatto che ora, come in passato, l’Europa stia seguendo da vicino gli avvenimenti politici in Ucraina. L’attuale quadro, tuttavia, non è scevro da ambiguità. Dobbiamo riconoscere che il nuovo governo è stato eletto attraverso elezioni libere e democratiche e ha aiutato l’Ucraina a uscire dal caos economico e politico che sei mesi fa imperava. D’altro canto, non possiamo ignorare le tendenze nel campo della libertà dei mezzi di comunicazione, che destano preoccupazione. Concordo nondimeno con i colleghi secondo cui l’odierna risoluzione è inopportuna. Penso che si debba rinviarla e, dopo la visita di una delegazione del Parlamento europea prevista per la prossima settimana, dopo le imminenti elezioni locali e la riunione di alto livello UE-Ucraina saremo in grado di esprimere una posizione parlamentare più equilibrata e obiettiva. In fin dei conti, l’Ucraina deve fornire il buon esempio ad altri paesi della Comunità di Stati indipendenti su come percorrere la via per un ravvicinamento all’Unione europea, promuovendo nel contempo buoni rapporti con la Russia.</p>
    </intervention>
    <intervention id="3-657" speaker_id="97136" name="Indrek Tarand" is_mep="True" mode="written">
      <p sl="en">Apprezzo la discussione sull’Ucraina, nel cui ambito le varie posizioni sono state espresse con grande chiarezza. La mia conclusione è che la democrazia ucraina ha bisogno di assistenza, ma non nella forma dell’odierno documento. Sarebbe più importante creare le condizioni per lo sviluppo. Una di queste è l’allentamento della tensione presente nella regione. Per questo, ceterum censeo , il piano francese per vendere navi da guerra Mistral alla Russia deve essere bloccato!</p>
    </intervention>
  </section>
  <section id="creitem26" title="12. Tempo delle interrogazioni al Consiglio">
    <intervention id="3-661" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0552/2010).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="3-663" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Il 7 giugno 2010 il Consiglio ha adottato la risoluzione del Consiglio dell’Unione europea e dei rappresentanti dei governi degli Stati membri riuniti in seno al Consiglio su un nuovo quadro europeo sulla disabilità. La risoluzione invita gli Stati membri e la Commissione, nell’ambito delle rispettive competenze, a promuovere la ratifica e l’applicazione della Convenzione delle Nazioni Unite sui diritti delle persone con disabilità, stipulata dall’Unione europea il 26 novembre 2009. Finora la Convenzione è stata ratificata da 13 Stati membri dell’Unione europea.</p>
      <p sl="fr">Al Consiglio, quindi, ci aspettiamo che gli Stati membri che ancora non l’hanno fatto ratifichino la Convenzione. In particolare, gli articoli 3 e 4 della decisione del Consiglio 2010/48/CE stabiliscono che è necessario adottare un codice di condotta tra Stati membri e Commissione prima che possa aver luogo il deposito dello strumento di conferma formale in nome della Comunità, per stabilire i dettagli della funzione di punto di contatto assegnata alla Commissione. I lavori relativi al codice di condotta sono entrati nella fase finale e dovrebbero terminare entro la fine dell’anno.</p>
    </intervention>
    <intervention id="3-664" speaker_id="28116" name="Marian Harkin" is_mep="True" mode="spoken">
      <p sl="en">Vorrei ringraziare il Consiglio per la risposta fornitami. Mi compiaccio in particolare per averle sentito dire che il tutto potrebbe concludersi prima della fine dell’anno. Credo lei abbia parlato della ratifica da parte di 13 Stati, mentre a me risulta siano 16.</p>
      <p sl="en">Il Consiglio potrebbe dirmi quale sarà l’impatto della ratifica della Convenzione da parte dell’UE stessa?</p>
      <p sl="en">Ha citato alcuni articoli, e ovviamente la Convenzione ne contiene diversi sulla questione dell’accomodamento ragionevole per le persone con disabilità e il diritto di vivere in maniera indipendente. Quale ritiene sia l’impatto?</p>
      <p sl="en">In particolare, la mia domanda è la seguente: quale sarà l’impatto della ratifica della Convenzione da parte dell’UE stessa sui paesi che non hanno ancora ratificato?</p>
    </intervention>
    <intervention id="3-665" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Vorrei tornare su un punto già menzionato. Sono 13 gli Stati membri che hanno ratificato la Convenzione. Li elenco, così potrete condannarne uno o l’altro: Austria, Belgio, Repubblica ceca, Danimarca, Germania, Ungheria, Italia, Portogallo, Slovenia, Spagna, Svezia, Regno Unito e Francia; sono questi i paesi che hanno ratificato la Convenzione.</p>
      <p sl="fr">Com’è la situazione attuale? Stiamo attendendo un accordo sul codice di condotta tra Stati membri e Commissione prima di depositare lo strumento di conferma formale, che completerà la ratifica da parte dell’Unione europea della Convenzione delle Nazioni Unite sui diritti delle persone con disabilità.</p>
      <p sl="fr">Quali saranno probabilmente i prossimi passi? Una volta che la Convenzione sarà stata pienamente ratificata, il Consiglio potrebbe tornare a occuparsi della questione di un possibile “strumentario” per promuovere attivamente i diritti dei disabili – un’idea che, peraltro, era stata suggerita da diversi Stati membri.</p>
      <p sl="fr">Le attività su questo progetto procederebbero di pari passo con la preparazione da parte della Commissione di una strategia europea 2010-2020 per le persone con disabilità che, come suggerisce il nome, proporrà un piano d’azione per i prossimi dieci anni con l’obiettivo di garantire che i disabili possano godere pienamente dei propri diritti e libertà.</p>
    </intervention>
    <intervention id="3-666" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Vorrei porre al Ministro una domanda che ritengo piuttosto importante. La situazione lascia molto a desiderare. 13 dei 27 Stati membri hanno ratificato la Convenzione, mentre 14 di essi, in altre parole, la maggioranza, non l’hanno fatto. Perché solo la metà degli Stati membri dell’Unione europea ha ratificato una Convenzione che è così importante per i disabili?</p>
    </intervention>
    <intervention id="3-667" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">La ringrazio per le risposte. Effettivamente sarebbe molto interessante sapere perché gli Stati membri hanno bisogno di tanto tempo per ratificare la Convenzione delle Nazioni Unite sui diritti delle persone con disabilità. Hanno forse paura di assumersi la responsabilità per quanto riguarda la creazione di pari opportunità per i disabili? Ministro, ancora una volta, se non è troppo difficile, vorrei chiedere se nella stesura della direttiva anti-discriminazione siano stati registrati progressi, anche minimi, e come procedano i negoziati, le discussioni e le consultazioni con gli Stati membri sulla velocizzazione della direttiva anti-discriminazione, perché riveste una grande importanza per le persone con disabilità.</p>
    </intervention>
    <intervention id="3-668" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – I lavori proseguono in concertazione nei singoli Stati membri, ma il ritmo mostrato da alcuni Stati membri nel processo di ratifica non può che suscitare delusione, o addirittura scetticismo. Effettivamente corrisponde a verità che, e lo ribadisco per la terza volta, solo 13 Stati membri abbiano ratificato.</p>
      <p sl="fr">Non credo che la situazione sia dovuta a particolari motivi. È solo che gli Stati membri ratificano in conformità con un processo che talvolta può differire molto. Non mi sto nascondendo dietro a quest’argomentazione, ma devo anche dirvi che, in questa questione come in altre, la sovranità nazionale influisce ancora nell’avanzamento del processo di ratifica degli Stati membri.</p>
      <p sl="fr">Certamente, si potrebbe dire che il processo vada velocizzato, che tutti gli Stati membri debbano cooperare maggiormente già dall’inizio. Ciononostante rimane il fatto che la sovranità nazionale entra in gioco in diverse questioni.</p>
    </intervention>
    <intervention id="3-669" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 2 dell’onorevole Mitchell (H-0456/10).</p>
      <p sl="unknown">Oggetto: Cura dell’epilessia</p>
      <p sl="unknown">Ad agosto ho partecipato alla Conferenza europea su epilessia e società a Porto, ove la campagna mondiale contro l'epilessia ha presentato la sua relazione "Epilessia nell'Organizzazione mondiale della sanità - Regione europea". In base alla relazione i programmi di chirurgia dell'epilessia sono inesistenti nel 58 per cento dei paesi europei, nonostante 6 milioni di europei siano affetti dalla malattia che costa 20 miliardi di euro all'anno.</p>
      <p sl="unknown">Non sarebbe ora che gli Stati membri dell'Unione europea adottassero un approccio comune e coerente per la cura di questa malattia?</p>
    </intervention>
    <intervention id="3-670" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Onorevoli deputati, vorrei iniziare ringraziando per l’interesse dimostrato nei confronti del tema l’onorevole deputato che ha presentato quest’interrogazione, anche se non è presente in Aula. Effettivamente le malattie neurodegenerative, i disturbi neurologici allo sviluppo e le patologie celebrali non psichiatriche, tra cui l’epilessia, rappresentano una grande preoccupazione per molti cittadini.</p>
      <p sl="fr">In conformità con l’articolo 168 del trattato sul funzionamento dell’Unione europea, l’Unione deve incoraggiare la cooperazione tra gli Stati membri nel settore della sanità pubblica e della prevenzione delle malattie. A livello comunitario, pertanto, si adotta un approccio orizzontale, ponendo l’enfasi sulla lotta alla stigmatizzazione e alla discriminazione nei confronti di cittadini colpiti da malattie neurodegenerative, disturbi neurologici allo sviluppo e patologie celebrali non psichiatriche.</p>
      <p sl="fr">Il Consiglio, pertanto, nelle conclusioni del 2003 sulla lotta contro la stigmatizzazione e la discriminazione associate alla malattia mentale, ha invitato gli Stati membri a prestare particolare attenzione all'impatto dei problemi legati alla stigmatizzazione e alla discriminazione causati dalle malattie mentali in tutte le fasce di età, ad assicurarsi che tali problemi siano riconosciuti e, in tale contesto, a prestare particolare attenzione alla riduzione del rischio di emarginazione sociale.</p>
      <p sl="fr">Nelle conclusioni del 3 giugno 2005 sull’azione comunitaria nel settore della salute mentale, il Consiglio ha invitato gli Stati membri ad applicare la dichiarazione e il piano d’azione adottati dalla conferenza ministeriale europea dell’Organizzazione Mondiale della Sanità sulla salute mentale, tenutasi a Helsinki nel gennaio 2005.</p>
      <p sl="fr">Infine, il Consiglio è particolarmente impegnato nella lotta contro un’altra patologia che rientra nel gruppo delle malattie neurodegenerative, dei disturbi neurologici allo sviluppo e delle patologie celebrali non psichiatriche, vale a dire il morbo di Alzheimer. In questo contesto vorrei citare le conclusioni del 16 dicembre 2008 sulle strategie in materia di salute pubblica per combattere le malattie neurodegenerative associate all'invecchiamento, in particolare l’Alzheimer, e le conclusioni del 3 dicembre 2009 sulla programmazione congiunta della ricerca in Europa, che includono specificatamente il lancio dell’iniziativa pilota di programmazione comune dedicata alla lotta contro le malattie neurodegenerative e, in particolare, l’Alzheimer.</p>
    </intervention>
    <intervention id="3-671" speaker_id="28115" name="Mairead McGuinness" is_mep="True" mode="spoken">
      <p sl="en">autore. – Ringrazio il Consiglio per la risposta, e riferirò all’onorevole Mitchell l’apprezzamento espresso.</p>
      <p sl="en">Potrebbe parlare della realtà nei diversi Stati membri, che dovrebbe essere una tematica d’interesse per il Consiglio? Di fatto il trattamento che si riceve per l’epilessia dipende dal paese in cui si vive, e in alcuni Stati membri vi sono enormi problemi dovuti alla scarsità di neurologi.</p>
      <p sl="en">Potrebbe anche parlare delle implicazioni di questa situazione sul pacchetto in materia di assistenza sanitaria transfrontaliera attualmente in fase di discussione? La sofferenza dei malati di epilessia è maggiore se non si somministra loro un trattamento adeguato. È deplorevole che in diversi Stati membri si riscontrino differenti livelli di assistenza ai cittadini epilettici.</p>
    </intervention>
    <intervention id="3-672" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Ritengo che la sua osservazione circa la qualità dell’assistenza medica nei vari Stati membri sia corretta. Siamo ancora molto lontani dall’armonizzare la qualità della gestione dell’assistenza sanitaria nel suo insieme.</p>
      <p sl="fr">La situazione attuale dipende anche dal fatto – va sottolineato – che i poteri dell’Unione in materia di assistenza sanitaria sono ancora piuttosto limitati rispetto ai poteri nazionali. Inoltre, è stato giustamente menzionato il pacchetto transfrontaliero, perché rappresenta uno strumento che può migliorare diversi aspetti relativi alla qualità dell’assistenza sanitaria.</p>
      <p sl="fr">Vi ricordo che sotto la Presidenza belga il Consiglio sta negoziando, e continuerà a farlo fino alla fine, con l’obiettivo di ottenere il maggior consenso possibile in vista di un accordo in seconda lettura sul pacchetto in materia di assistenza transfrontaliera. Si tratta di un compito difficile e le scadenze sono strette, ma nutriamo l’ambizione di farcela prima della fine di dicembre.</p>
    </intervention>
    <intervention id="3-673" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 3 dell’onorevole Kelly (H-0457/10).</p>
      <p sl="unknown">Oggetto: Coordinamento della posizione dell’UE a Cancún</p>
      <p sl="unknown">In vista della Conferenza delle Nazioni Unite sul cambiamento climatico che si svolgerà nell’anno 2010 a Cancún, quali misure concrete sta prendendo il Consiglio per coordinare la posizione dell’UE ai negoziati, con particolare attenzione alla necessità che tutta l’UE parli con una sola voce?</p>
    </intervention>
    <intervention id="3-674" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Onorevoli deputati, durante la sessione del 14 ottobre, il Consiglio ha adottato alcune conclusioni sulla posizione dell’Unione europea in vista della conferenza sul cambiamento climatico di Cancún, in cui sarà esaminato il quadro globale in materia di tutela del clima.</p>
      <p sl="fr">Sulla base di questo testo il Consiglio europeo di ottobre, che si terrà la prossima settimana, il 18 e 19 ottobre, stabilirà la posizione dell’Unione europea in vista della 16esima conferenza delle parti alla Convenzione delle Nazioni Unite sul cambiamento climatico. La posizione europea riguarda tutti gli aspetti importanti della conferenza, il risultato atteso, le condizioni per il proseguimento del protocollo di Kyoto dopo il 2012, il progresso da registrare nei diversi settori individuati dalla roadmap di Bali – mitigazione, adattamento, aspetti di tecnologie forestali e finanziamento.</p>
      <p sl="fr">Per tutti questi aspetti, il Consiglio si è impegnato al fine di presentare una posizione chiara e facilmente comunicabile. Spetta ora a tutti gli attori dell’Unione europea di servirsi della posizione per inviare un messaggio chiaro e inequivocabile ai partner internazionali.</p>
      <p sl="fr">Come ha appena sottolineato il Consiglio, l’Unione europea spera che la riunione di Cancún permetta di adottare un insieme equilibrato di decisioni che contribuiranno all’introduzione di una politica internazionale a tutela del clima dopo il 2012. Inoltre, prima di Cancún si terranno numerose riunioni e contatti bilaterali, che ci forniranno l’opportunità di spiegare la nostra posizione ai partner.</p>
      <p sl="fr">Durante la conferenza la posizione verrà, se necessario, chiarita nel corso delle riunioni di coordinamento che l’Unione europea terrà regolarmente in loco. Ovviamente contiamo sul sostegno di tutte le istituzioni, affinché contribuiscano alla chiarezza della nostra posizione veicolando, se possibile, lo stesso messaggio in tutte le comunicazioni esterne.</p>
    </intervention>
    <intervention id="3-675" speaker_id="96668" name="Seán Kelly" is_mep="True" mode="spoken">
      <p sl="en">Presidente in carica del Consiglio, apprezzo la sua risposta e ritengo sia estremamente importante avere un impatto positivo a Cancún, a differenza di quanto purtroppo è accaduto a Copenaghen.</p>
      <p sl="en">Vorrei porle ancora una domanda: dai contatti che presumo avrete con altri paesi del mondo, e che derivano da Copenaghen, quanta fiducia nutre sul fatto che si arrivi a un consenso su obiettivi vincolanti? In fin dei conti gli obiettivi devono essere vincolanti, qualunque altra soluzione non risolverebbe questa spiacevole situazione.</p>
    </intervention>
    <intervention id="3-676" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Devo ammettere e chiarire che sì, effettivamente sarà difficile registrare progressi a Cancún.</p>
      <p sl="fr">Sono tre le ragioni alla base di questo pessimismo relativo. La prima è che la crisi economica, che ovviamente colpisce l’Unione europea e molti altri paesi al di fuori dell’UE, ha portato a una revisione al ribasso della buona volontà e delle promesse di investimento nel settore; la seconda è il rifiuto da parte dei paesi emergenti di accettare impegni vincolanti; vi è, infine, l’incapacità degli Stati Uniti di legiferare in maniera chiara in materia.</p>
      <p sl="fr">L’Unione europea ha mantenuto la stessa posizione che aveva a Copenaghen, e ritengo sia necessario dimostrare cautela nel modo in cui ci impegniamo, per non compromettere le posizioni e gli orientamenti che potremmo adottare a Cancún fra un mese.</p>
    </intervention>
    <intervention id="3-677" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Ministro, vorrei chiederle se sta considerando di collegare gli obiettivi in materia di cambiamento climatico e riduzione dell’inquinamento agli obiettivi del Millennio, perché vi sono, lo riconosco, paesi in via di sviluppo che ritengono troppo oneroso passare a un processo di riduzione delle emissioni, sebbene ciò possa portare alla creazione di posti di lavoro e, per estensione, a un’economia sostenibile. Le chiedo quindi se intende creare un nesso tra gli obiettivi di sviluppo del Millennio e il cambiamento climatico.</p>
    </intervention>
    <intervention id="3-678" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, a Copenaghen, anche paesi collaborativi come Indonesia e Brasile si sono battuti a fianco degli Stati del G77, unendo le forze per formare un blocco contro i cosiddetti Stati ricchi del Nord. Il dibattito sul clima si è trasformato in una discussione sulla giustizia e, anche nella conferenza preparatoria, le economie emergenti hanno chiarito di non avere alcuna intenzione di fare concessioni a Cancún.</p>
      <p sl="de">La domanda che le rivolgo è la seguente: com’è possibile evitare la formazione di blocchi analoghi e impedire che si cambi argomento? L’Unione europea non dovrebbe forse assumere un importante ruolo di mediatore in questo contesto?</p>
    </intervention>
    <intervention id="3-679" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – In risposta alle sue domande, ritengo che abbia perfettamente ragione. L’Unione dovrebbe modificare la propria strategia rispetto a Copenaghen.</p>
      <p sl="fr">L’Unione deve spiegare maggiormente la propria posizione e dialogare maggiormente con i gruppi di paesi che hanno opinioni sensibilmente divergenti dalle nostre. Come lei ha giustamente rilevato, inoltre, il nesso tra il cambiamento climatico e gli obiettivi di sviluppo del Millennio in effetti è evidente.</p>
      <p sl="fr">Ovviamente non possiamo richiedere, men che meno negli anni a venire, lo stesso sforzo a coloro che devono ridimensionare una base industriale pesante, come quella all’interno dell’Unione e dei paesi in via di sviluppo. Potrebbe sembrare uno sforzo insufficiente, ma è anche uno dei motivi per cui l’Unione contribuisce in gran misura ai finanziamenti “fast start” (FSF), vale a dire finanziamenti adattati a sostegno dei paesi in via di sviluppo. Obiettivo di tale programma sono chiaramente i paesi che non possono permettersi una riduzione del genere.</p>
      <p sl="fr">Ritengo che ciò formi un tutt’uno. Il dialogo e le risorse adeguate dovrebbero permettere ai paesi in via di sviluppo di riflettere in maniera più approfondita sui propri obiettivi in termini di riduzione, in particolare, delle emissioni di gas a effetto serra.</p>
    </intervention>
    <intervention id="3-680" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 4 dell’onorevole Papanikolaou (H-0460/10)</p>
      <p sl="unknown">Oggetto: Programma della Presidenza – Abbandoni scolastici</p>
      <p sl="unknown">Al capitolo "Insegnamento, apprendimento, gioventù, sport, cultura e politica dei mezzi audiovisivi" del programma della Presidenza belga è indicato che particolare attenzione sarà annessa ai problemi che puntano al mancato completamento degli studi scolastici e al ruolo che l'insegnamento e la formazione svolgono ai fini dell'integrazione sociale.</p>
      <p sl="unknown">Quali sono esattamente le iniziative sinora assunte per onorare i suddetti impegni e qual è il calendario che intende seguire fino alla fine dell'anno?</p>
      <p sl="unknown">Dispone il Consiglio di dati che dimostrano che la congiuntura economica aggrava il problema degli abbandoni scolastici negli Stati membri afflitti da tale fenomeno?</p>
    </intervention>
    <intervention id="3-681" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, la Presidenza, continuando i lavori iniziati dalle Presidenze precedenti su una maggiore cooperazione europea nel settore dell’istruzione scolastica, dedica particolare attenzione alla questione delle competenze chiave e degli abbandoni scolastici.</p>
      <p sl="fr">In questo modo, la Presidenza dà seguito alle conclusioni del Consiglio europeo del marzo 2010, che hanno sottolineato la necessità di ridurre il tasso di abbandono scolastico in Europa e hanno inoltre stabilito il consistente obiettivo collettivo di portarlo al di sotto del 10 per cento entro il 2020.</p>
      <p sl="fr">La Presidenza ha lanciato diverse iniziative a questo fine, a partire dal seminario di livello ministeriale organizzato proprio all’inizio del mandato, lo scorso luglio. Il seminario, come la riunione dei direttori generali dell’istruzione obbligatoria del giorno precedente, si è concentrato sulle difficoltà che gli alunni si trovano ad affrontare nell’acquisizione delle competenze di base, vale a dire lingua madre, scienze e matematica, ma anche sulle esperienze degli Stati membri e sugli orientamenti politici da sviluppare per quanto concerne la prevenzione degli abbandoni scolastici.</p>
      <p sl="fr">Facendo seguito a queste riunioni, la Presidenza ha elaborato delle conclusioni sull’importanza dell’aumento del livello delle competenze chiave nel quadro della cooperazione europea nel settore dell’istruzione scolastica. Dal momento che tali conclusioni sono in fase di discussione in Consiglio, la Presidenza prevede di metterle sull’ordine del giorno del Consiglio di novembre.</p>
      <p sl="fr">In termini più generali, il Consiglio è in attesa di un progetto di raccomandazione che la Commissione dovrebbe presentare a breve sulla questione degli abbandoni scolastici a livello europeo. Nel frattempo, a livello nazionale si continueranno o intensificheranno gli sforzi per ridurre gradualmente il tasso di abbandono scolastico entro il 2020, conformemente all’obiettivo stabilito dal Consiglio europeo.</p>
      <p sl="fr">Concludendo, vorrei aggiungere che nel contesto dell’anno europeo della lotta alla povertà e all’esclusione sociale, la Presidenza belga ha anche organizzato, il 28 settembre, la conferenza intitolata “Rompere il circolo vizioso della disuguaglianza – l’inclusione sociale in e attraverso l’istruzione”. I risultati della conferenza saranno utilizzati come spunti di riflessione per la discussione che avrà luogo durante il Consiglio “Istruzione”, il 19 novembre.</p>
    </intervention>
    <intervention id="3-682" speaker_id="96900" name="Georgios Papanikolaou" is_mep="True" mode="spoken">
      <p sl="el">La ringrazio, Ministro, per la risposta. Facendo seguito a quanto ha affermato, vorrei aggiungere le seguenti domande: dove vanno tutti i giovani che abbandonano la scuola? Finiscono ai margini, vittime dell’esclusione sociale o entrano in una professione tecnica, il che rappresenta una buona mossa che consentirà loro di aver un adeguato standard di vita?</p>
      <p sl="el">Il Consiglio ha a disposizione dei dati o per lo meno ha chiesto o ha intenzione di chiedere alla Commissione di effettuare una mappatura dei corridoi sociali, affinché sia possibile prevedere la vita futura di questi giovani e capire come garantire che le nostre politiche ottengano risultati migliori?</p>
    </intervention>
    <intervention id="3-683" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Onorevoli deputati, si tratta di un’iniziativa eccellente, inoltre i contatti tra i ministri e i funzionari generali dell’istruzione ci mostrano come le situazioni varino notevolmente da un paese dell’Unione all’altro, dal momento che in alcuni paesi vi sono programmi talvolta molto specifici e selettivi per garantire che chi abbandona la scuola non sia marginalizzato. L’esercizio di mappatura, pertanto, è particolarmente importante e richiederà del tempo, poiché valutare la situazione di 27 Stati membri non è facile.</p>
      <p sl="fr">Ritengo che i lavori in relazione all’abbandono scolastico abbiano avuto un buon inizio sotto la Presidenza belga e che le Presidenze successive, in particolare quella ungherese, saranno senza dubbio in grado di iniziare un progetto di raccomandazione al fine di ridurre il tasso di abbandono scolastico e di per trarre le dovute conclusioni dall’esercizio di mappatura dei 27 Stati membri. Tale mappatura servirà ad analizzare cosa succede agli allievi che abbandonano la scuola, in particolare nei casi di marginalizzazione e di mancato recupero da parte di un sistema di istruzione più professionale, come lei ha indicato.</p>
    </intervention>
    <intervention id="3-684" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">La ringrazio, Ministro, per l’impegno profuso in qualità di paese che detiene la Presidenza nella lotta contro la povertà. Concorda con l’affermazione che anche la povertà è una delle ragioni per cui non tutti i giovani terminano le scuole secondarie e sono obbligati ad abbandonare gli studi? Oggi, il Parlamento europeo approva una decisione molto importante sul rafforzamento del reddito minimo in tutta l’Unione europea. A suo parere, in qualità di paese che detiene la Presidenza, ciò potrebbe anche contribuire a incoraggiare i giovani a terminare l’istruzione secondaria e non abbandonare la scuola?</p>
    </intervention>
    <intervention id="3-685" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Purtroppo il tasso di abbandono scolastico in Europa è del 19 per cento, mentre in paesi come il Portogallo è del 40 per cento. La crisi economica e le ristrettezze in termini di risorse di bilancio e di popolazione hanno portato in molti paesi alla chiusura di numerose scuole, in particolare nelle zone rurali. Quando si parla d’istruzione si parla del futuro dell’Europa. Per questo motivo vorrei chiederle, Ministro, nell’anno europeo della lotta alla povertà e all’esclusione sociale, di fissare degli obiettivi obbligatori in Consiglio, e forse anche a livello di Consiglio europeo, per ridurre il tasso di abbandono scolastico.</p>
    </intervention>
    <intervention id="3-686" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Condivido i due interventi che esplicitano il nesso tra abbandono scolastico e povertà ed esclusione sociale. Mi sembra evidente che un certo numero di giovani, sulla base della situazione familiare e finanziaria dei genitori, siano svantaggiati nel proprio percorso scolastico e che la crisi economica abbia ovviamente inasprito il fenomeno.</p>
      <p sl="fr">Detto ciò, sia il Consiglio che la Commissione hanno ben compreso questo punto perché hanno adottato congiuntamente, come sapete, la strategia 2020, che combina lo sviluppo economico, la ricerca per lo sviluppo, la qualità dell’insegnamento e anche la lotta contro la povertà. Tutti gli elementi menzionati formano un tutt’uno che permette, per lo meno a mio parere, di fornire una risposta coerente.</p>
      <p sl="fr">Vorrei tornare brevemente sulle competenze chiave, perché si tratta di una questione importante. Le conclusioni che la Presidenza belga presenterà per l’adozione al Consiglio di novembre perseguiranno diversi obiettivi, che posso riassumere rapidamente: l’attuazione di strategie nazionali per migliorare le performance degli alunni nella lettura, matematica e scienza.</p>
      <p sl="fr">Altro obiettivo è analizzare l’efficacia delle strategie nazionali attuali per avere una fonte di informazioni che possano essere usate, come affermato pocanzi, come base per il processo decisionale. Ma si tratta anche di organizzare progetti pilota portati avanti tra gli Stati membri su base volontaria, con l’obiettivo di migliorare le competenze di base dei giovani europei e – perché no? – garantire un uso più efficace degli strumenti disponibili e pertinenti, come quelli appartenenti al metodo aperto di coordinamento, il programma per l’istruzione e l’apprendimento lungo tutto l’arco della vita e il settimo programma quadro per la ricerca e lo sviluppo tecnologico.</p>
      <p sl="fr">Ecco alcuni obiettivi che perseguiremo durante le Presidenza belga e che sicuramente saranno ripresi dalle Presidenze successive, in particolare quella ungherese.</p>
    </intervention>
    <intervention id="3-687" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 5 dell’onorevole Higgins (H-0465/10)</p>
      <p sl="unknown">Oggetto: Obiettivo dell’UE di eliminazione totale di tutte le mine terrestri</p>
      <p sl="unknown">Quali azioni intende adottare il Consiglio per far fronte alle devastanti conseguenze delle mine terrestri? Un certo numero di paesi continua a utilizzare mine antiuomo e sembra che alcuni paesi continuino a produrle – circa 65 paesi si trovano ancora ad affrontare il problema della presenza di mine e ordigni inesplosi (UXO). In base alle stime mondiali, le mine terrestri provocano ogni anno da 15.000 a 20.000 morti o feriti, molti dei quali civili, compresi i bambini.</p>
      <p sl="unknown">L’Unione europea ha espresso chiaramente il suo desiderio di eliminare le mine terrestri e il loro uso e stoccaggio, ma finora non è stato presentato, né tantomeno attuato alcun piano ambizioso d’azione con relativo calendario.</p>
    </intervention>
    <intervention id="3-688" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – L’Unione europea lavora da anni per l’eliminazione totale delle mine antiuomo e contribuire così a risolvere gli enormi problemi umanitari e di sviluppo che esse causano. Nel maggio 1995 l’Unione europea ha adottato, attraverso la decisione del Consiglio 95/170/PESC, la prima vera azione comune per cercare di contrastare l’uso e la proliferazione delle mine antiuomo in tutto il mondo.</p>
      <p sl="fr">L’Unione europea, quindi, è stata la prima ad agire in seno alla comunità internazionale nel novembre 1997, facendo seguito all’adozione della Convenzione di Ottawa sul divieto d'impiego, di stoccaggio, di produzione e di trasferimento delle mine antipersona e sulla loro distruzione. Il 18 settembre il Consiglio ha adottato una nuova azione comune tesa a proseguire l’impegno politico dell’Unione per quanto riguarda l’eliminazione totale delle mine antiuomo, stabilire più specificatamente una moratoria comune sull’esportazione e la produzione di mine antiuomo, e infine facilitare un contributo multidimensionale, in seno all’Unione, agli sforzi di sminamento e alle altre attività correlate.</p>
      <p sl="fr">Da allora l’Unione europea promuove senza sosta i propri impegni, che dal 2003 si basano sulla strategia europea in materia di sicurezza. Nel giugno 2008 è stata adottata una nuova azione comune a sostegno dell’adozione universale della Convenzione di Ottawa. L’azione comune è anche specificatamente tesa ad assistere gli Stati firmatari della Convenzione nell’applicazione delle disposizioni ivi contenute, in particolare quelle che riguardano lo sminamento, l’assistenza alle vittime e la distruzione degli stock.</p>
      <p sl="fr">Inoltre, sebbene il numero degli Stati aderenti alla Convenzione sia notevolmente aumentato e il numero delle vittime delle mine antiuomo diminuendo sia in diminuzione, permane la necessità di fornire assistenza e migliorare concretamente la vita delle vittime.</p>
      <p sl="fr">L’Unione europea ha partecipato all’elaborazione del piano d’azione 2010-2014 – che sostiene fermamente – adottato a Cartagena, Colombia, durante la seconda conferenza di revisione della Convenzione, dal 29 novembre al 4 dicembre 2009.</p>
      <p sl="fr">Una nuova decisione del Consiglio è in fase di elaborazione, al fine di sostenere specificatamente il piano d’azione e la parte relativa all’assistenza alle vittime. Oltre all’azione più politica del Consiglio, i programmi di assistenza gestiti dalla Commissione nel quadro degli aiuti allo sviluppo e della politica di vicinato – insieme ai programmi nazionali degli Stati membri – hanno incrementato il contributo dell’Unione europea allo sminamento e all’assistenza alle vittime portandolo a 1,8 miliardi di euro, vale a dire la metà del contributo mondiale totale.</p>
    </intervention>
    <intervention id="3-689" speaker_id="28117" name="Jim Higgins" is_mep="True" mode="spoken">
      <p sl="en">Vorrei ringraziare il Presidente per l’estrema completezza della sua risposta. Abbiamo avuto la Convenzione di Ottawa, o trattato per la messa al bando delle mine antipersona, la Convenzione internazionale sulle munizioni a grappolo stipulata a Dublino nel 2008, e ora un piano d’azione, ma la realtà è che l’Unione europea ha impegnato 1,8 miliardi di euro per progetti di sensibilizzazione in materia di mine antiuomo per il periodo fino al 2007, ma solo 1,5 miliardi di euro sono stati spesi. In realtà l’utilizzo di mine antiuomo continua. Si tratta di una pratica barbarica, 2 000 persone muoiono o rimangono mutilate ogni mese ed è veramente necessario affrontare la situazione in maniera completa e su base internazionale.</p>
    </intervention>
    <intervention id="3-690" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Ha ragione, sono stati spesi 1,5 miliardi, e si contano ancora 2 000 vittime al mese. L’Unione europea non può fare da sola tutto quanto necessario in materia – fa già metà del lavoro.</p>
      <p sl="fr">Ritengo di aver spiegato chiaramente in che misura siamo sensibili all’aspetto umano del problema. Purtroppo non possiamo spingerci molto oltre in termini decisionali; probabilmente gli unici progressi sostanziali e concreti ancora possibili riguardano il disarmo, e noi siamo particolarmente impegnati a riguardo per quanto concerne il divieto alle mine antiuomo.</p>
    </intervention>
    <intervention id="3-691" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, signor Chastel, le mine antiuomo con ogni probabilità continueranno a essere un grave problema anche in un futuro lontano. Ritiene sia possibile iniziare programmi di ricerca dedicati al rilevamento di mine antiuomo? Ovviamente non si tratta soltanto di un problema europeo, bensì globale. Può, inoltre, immaginarsi di trovare delle istituzioni adeguate che si occupano di programmi di ricerca nel settore?</p>
    </intervention>
    <intervention id="3-692" speaker_id="96668" name="Seán Kelly" is_mep="True" mode="spoken">
      <p sl="en">Innanzitutto vorrei ringraziare l’onorevole collega Higgins per aver posto una domanda molto importante, e anche il Consiglio per l’esauriente risposta.</p>
      <p sl="en">Onestamente credo che l’Unione europea abbia gestito questa situazione spiacevole in maniera proattiva. Vorrei chiedere al Consiglio se è soddisfatto del modo in cui le Nazioni Unite stanno affrontando la questione e se possono apportare un contributo migliore, simile a quanto stiamo facendo noi?</p>
    </intervention>
    <intervention id="3-693" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Le due domande sono strettamente collegate e intendevo rispondere alla prima facendo riferimento alla seconda. È vero, qualsiasi programma di ricerca per l’individuazione delle mine antiuomo nel mondo è il benvenuto.</p>
      <p sl="fr">L’introduzione di programmi simili richiede una stretta cooperazione con le Nazioni Unite e soprattutto il raggiungimento di un accordo in seno alle Nazioni Unite tra tutte le parti che la compongono. Si tratta di un lavoro lungo e impegnativo, perché è necessario convincere alcune parti che non concordano necessariamente sull’entità delle risorse da investire in questo tipo di programma di ricerca.</p>
    </intervention>
    <intervention id="3-694" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 6 dell’onorevole Vilija Blinkeviciute (H-0468/10)</p>
      <p sl="unknown">Oggetto: Creazione di un osservatorio della violenza contro le donne</p>
      <p sl="unknown">Le conclusioni del Consiglio sull'eliminazione della violenza contro le donne, approvate l'8 marzo 2010, sono favorevoli alla creazione di un osservatorio europeo della violenza contro le donne sulla scorta delle strutture sociali esistenti per raccogliere dati statistici di qualità che serviranno da base alle politiche da instaurare. In una società civile, non c'è posto per la violenza contro le donne, che deve sparire. Occorre raccogliere dati statistici di una qualità migliore, coordinare meglio le misure, procedere a scambi di buone pratiche e organizzare campagne di informazione efficace sulla violenza contro le donne.</p>
      <p sl="unknown">Quando il Consiglio intende prendere una decisione in merito alla creazione di questo futuro osservatorio? Quali ne saranno gli obiettivi e i compiti e quando entrerà in funzione?</p>
    </intervention>
    <intervention id="3-695" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Onorevoli deputati, la lotta contro la violenza nei confronti delle donne rappresenta un obiettivo condiviso dal Parlamento europeo e dal Consiglio, e come sapete entrambe le istituzioni lavorano da diversi anni in contesti diversi di questo ambito.</p>
      <p sl="fr">Desidero rammentarvi la risoluzione adottata lo scorso anno, in occasione delle celebrazioni per il decimo anniversario della risoluzione delle Nazioni Unite che proclama il 25 novembre la giornata internazionale per l’eliminazione della violenza contro le donne. La vostra risoluzione invitava la Commissione a presentare un piano politico UE mirato e di maggiore coerenza, e chiedeva agli Stati membri di introdurre un sistema coerente per la raccolta di dati statistici.</p>
      <p sl="fr">Come ci ha rammentato l’onorevole deputato, a marzo il Consiglio ha chiesto alla Commissione di elaborare una strategia europea per prevenire e contrastare la violenza delle donne. Una delle priorità definite dal Consiglio in quest’ambito consiste nel preparare l’istituzione di un osservatorio europeo della violenza contro le donne, sulla base di strutture esistenti.</p>
      <p sl="fr">La Commissione al momento sta elaborando una nuova strategia sulla violenza contro le donne, che riguarderà anche la creazione dell’osservatorio. Ciononostante, come immaginerete, al momento non è ancora chiaro quale sarà il contenuto. Speriamo di ricevere la strategia nel corso del prossimo anno, pertanto è estremamente probabile che in seguito sia necessaria una proposta separata per la creazione dell’osservatorio.</p>
      <p sl="fr">Il Consiglio, ovviamente, può intervenire in qualità di legislatore sulla base di una proposta della Commissione, come ben sapete. Una tale proposta sarà debitamente esaminata dal Consiglio, nel suo ruolo di colegislatore, condiviso con il Parlamento europeo.</p>
      <p sl="fr">È chiaro che in questa fase sarebbe prematuro avanzare delle ipotesi circa gli obiettivi del futuro osservatorio sulla violenza delle donne, e soprattutto circa la data in cui entrerà in attività.</p>
    </intervention>
    <intervention id="3-696" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Ministro, la ringrazio per la risposta. Vi è quindi ancora speranza che prima o poi venga istituito un centro di raccolta di dati affidabili sulla violenza contro le donne, questione tuttora problematica. Ad ogni modo vorrei sapere se, a suo parere, gli Stati membri dispongano di dati sufficienti per rendere la violenza contro le donne una reale priorità. Per quanto ne so, non disponiamo ancora di dati affidabili e questo è uno dei motivi per cui nell’Unione europea continuano a verificarsi vari diversi tipi di violenza.</p>
    </intervention>
    <intervention id="3-697" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Quanto lei afferma non è errato. Oggi è difficile affermare che, per creare l’osservatorio e identificare le problematiche in questione, sarà sufficiente basarsi solamente su ciò che gli Stati membri hanno già concepito a titolo individuale, in termini di censimento, tipo di violenza e prevalenza dei diversi tipi di violenza. Si tratta di un inizio.</p>
      <p sl="fr">Ciò che ci aspettiamo dalla Commissione è un piano, una direzione, una metodologia affinché sia possibile armonizzare nei 27 Stati membri dell’UE un metodo affidabile per elencare tutti i tipi di violenza e la loro prevalenza, e affinché si possa elaborare, congiuntamente se possibile, una strategia fruttuosa.</p>
    </intervention>
    <intervention id="3-698" speaker_id="2278" name="Paul Rübig" is_mep="True" mode="spoken">
      <p sl="de">Signor Chastel, disponiamo già di agenzie che si occupano di tali questioni, vi ricordo ad esempio l’Agenzia per i diritti fondamentali di Vienna. Non sarebbe possibile chiedere all’Agenzia di concentrarsi sulla questione e di occuparsene, affinché non si debba creare un nuovo organo, ma piuttosto affidare queste attività all’Agenzia già esistente? Disponiamo di personale altamente qualificato, pertanto sarebbe molto positivo procedere in questo modo.</p>
    </intervention>
    <intervention id="3-699" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – rispondere facilmente alla domanda. Sono pienamente a favore dell’utilizzo di un’agenzia esistente, piuttosto che crearne una nuova. Ritengo vi siano già troppe agenzie e nessuna necessità di crearne di nuove. In ogni caso, spero che le strutture esistenti, come l’Agenzia di Vienna, siano coinvolte nell’elaborazione del piano tattico che la Commissione ci dovrà presentare.</p>
    </intervention>
    <intervention id="3-700" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 7 dell’onorevole Fernandes (H-0470/10)</p>
      <p sl="unknown">Oggetto: Rifiuti organici</p>
      <p sl="unknown">Lo scorso 6 luglio il Parlamento europeo ha approvato a larga maggioranza la risoluzione P7_TA(2010)0264) sul Libro verde della Commissione sulla gestione dei rifiuti organici biodegradabili nell'Unione europea, in cui la Commissione è invitata a elaborare una proposta di direttiva specifica per i rifiuti organici entro la fine del 2010.</p>
      <p sl="unknown">Il 14 luglio 2010, nel corso di un successivo scambio di opinioni in seno alla commissione per l'ambiente, la sanità pubblica e la sicurezza alimentare, il ministro Joke Schauvliege, a nome della Presidenza belga, ha espresso soddisfazione per la risoluzione approvata dal Parlamento e si è dichiarata disposta a compiere progressi in materia.</p>
      <p sl="unknown">Dato che siamo ora a metà della Presidenza belga, quali passi intende essa compiere per dare seguito entro la scadenza del suo mandato alla richiesta del Parlamento?</p>
    </intervention>
    <intervention id="3-701" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, analogamente al Parlamento europeo, il 25 giugno 2009 il Consiglio ha adottato delle conclusioni sul Libro verde sulla gestione dei rifiuti organici biodegradabili nell’Unione europea.</p>
      <p sl="fr">Nelle conclusioni, il Consiglio incoraggia la Commissione a continuare la valutazione d’impatto con l’obiettivo di preparare, se necessario, una proposta legislativa UE sui rifiuti biodegradabili entro il 2010. Mi direte che siamo già nel 2010. In particolare, il Consiglio ha invitato la Commissione a prendere in considerazione misure preventive, misure volte all’introduzione della raccolta differenziata dei rifiuti biodegradabili, un sistema di controllo della qualità basato sul principio della gestione integrata della catena e della tracciabilità lungo tutto il processo, e infine la fissazione di requisiti di etichettatura e di criteri di qualità per il composto e il digestato.</p>
      <p sl="fr">Il Consiglio dell’11 giugno 2010, inoltre, ha preso atto della comunicazione della Commissione sui passi futuri nella gestione dei rifiuti organici nell’Unione europea. Nella comunicazione, la Commissione esprime l’intenzione di continuare a lavorare verso l’introduzione di norme tecniche a sostegno della gestione dei rifiuti organici e di emendare conformemente la direttiva 86/278/CEE sui fanghi di depurazione.</p>
      <p sl="fr">Il Consiglio ovviamente esaminerà una nuova proposta in questo senso, e la Presidenza belga ha organizzato una conferenza sui rifiuti organici il 21 settembre per discutere, tra le altre cose, della comunicazione della Commissione nella sua sostanza. L’esito della conferenza è stato comunicato al Consiglio il 14 ottobre, si tratta quindi di sviluppi molto recenti.</p>
    </intervention>
    <intervention id="3-702" speaker_id="96899" name="José Manuel Fernandes" is_mep="True" mode="spoken">
      <p sl="pt">Signora Presidente, signor Chastel, il 6 luglio dell’anno corrente il Parlamento europeo ha adottato ad ampia maggioranza una direttiva specifica sui rifiuti organici. Per amor di chiarezza, semplicità e certezza giuridica riteniamo che sarebbe meglio avere una direttiva specifica invece di questa legislazione, suddivisa in diversi testi giuridici.</p>
      <p sl="pt">In questo modo saremmo anche in grado di rispettare la strategia Europa 2020, con la sua crescita intelligente, sostenibile e inclusiva, creeremmo un maggior numero di posti di lavoro verdi, e infine contrasteremmo in maniera efficace il cambiamento climatico. L’utilizzo di un composto di alta qualità ci permetterà di aiutare maggiormente i nostri suoli e contribuirà inoltre alla tutela della biodiversità. Mi chiedo, quindi, se il Consiglio sia d’accordo, se difenda anch’esso l’idea di avere una direttiva specifica, e che cosa farà per raggiungere quest’obiettivo.</p>
    </intervention>
    <intervention id="3-703" speaker_id="4544" is_mep="True" mode="spoken" role="Presidente">
      <p sl="unknown">Sono stato piuttosto gentile con tutti voi questa sera perché abbiamo avuto a disposizione un lasso di tempo ragionevole, ma gli interventi dovrebbero limitarsi a 30 secondi.</p>
    </intervention>
    <intervention id="3-704" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Cercherò di essere il più breve possibile, signora Presidente, per non essere richiamato all’ordine alla fine dell’intervento, ma la domanda è interessante. Come sapete, spetta alla Commissione proporre o meno tale direttiva specifica. Il Consiglio è consapevole che nella comunicazione sui passi futuri nella gestione dei rifiuti organici nell’Unione europea la Commissione non ha rilevato lacune tali nella normativa attuale da richiedere una legislazione specifica, annunciando invece una proposta di emendamento della direttiva sui fanghi di depurazione.</p>
      <p sl="fr">Ciò non la soddisferà, ma sappia anche che, quando le conclusioni del Consiglio erano in fase di elaborazione nel 2009, gli Stati membri sembravano essere divisi sulla necessità o meno di una direttiva specifica sui rifiuti organici. Pertanto, non risponderò né con un “sì” né con un “no”, dal momento che non vi è consenso tra gli Stati membri. Il Consiglio ovviamente esaminerà con interesse la proposta della Commissione sulla direttiva sui fanghi di depurazione e in particolare le disposizioni in materia di rifiuti organici, che saranno senza dubbio coperti dalla proposta.</p>
    </intervention>
    <intervention id="3-705" speaker_id="4544" is_mep="True" mode="spoken" role="Presidente">
      <p sl="unknown">La ringrazio, Ministro; i miei commenti non erano rivolti a lei.</p>
    </intervention>
    <intervention id="3-707" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, l’obiettivo principale del Patto di stabilità e crescita è di mantenere la stabilità dei prezzi all’interno dell’Unione europea. Ai sensi del trattato, gli Stati membri devono portare avanti una politica nazionale che sia coerente con il Patto di stabilità e crescita e gli indirizzi di massima per le politiche economiche.</p>
      <p sl="fr">Il Consiglio del 7 settembre ha approvato l’introduzione del semestre europeo dal 2011. L’obiettivo principale di questo esercizio è di allineare il calendario per la presentazione dei programmi di stabilità e crescita e dei programmi nazionali di riforma, al fine di garantire una vigilanza strutturale coerente a ogni livello di disciplina di bilancio, stabilità macroeconomica e crescita, mantenendo al contempo una separazione formale tra le diverse procedure.</p>
      <p sl="fr">Il processo permetterà un migliore coordinamento delle politiche economiche nell’Unione europea e contribuirà a rafforzare la disciplina di bilancio, la stabilità macroeconomica e la crescita. Proprio questa preoccupazione ha spinto l’Unione europea, conformemente ai poteri sanciti nel trattato, a prendere in considerazione misure atte a promuovere la ripresa garantendo allo stesso tempo la disciplina di bilancio. Europa 2020, la nuova strategia dell’UE per l’occupazione e la crescita intelligente, sostenibile e inclusiva, adottata dal Consiglio europeo il 17 giugno, risponde a questa sfida. L’obiettivo è di orientare nuovamente le politiche spostando l’enfasi dalla gestione della crisi all’introduzione di riforme a medio e lungo termine, che promuovano specificatamente crescita e occupazione e garantiscano inoltre la vitalità delle finanze pubbliche.</p>
      <p sl="fr">Come sapete, gli obiettivi principali identificati nella strategia Europa 2020 includono l’aumento del numero di posti di lavoro, condizioni migliori per la ricerca e lo sviluppo, un miglioramento dei livelli di istruzione – se ne è parlato durante una delle precedenti interrogazioni – e la promozione dell’inclusione sociale, compresa la riduzione della povertà. Non mi sembra, quindi, che vi sia incompatibilità tra un patto di stabilità e misure che vogliono ripristinare la crescita e l’occupazione.</p>
    </intervention>
    <intervention id="3-708" speaker_id="28115" name="Mairead McGuinness" is_mep="True" mode="spoken">
      <p sl="en">La ringrazio per la risposta, anche se mi sarei aspettata maggiori dettagli. Grazie comunque. Il partito a cui appartengo, Fine Gael, sostiene l’obiettivo del 3 per cento analogamente a tutti i principali partiti in Irlanda. Ritengo di vitale importanza fissare un obiettivo e una data per raggiungerlo, non soltanto nel nostro interesse, ma anche per il bene dell’Unione europea.</p>
      <p sl="en">Vorrei richiamare l’attenzione degli onorevoli colleghi sull’eccellente discorso tenuto stamane da John Bruton, ex Primo Ministro irlandese, o Taoiseach, e amico di questa Camera. Il discorso affronta in maniera molto diretta prima le sfide, poi il fatto che siamo in grado di ottemperare a quanto stabilito dai rigorosi obiettivi, e infine attribuisce all’Irlanda molte qualità che ci permetteranno di raggiungere gli obiettivi in maniera indolore. Il dolore ci sarà, invece, ma saremo in grado di gestirlo. Vorrei sentire i suoi commenti in merito e richiamare la sua attenzione sul discorso.</p>
    </intervention>
    <intervention id="3-709" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Ha menzionato il problema irlandese, che comprendo e verso il quale siamo tutti molto sensibili. La mia risposta alla sua prima domanda è ovviamente molto ampia e riguarda 27 Stati membri, perché dobbiamo avere politiche coerenti, di stabilità monetaria e di bilancio e infine di ripresa. Inoltre, è corretto affermare che alcuni paesi avranno più difficoltà di altri in base al proprio livello d’indebitamento, al debito annuale negli ultimi due o tre anni e dall’inizio della recessione,.</p>
      <p sl="fr">Quindi sì, è vero che l’Irlanda sta vivendo un periodo difficile. Posso garantirle che l’Europa lo comprende, ma credo che molti paesi si trovino in una situazione analoga o vi si troveranno in futuro, e che l’austerità non preclude la solidarietà.</p>
      <p sl="fr">Penso pertanto che le misure di governance economica proposte dalla Commissione questa settimana includeranno senza dubbio la volontà di non lasciare nessun paese in disparte – sapete ciò che l’Europa è stata in grado di fare in termini di solidarietà nel caso della Grecia. Senza paragonare la situazione dei due paesi, vi garantisco che in nessun caso l’Europa lascerà in disparte uno dei 27 Stati membri.</p>
    </intervention>
    <intervention id="3-710" speaker_id="2109" name="Brian Crowley" is_mep="True" mode="spoken">
      <p sl="en">Vorrei ringraziare il Presidente in carica per la risposta. Solo due punti, brevemente. Innanzitutto, tengono nel corso delle discussioni sulla questione del disavanzo al 3 per cento sembrano esserci standard di contabilità differenti nei diversi Stati membri in base a determinati criteri.</p>
      <p sl="en">Per quanto riguarda l’esecuzione, invece, e in considerazione dell’attuale crisi che colpisce tutti gli Stati membri, qual è il livello di flessibilità per consentire l’effetto di leva finanziaria o margini d’errore nell’ambito della cifra del 3 per cento?</p>
    </intervention>
    <intervention id="3-711" speaker_id="96900" name="Georgios Papanikolaou" is_mep="True" mode="spoken">
      <p sl="el">Ministro, ovviamente le conclusioni del Consiglio e la strategia 2020 contengono messaggi volutamente ottimistici. Ciononostante, anche nel bilancio approvato oggi, quando si tratta del raggiungimento degli obiettivi 2020, ritengo che – ad esempio nell’ambito di ricerca e innovazione – si sia fallito nel fornire una risposta e che con queste cifre non saremo in grado di raggiungere gli obiettivi desiderati.</p>
      <p sl="el">Vediamo però anche che il Consiglio tace sulla questione dell’enorme divario tra nord e sud nell’Unione europea. Rammento la recente dichiarazione di un alto funzionario dell’Unione europea, il presidente dell’Eurogruppo, sul fatto che i paesi di grandi dimensioni come Francia e Germania fossero a conoscenza del problema della Grecia – ne parlo perché lei ha citato la Grecia – eppure non hanno agito prima di adesso perché traevano enormi vantaggi dalla situazione.</p>
      <p sl="el">Possiamo aspettarci un’iniziativa che affronti il divario tra nord e sud dell’Unione europea?</p>
    </intervention>
    <intervention id="3-712" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Due domande, due risposte. Per quanto riguarda la prima, certamente vi erano, e continuano a esserci, numerose disparità negli standard di contabilità. L’armonizzazione di tali standard contabili è ovviamente in corso, perché se in futuro vogliamo essere onesti nei confronti delle economie dei 27 Stati membri dobbiamo disporre di metodi di calcolo univoci. Pertanto, l’armonizzazione in materia è in corso e prosegue.</p>
      <p sl="fr">Per quanto concerne la flessibilità del limite del 3 per cento, come sapete, siamo già stati flessibili nel 2009 e nel 2010, e continueremo a esserlo anche nel 2011 e nel 2012, in modo che i diversi Stati membri possano tornare ad avere un bilancio in buona salute, perché se applicassimo il limite con rigore e senza alcun margine di errore, quest’anno quasi nessuno di noi avrebbe rispettato il piano di rigore di bilancio. Ma non è così.</p>
      <p sl="fr">Credo che le istituzioni europee abbiano capito che, in considerazione della recessione e della situazione negli Stati membri, sia necessario del tempo per tornare ad avere bilanci stabili ed equilibrati entro il 2013.</p>
      <p sl="fr">Ora sullo squilibrio tra nord e sud. Che sussista uno squilibrio tra il nord e il sud o tra gli Stati membri che in una certa misura hanno tratto profitto dagli aiuti forniti dall’Unione europea per sviluppare la propria economia, il tessuto produttivo e il mercato del lavoro, e altri Stati membri che l’hanno fatto in misura minore, credo che l’Unione europea esista proprio per salvaguardare questa coerenza, questa coesione. In particolare, i fondi disponibili nel bilancio europeo per la coesione – la prima linea del bilancio dell’Unione – dovrebbero effettivamente essere usati per ridurre gli squilibri. Lei parla dello squilibrio tra nord e sud, ma non sono certo si tratti dell’unico squilibrio presente nell’Unione europea.</p>
    </intervention>
    <intervention id="3-713" speaker_id="4544" is_mep="True" mode="spoken" role="Presidente">
      <p sl="unknown">Annuncio l’interrogazione n. 9 dell’onorevole Ticau (H-0473/10)</p>
      <p sl="unknown">Oggetto: Misure previste dal Consiglio per favorire la libera circolazione dei lavoratori negli Stati membri</p>
      <p sl="unknown">La nuova strategia economica dell'Unione europea per i prossimi dieci anni considera la mobilità dei lavoratori una condizione essenziale per ridurre la disoccupazione. Durante la crisi, il tasso di disoccupazione è aumentato in modo preoccupante, passando dallo 6,8 per cento (maggio 2008) al 10 per cento (luglio 2010). Allo stesso modo, secondo un sondaggio realizzato dalla Commissione e pubblicato il 13 luglio 2010, il 48 per cento degli europei si dichiara pronto a cercare lavoro in un altro paese o regione, piuttosto che restare senza occupazione. Inoltre, il 17 per cento degli intervistati non esclude in futuro di andare a lavorare all'estero. È opportuno inoltre sottolineare la necessità che gli Stati membri concedano la priorità ai cittadini degli Stati membri dell'UE rispetto ai lavoratori provenienti da paesi terzi.</p>
      <p sl="unknown">Alla luce di quanto precede, può il Consiglio indicare quali misure concrete intende adottare allo scopo di rimuovere rapidamente gli ostacoli alla libera circolazione dei lavoratori originari degli Stati membri che hanno aderito all'UE dopo il 1° maggio 2004?</p>
    </intervention>
    <intervention id="3-714" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, il Consiglio desidera ovviamente ricordare che la libera circolazione delle persone è una delle libertà fondamentali garantite dal trattato e dal diritto derivato, e che ciò include il diritto dei cittadini dell’Unione europea di vivere e lavorare in un altro Stato membro.</p>
      <p sl="fr">Per quanto concerne le limitazioni temporanee stabilite nei trattati d’adesione, la valutazione delle ripercussioni sul mercato del lavoro spetta a ogni Stato membro che continua ad applicarle le ripercussioni, così come la decisione sull’opportunità di mantenerle o ridurle prima della fine del periodo transitorio, vale a dire aprile 2011 per i paesi che hanno aderito nel 2004 e dicembre 2013 per i paesi che hanno aderito nel 2007. Il Consiglio inoltre ha invitato gli Stati membri che continuano ad applicare limitazioni, ai sensi delle disposizioni transitorie stabilite nei trattati d’adesione, a eliminarle durante la terza fase del periodo transitorio nel caso in cui non sia possibile provare che il mercato del lavoro rischierebbe di essere colpito da gravi perturbazioni.</p>
      <p sl="fr">Da quando la Danimarca ha garantito libero accesso al proprio mercato del lavoro, nel maggio 2009, le disposizioni transitorie applicate dagli Stati membri non sono più state modificate, e mentre la maggioranza degli Stati membri garantisce il libero accesso ai lavoratori provenienti dagli Stati che hanno aderito dopo l’1 maggio 2004, 10 Stati membri continuano ad applicare limitazioni.</p>
      <p sl="fr">Il Consiglio ha sottolineato che la crisi economica e finanziaria non può essere utilizzata come scusa per giustificare, di per sé o in maniera più generale, il continuo ricorrere alle disposizioni in questione, e ha invitato gli Stati membri a sviluppare ulteriormente strategie e strumenti adeguati per identificare e analizzare le barriere alla mobilità geografica e professionale dei lavoratori, e per contribuire a eliminare le barriere esistenti, conformemente al trattato.</p>
    </intervention>
    <intervention id="3-715" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Ministro, la ringrazio per la risposta. Chiederei persino al Consiglio europeo di continuare a invitare gli Stati membri a eliminare le barriere e le disposizioni transitorie che limitano la libera circolazione dei lavoratori provenienti dai nuovi Stati membri, in particolare da Romania e Bulgaria. Desidero anche sottolineare che l’offerta di pari opportunità sul mercato del lavoro europeo ai lavoratori provenienti da tutti gli Stati membri implica anche la tutela dei lavoratori nei paesi di destinazione. Ecco perché, Ministro, la invito a chiedere agli Stati membri di eliminare le barriere esistenti.</p>
    </intervention>
    <intervention id="3-716" speaker_id="96900" name="Georgios Papanikolaou" is_mep="True" mode="spoken">
      <p sl="el">Signora Presidente, la ringrazio per avermi nuovamente dato la parola. Ministro, da un lato abbiamo problemi di mobilità, e dall’altro le iniziative dell’Europa per promuovere la mobilità del lavoro che, in questi periodi difficili, sarà certamente un’opzione per molti cittadini europei, in particolare i giovani.</p>
      <p sl="el">Nel 2007 è stato adottato il piano d’azione europeo per la mobilità del lavoro che scade nel 2010. Possiamo aspettarci una valutazione del piano e una nuova proposta da parte del Consiglio? Disponiamo anche del programma Leonardo da Vinci sulla mobilità del lavoro. Possiamo aspettarci maggiore sostegno per il programma o nuove iniziative analoghe?</p>
    </intervention>
    <intervention id="3-717" speaker_id="96960" name="Nicole Sinclaire" is_mep="True" mode="spoken">
      <p sl="it">Brevemente, quali passi sta compiendo il Consiglio per quanto riguarda la circolazione dei lavoratori, o piuttosto, dei rifugiati che si recano nell’Unione europea, ottengono documenti e poi si spostano in altri paesi dell’UE, e anche per quanto riguarda le salvaguardie ai sensi della Convenzione del 1951 che indicano come essi debbano richiedere asilo nel primo paese sicuro?</p>
      <p sl="it">Mi chiedo quali siano i passi che il Consiglio ha compiuto in quest’ambito.</p>
    </intervention>
    <intervention id="3-718" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio . – Innanzitutto, vorrei ribadire che la libera circolazione dei lavoratori è una vera priorità per il Consiglio. Credo si stia facendo il possibile per informare gli Stati membri che mantengono alcune limitazioni affinché analizzino con attenzione la fase transitoria, durante la quale le limitazioni sono mantenute, e valutino come eliminarle.</p>
      <p sl="fr">Inoltre, per rispondere a una delle domande, dovrei aggiungere che la libera circolazione dei lavoratori è sì una priorità per il Consiglio, ma soprattutto lo è per la Presidenza. Il programma di lavoro di 18 mesi del trio di Presidenza – Spagna, Belgio e Ungheria – prevede infatti che i tre paesi lavorino all’esame del mercato interno già in corso, incoraggiando l’applicazione delle quattro libertà, dal momento che sfruttare pienamente il potenziale del mercato interno è essenziale per tornare a crescere.</p>
      <p sl="fr">Il nostro programma cita esplicitamente la possibilità di rivedere i periodi di transizione che limitano la libera circolazione dei lavoratori provenienti dai nuovi Stati membri. Dobbiamo considerare tali limitazioni transitorie incompatibili con la libera circolazione dei lavoratori? Non spetta a me giudicare, poiché le limitazioni transitorie sono definite nei trattati d’adesione e limitazioni analoghe sono state utilizzate in occasione di ogni adesione.</p>
      <p sl="fr">Rimane il fatto che, al di là degli incentivi che possiamo offrire, spetta a ogni Stato membro che applica le limitazioni analizzarne l’impatto sul proprio mercato del lavoro e decidere se mantenerle o eliminarle prima della fine dei periodi transitori, vale a dire, vi ricordo, aprile 2011 per le adesioni del 2004 e dicembre 2013 per quelle del 2007.</p>
    </intervention>
    <intervention id="3-719" speaker_id="4544" is_mep="True" mode="spoken" role="Presidente">
      <p sl="unknown">Le domande che non hanno ricevuto risposta per mancanza di tempo riceveranno una risposta per iscritto (si veda l’Allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem27" title="13. Composizione delle commissioni: vedasi processo verbale"/>
  <section id="creitem28" title="14. Aiuti per il Pakistan e possibili implicazioni per il comparto industriale europeo (discussione)">
    <intervention id="3-724" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sugli aiuti per il Pakistan e le possibili implicazioni per il comportato industriale europeo.</p>
    </intervention>
    <intervention id="3-725" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signora Presidente, onorevoli parlamentari, l’Europa è molto preoccupata per il devastante impatto delle alluvioni in Pakistan, che hanno distrutto mezzi di sussistenza e comunità in tutto il paese.</p>
      <p sl="en">L’entità del disastro è senza precedenti nella storia del paese. Il costo in termini di fabbisogno umanitari e per la sua economia già fragile è immenso. La gravità di tale crisi richiede una risposta immediata e sostanziale, tenuto anche conto dell’importanza strategica dello sviluppo, della sicurezza e della stabilità del Pakistan nella regione.</p>
      <p sl="en">Il Consiglio europeo del 16 settembre ha chiesto un pacchetto completo di misure a breve, medio e più lungo termine che contribuisca a sostenere la ripresa e il futuro sviluppo del paese. La risposta iniziale dell’Unione alle alluvioni è stata rapida e generosa. Il nostro contributo comune agli sforzi di assistenza umanitaria attualmente si aggira su oltre 320 milioni di euro messi a disposizione dagli Stati membri e dalla Commissione in contanti e in natura, cifra che da sola rappresenta più del 60 per cento dell’appello iniziale complessivo dell’ONU.</p>
      <p sl="en">Il Consiglio europeo ha riconosciuto che, oltre all’assistenza umanitaria e all’assistenza allo sviluppo immediata e significativa, per la crescita e la ripresa economica sono anche essenziali misure commerciali ambiziose. Il commercio è dunque parte della risposta a lungo termine alla crisi in atto. A tal fine, la Commissione ha adottato il 7 ottobre una proposta di eliminazione unilaterale dei dazi all’importazione per una serie di articoli importanti esportati dal Pakistan, proposta che ora è al vaglio degli Stati membri e del Parlamento europeo.</p>
      <p sl="en">La Commissione propone di liberalizzare 75 linee tariffarie sulle importazioni dal Pakistan, che rappresentano il 27 per cento delle attuali importazioni pakistane nell’Unione, ossia quasi 900 milioni di euro, il che porterebbe a un aumento delle importazioni comunitarie dal Pakistan di circa 100 milioni di euro.</p>
      <p sl="en">L’obiettivo di tale misura è sostenere gli sforzi di ricostruzione del Pakistan a medio termine. Di conseguenza, le concessioni speciali saranno limitate nel tempo. La Commissione propone tre anni. Vista la natura della base industriale del Pakistan e il suo paniere di esportazioni, in cui il tessile rappresenta più del 60 per cento, un gran numero di prodotti per i quali si propone la liberalizzazione sono prodotti tessili. Sono inoltre inclusi altri prodotti industriali come l’etanolo.</p>
      <p sl="en">Se Parlamento e Consiglio saranno in grado di agire rapidamente al riguardo, speriamo che la misura possa essere introdotta dal 1° gennaio 2011. Parallelamente, stiamo lavorando con alcuni membri dell’Organizzazione mondiale del commercio per il rilascio della necessaria autorizzazione, una rinuncia dell’OMC, da ottenersi prima che la misura entri in vigore.</p>
      <p sl="en">Le concessioni commerciali dovrebbero essere economicamente significative per il Pakistan, ma nel contempo tenere conto delle criticità industriali dell’Unione europea. Pertanto, predisponendo la proposta, abbiamo cercato di tenere presente tali criticità dell’Unione, soprattutto per quanto concerne il tessile. La nostra analisi ha dimostrato che l’impatto sulla produzione comunitaria dovrebbe essere modesto.</p>
      <p sl="en">Il potenziale aumento delle importazioni comunitarie dal Pakistan (100 milioni di euro) corrisponde a meno dello 0,5 per cento del valore comunitario della produzione degli articoli liberalizzati, che di fatto ammonta a 24 miliardi di euro. Il sostegno del Parlamento europeo all’introduzione di tale proposta è fondamentale per presentare un quadro completo di solidarietà comunitaria in un momento di bisogno senza precedenti.</p>
      <p sl="en">Il commercio può rappresentare un elemento importante di una soluzione economica a lungo termine per Pakistan. I tempi per intervenire sono stretti. Potete contare su di me e sui miei collaboratori per illustrarvi il nostro approccio e fugare ogni minima preoccupazione che possiate nutrire.</p>
    </intervention>
    <intervention id="3-726" speaker_id="96978" name="Nuno Melo" is_mep="True" mode="spoken">
      <p sl="pt">a nome del gruppo PPE. – Signora Presidente, devo dire che comprendo perfettamente la situazione che stanno vivendo in Pakistan, ma vorrei anche aggiungere che tale decisione è tragica per l’Europa e, in particolare, alcuni paesi che stanno già attraversando gravi difficoltà come Portogallo, Spagna e Grecia.</p>
      <p sl="pt">Per esempio, il comparto del tessile e dell’abbigliamento rappresenta l’11 per cento delle esportazioni totali del Portogallo, il 22 per cento dell’industria manifatturiera; anche l’80 per cento della produzione di alcuni articoli avviene in Portogallo. Forse questo 80 per cento ripartito tra i 27 Stati membri significa poco per la Commissione europea, ma per il Portogallo è una cifra enorme.</p>
      <p sl="pt">L’Europa non può chiedere misure che, per quanto comprensibili, sono estremamente dannose per controllare gli audit pubblici e combattere il deficit , prendendo nel contempo decisioni che colpiscono il cuore produttivo e la capacità di produrre ricchezza e posti di lavoro degli stessi paesi.</p>
      <p sl="pt">Devo aggiungere inoltre che tale decisione è anche un attacco ingiustificabile alle normali regole del mercato. Non sostengo alcuna forma di protezionismo del mercato, ma chiedo una rigorosa difesa delle sue stesse regole: le regole di un mercato sano ed equo.</p>
      <p sl="pt">Vi prego di comprendere che questa decisione permetterà a prodotti fabbricati in Pakistan di raggiungere il mercato europeo e con costi di produzione inferiori a quelli possibili per le nostre aziende semplicemente perché non sono imposte loro le stesse condizioni in fase di produzione; vi chiedo umilmente scusa, ma questa io la chiamo concorrenza sleale. È concorrenza sleale perché le imprese pakistane non hanno gli stessi costi sociali per i loro lavoratori, non hanno costi ambientali, non si preoccupano particolarmente di combattere lo sfruttamento minorile che affligge il paese e non impongono limitazioni equivalenti all’uso delle materie prime per motivi di sanità pubblica.</p>
      <p sl="pt">Chiederei addirittura: come è possibile una decisione così radicale senza che prima sia stata presentata una relazione che descriva dettagliatamente il suo impatto negativo sui vari Stati membri?</p>
      <p sl="pt">Nondimeno, potrei già ora ipotizzare alcune conseguenze, che sono la chiusura e il crollo di alcune imprese nell’Unione europea, specialmente in Portogallo, e un maggior numero di disoccupati. È un bene che comprendiate appieno la portata del problema perché giungerà un momento in cui qualcuno dovrà assumersene la responsabilità.</p>
      <p sl="pt">Se, alla fine, possiamo presumere, e alcuni sicuramente lo faranno, che la proposta sia inevitabile, vi invito perlomeno a riflettere brevemente su alcuni aspetti che non sono stati ancora considerati. Per esempio, la definizione di una quota tariffaria in percentuale, prevista nel caso dell’etanolo, ma non dei tessili. La rinuncia sarebbe al massimo per un anno perché gli aiuti sono temporanei. Credetemi: nessuna azienda europea sopravvivrà tre anni in diretta concorrenza con le imprese pakistane.</p>
      <p sl="pt">Signora Presidente, concludo dicendo che, da ultimo, occorre una disposizione sulle materie prime in maniera che il Pakistan non blocchi l’accesso delle aziende europee a tali materie per sfruttare la propria produzione.</p>
    </intervention>
    <intervention id="3-727" speaker_id="1403" name="David Martin" is_mep="True" mode="spoken">
      <p sl="en">a nome del gruppo S&amp;D. – Signora Presidente, capisco ciò che dice il collega Melo, ma non concordo assolutamente. Apprezzo la proposta della Commissione di sospendere i dazi all’importazione sulle principali importazioni pakistane nell’Unione europea.</p>
      <p sl="en">In primo luogo, il terreno comune tra noi è che il Pakistan, che non ha avuto una storia facile dalla sua nascita come nazione, sta attraversando il peggiore periodo della sua vita. È la prima linea della guerra contro il terrorismo che sinora è costata, secondo le stime, 40 milioni di dollari. Siamo tutti perfettamente a conoscenza delle alluvioni, il cui impatto è peggiore dello tsunami asiatico del 2004 sommato alle alluvioni haitiane dell’inizio dell’anno. Sarebbe un colpo durissimo per qualsiasi paese.</p>
      <p sl="en">Ciò che apprezzo nella proposta della Commissione è che offriamo al Pakistan l’opportunità di trovare attraverso il commercio la via per superare alcune sue difficoltà. È una proposta intelligente. In primo luogo, come ha detto il Commissario, le 75 linee tariffarie che contribuirebbero a promuovere il commercio del Pakistan con stimati 100 milioni di euro all’anno arrecherebbero poco danno all’investimento comunitario. Non danneggerebbero in modo significativo alcun settore dell’Unione e, aspetto parimenti importante, o forse addirittura più importante, non arrecherebbero danno ai paesi in via di sviluppo che sono alla pari con il Pakistan perché nessuna linea tariffaria riguarda prodotti che figurano nell’elenco di erosione delle preferenze della DDA, il che è estremamente positivo.</p>
      <p sl="en">Il secondo aspetto sensato della proposta della Commissione consiste nel fatto che è limitata nel tempo e non tenta unilateralmente di alterare la risoluzione sul SPG. Apprezzo tale aspetto perché fornisce ancora un incentivo al Pakistan affinché si allinei agli standard in materia di diritti umani e sociali entro il 2014 per accedere al sistema GSP+ nel 2014, per cui offre l’assistenza di emergenza di cui il paese ha bisogno adesso, ma nel contempo non dà carta bianca al suo governo dicendogli che esso stesso ha il dovere di mettere in ordine il paese se intende proseguire sulla via per usufruire di tali benefici.</p>
      <p sl="en">Questo è un vero banco di prova per la generosità dell’Europa e spero che in Parlamento saremo pronti a superarla.</p>
    </intervention>
    <intervention id="3-728" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, signor Commissario, la discussione di oggi è un punto d'incontro fra due principi cruciali. Da una parte, il dovere di solidarietà verso un paese colpito da disastri naturali che hanno messo in ginocchio la sua società, che ha già delle sofferenze strutturali e, dall'altra, la necessità di una politica commerciale equilibrata. Con la proposta della Commissione di una sospensione dei dazi a favore del Pakistan, l'Unione europea giustamente evita una politica di mero assistenzialismo umanitario, permettendo al Pakistan di rafforzare la propria economia e, quindi, la propria società.</p>
      <p sl="it">Che quasi tutte le 74 linee tariffarie interessate appartengano al settore tessile e dell'abbigliamento, è quasi inevitabile per un paese che può esportare solo prodotti che rientrano in tale settore. Noi liberaldemocratici preferiamo sicuramente il ricorso a questo genere di provvedimenti, piuttosto che accordare aiuti umanitari incapaci di generare un vero rilancio del paese. Tuttavia – come ribadito poc'anzi dal collega Melo – non dobbiamo essere ingenui; chiediamo soprattutto alla Commissione di non peccare d'ingenuità.</p>
      <p sl="it">Il Commissario conosce bene la situazione critica in cui versano alcuni distretti del tessile, come quello di Prato e di molti altri. Prato è un caso particolare: la sua situazione è sfuggita al controllo delle autorità nazionali e sussiste un'illegalità diffusa, ma che trova forza anche nella crisi del settore tessile europeo.</p>
      <p sl="it">Poiché riteniamo non si possa pretendere che sia il solo settore tessile europeo a pagare per la nostra doverosa solidarietà umanitaria al Pakistan, chiediamo tre cose: 1) di predisporre strumenti normativi per evitare ogni triangolazione con altri paesi che possano approfittare dei dazi di cui beneficia il Pakistan; 2) di non aggravare la crisi dell'industria europea del tessile, attraverso misure che possono invece essere di sostegno, come ad esempio una riduzione del costo dell'energia elettrica; 3) di evitare di creare un precedente per altri paesi che dovessero subire questi disastri naturali. Operando in questo modo, penso che l'aiuto al Pakistan sia condiviso e sostenibile anche a lungo termine, ed è ciò di cui ha bisogno questo paese.</p>
    </intervention>
    <intervention id="3-729" speaker_id="96802" name="Jacek Włosowicz" is_mep="True" mode="spoken">
      <p sl="pl">a nome del gruppo ECR. – Signora Presidente, stasera siamo riuniti per discutere la proposta della Commissione volta ad aiutare il Pakistan a seguito delle alluvioni. Dovremmo ricordare che quasi 14 milioni di persone hanno subito tale calamità nel paese, un disastro di una gravità veramente biblica, che ha causato una distruzione inimmaginabile nel Pakistan stesso, ma i cui esiti presto saranno percepiti dall’intero mondo. Perché? Il raccolto di cotone, detto anche oro bianco, di cui il Pakistan è uno dei principali produttori, già scarso quest’anno, è stato per di più in larga misura distrutto. I produttori di capi di abbigliamento e i principali marchi mondiali già prevedono un aumento del prezzo dei prodotti di cotone. Il cotone è una materia prima molto utilizzata per la produzione di indumenti, banconote, filtri per caffè, tende e reti, oltre a servire per la rilegatura di libri e molti altri articoli di uso quotidiano. È impiegato per moltissime applicazione. Siamo in un momento di crisi e si prevedono aumenti dei generi di necessità quotidiana, il che rende il problema gravissimo.</p>
    </intervention>
    <intervention id="3-730" speaker_id="28406" name="Miguel Portas" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, da un lato abbiamo gli importatori europei su vasta scala, che guadagneranno sui prodotti pakistani importati in Europa. Dall’altro, abbiamo un numero ridotto di stabilimenti tessili pakistani situati di fatto al di fuori delle zone colpite dalla calamità, che guadagneranno anch’essi enormemente dalla proposta della Commissione.</p>
      <p sl="pt">Questa è la realtà. I vincitori non sono i malati, gli sfollati, i bambini o gli anziani le cui abitazioni sono andate distrutte: i vincitori sono i ricchi imprenditori. Si sta cavalcando il disastro: i fenomeni climatici estremi sono messi al servizio degli interessi delle grandi aziende.</p>
      <p sl="pt">Questo è ciò che è assolutamente intollerabile della proposta formulata dalla Commissione, che farebbe bene a ritirarla.</p>
    </intervention>
    <intervention id="3-731" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">a nome del gruppo EFD. – Signora Presidente, in passato siamo stati duramente criticati dal Primo ministro britannico Cameron. Tuttavia, il Primo ministro ha avuto perfettamente ragione a chiedere che al Pakistan venissero concesse preferenze commerciali. Ora uso il termine “chiedere” con una certa cautela. Chiedere è esattamente ciò che il Primo ministro britannico ha dovuto fare.</p>
      <p sl="en">Dall’adesione all’Unione europea, il Regno Unito, quinta economia per importanza al mondo, non ha l’autonomia per stabilire la propria politica commerciale, neanche in un paese del Commonwealth. Nondimeno, è interesse nazionale del Regno Unito che il Pakistan ora ottenga preferenze commerciali. Raramente concordo con l’onorevole Martin, ma in questa occasione condivido il suo parere. Il Pakistan non è soltanto un paese in via di sviluppo con 170 milioni di abitanti e confini strategici con l’Afghanistan; è anche un paese che ha circa trenta testate nucleari.</p>
      <p sl="en">Le implicazioni di un crollo dello Stato pakistano sarebbero devastanti per la sicurezza di tutto il mondo sviluppato. Concedere ora preferenze commerciali al Pakistan forse potrebbe contribuire a impedire che ciò accada.</p>
    </intervention>
    <intervention id="3-732" speaker_id="28219" name="Daniel Caspary" is_mep="True" mode="spoken">
      <p sl="de">Signora Presidente, onorevoli colleghi, credo che dovremmo ribadire quanto drammatica fosse la situazione in Pakistan un paio di settimane fa e ancora lo è in molti luoghi. Intere regioni sono state alluvionate, regioni più grandi di molti nostri Stati membri. Decine, in realtà centinaia, di migliaia di persone vivono in una condizione di estremo bisogno. Le infrastrutture sono state distrutte: strade, ospedali, università, asili, scuole, aziende. Molti mezzi di sussistenza della popolazione sono andati distrutti. Non credo che si possa neppure immaginare la gravità della situazione. Tutti concordiamo sulla necessità di aiutare il paese. Il problema, però, come diremmo in tedesco è “lavami, ma non bagnarmi”. Che cosa intendo? L’assistenza finanziaria diretta costa denaro, che ovviamente deve essere prelevato da altre linee del nostro bilancio. L’assistenza indiretta, le agevolazioni al commercio, sono l’oggetto della proposta della Commissione e anche in questo caso chi potrebbe esserne colpito manifesta preoccupazione. Per questo è giusto tenere oggi una discussione sull’argomento.</p>
      <p sl="de">La Commissione non ha proposto di avvalersi del sistema generalizzazione di preferenze, il che ritengo sia positivo. Fondamentalmente penso che la soluzione attuale, ossia operare tramite l’OMC e, attraverso questa via, cercare realmente di aiutare la popolazione ad aiutare se stessa, sia prudente. Vi sono tuttavia molte domande senza risposta come, per esempio, quella relativa al reale impatto sulle industrie dell’Unione europea. Esaminando il documento della Commissione, ossia la proposta di regolamento, vedo che afferma nelle motivazioni iniziali che l’ipotesi di lavoro è che le importazioni nette nell’Unione europea aumenterebbero di 100 milioni di euro all’anno. È realmente un’assistenza importante e duratura al Pakistan? Contribuirà veramente a muovere le somme ingenti di cui di fatto oggi stiamo parlando? D’altro canto, la proposta comporterà perdite di introiti tariffari pari a 80 milioni di euro nel nostro bilancio. Tale rapporto va aggiunto anch’esso al quadro generale? Ha senso rinunciare a 80 milioni di euro di introiti doganali per ottenere 100 milioni di euro di aumento delle importazioni? Questi dati sono corretti? Vorrei informazioni realmente inequivocabili dalla Commissione sull’intera questione.</p>
      <p sl="de">Sono fermamente convinto che dobbiamo aiutare il Pakistan. Sono anche pronto a spiegare ai cittadini dell’Unione e a quelli della mia circoscrizione elettorale che dobbiamo fare qualcosa e gli aiuti ad altri devono sempre essere pagati da qualcuno. Sono però assolutamente persuaso, signor Commissione, che si dovrebbe sfruttare l’opportunità questa sera, come nei prossimi giorni e nelle prossime settimane, per convincere realmente i 736 membri del Parlamento europeo del fatto che le vostre misure sono sensate, quelle giuste da intraprendere. Si dovrebbe cogliere questa occasione soprattutto per sottolineare i modi in cui i lavoratori delle aziende eventualmente essere colpite in paesi come Portogallo, Italia e Spagna, oltre che nell’Unione europea nel suo complesso, possono trovare vie per andare avanti e prospettive per se stessi. Credo che questi siano i veri compiti da assolvere per coagulare una maggioranza attorno alla vostra proposta in questa Camera nell’arco di qualche settimana o mese. Penso che vi sia molto lavoro da svolgere da parte di coloro che sono coinvolti in tale sforzo di persuasione e informazione.</p>
    </intervention>
    <intervention id="3-733" speaker_id="36396" name="Gianluca Susta" is_mep="True" mode="spoken">
      <p sl="it">Signora Presidente, onorevoli colleghi, credo che dobbiamo essere consapevoli della crisi che l'Unione europea e i suoi Stati membri stanno vivendo sul piano mondiale, una crisi che investe il lavoro, l'occupazione e la crescita, io mi chiedo quale sia la logica ispiratrice di alcuni paesi europei, ma soprattutto della Commissione, quando di tratta di relazioni internazionali. Il provvedimento della Commissione oggi in discussione penalizzerà moltissimo alcuni settori industriali, particolarmente quello del tessile e, in un contesto come quello attuale, ce ne chiediamo la ragione.</p>
      <p sl="it">Qualcuno paventa che queste decisioni scaturiscano dalla volontà di un protagonismo europeo sulla scena internazionale. In realtà noi sappiamo che non è così e tanto meno c'entra il tentativo di diminuire la pressione, anche terroristica, presente all'interno di alcuni sistemi politici e istituzionali o comunque ad essi attigua. La verità è che neppure il recente alluvione ha nulla a che vedere con questo provvedimento, perché la maggiore concentrazione dell'industria del tessile pakistana non risiede nelle regioni colpite dal disastro.</p>
      <p sl="it">La vera ragione è che ancora una volta si vuole penalizzare un settore a favore della finanziarizzazione dell'economia europea e a favore della grande distribuzione, rispetto agli interessi dell'industria manifatturiera localizzata in alcuni paesi europei. Questo è profondamente sbagliato in termini di crescita, di lavoro e di occupazione in un momento di grave crisi economica e di una necessità di crescita vera da parte dell'Unione europea sui mercati mondiali, delle sue esportazioni, della sua capacità d'innovazione e di qualità.</p>
    </intervention>
    <intervention id="3-734" speaker_id="28481" name="Sajjad Karim" is_mep="True" mode="spoken">
      <p sl="en">Signora Presidente, vorrei in primo luogo ringraziare il Commissario e i colleghi Martin e Caspary per i loro commenti estremamente utili. A seguito delle alluvioni che hanno colpito il Pakistan, mi sono recato nel paese per prendere atto di persona della gravità del danno. La devastazione causata dalle alluvioni è il più grande disastro naturale della storia del Pakistan. Va certamente al di là di tutto quello che si sarebbe potuto immaginare o prevedere.</p>
      <p sl="en">Senza dubbio, quando ho incontrato il Primo ministro del Pakistan il 22 settembre, ha espresso notevole apprezzamento per la risposta comunitaria sino a quel momento, da lui giudicata molto coraggiosa, coraggiosa nel modo in cui il Commissario De Gucht l’ha descritta. Dobbiamo essere assolutamente certi che continueremo ad agire in maniera appropriata. La Commissione ora ha formulato una proposta legislativa per annullare 75 linee tariffarie, corrispondenti al 27 per cento delle esportazioni pakistane nell’Unione, il che aumenterebbe tali esportazioni di circa 100 milioni di euro all’anno, un vero banco di prova per la credibilità dell’Unione.</p>
      <p sl="en">Dobbiamo garantire che l’accordo politico raggiunto dai leader dell’Unione si traduca in azione concreta, un’azione che faccia una reale differenza e lanci all’economia pakistana un’ancora di salvezza in questo momento di disperato bisogno. Dopo tutto, siamo il principale partner commerciale del paese. Ho udito le preoccupazioni espresse da alcuni colleghi in questa Camera ed è giusto essere equi nella nostra risposta, equi ma ambiziosi. La concessione commerciale offerta al Pakistan deve rappresentare uno sforzo credibile da parte dell’Unione e comportare benefici economici significativi per il paese, tenuto conto nel contempo delle criticità delle nostre industrie e di altri membri dell’OMC, in particolare i paesi meno sviluppati.</p>
      <p sl="en">Penso che attraverso questa proposta siamo ambiziosi, audaci, ma soprattutto equi nei confronti di noi stessi e della popolazione del Pakistan.</p>
    </intervention>
    <intervention id="3-735" speaker_id="96669" name="Joe Higgins" is_mep="True" mode="spoken">
      <p sl="en">Signora Presidente, chiaramente i 20 milioni di persone colpiti dalle recenti alluvioni disastrose in Pakistan hanno bisogno di un’assistenza immediata e sostanziale, specialmente i 100 000 bambini rimasti senza tetto a causa delle alluvioni e che rischiano di morire semplicemente per mancanza di cibo.</p>
      <p sl="en">Fondamentali per una produzione alimentare a prezzi accessibili sono i milioni di piccoli allevatori e coltivatori senza terra ora alla mercé dei latifondisti. La distribuzione gratuita di sementi, fertilizzanti compatibili con l’ambiente e altri strumenti potrebbe porre la base per una rapida ripresa degli approvvigionamenti alimentari, ma l’eliminazione del latifondismo in Pakistan e la distribuzione della terra a chi non ne ha sono decisive per la sostenibilità alimentare.</p>
      <p sl="en">Centoquaranta anni fa i contadini irlandesi hanno condotto un’importante battaglia per porre fine al latifondismo, rivoluzione che in Pakistan è ormai attesa da tempo. Le riduzioni tariffarie devono andare a favore dei lavoratori e dei poveri, non dei latifondisti, dei funzionari statali corrotti o delle tasche degli industriali. I piccoli coltivatori in Pakistan dovrebbero poter contare su prezzi giusti per i loro prodotti agricoli sul mercato mondiale, non gli aridi speculatori sui mercati dei prodotti di base.</p>
    </intervention>
    <intervention id="3-736" speaker_id="1073" name="Cristiana Muscardini" is_mep="True" mode="spoken">
      <p sl="it">Signora Presidente, signor Commissario, onorevoli colleghi, siamo tutti preoccupati per le alluvioni che hanno devastato il Pakistan e per le pesanti ricadute sull'economia ma siamo altresì preoccupati della proposta della Commissione, seppure sollecitata nell'iniziativa dai Capi di Stato e di governo.</p>
      <p sl="it">Il regolamento proposto dalla Commissione concentra soprattutto l'esenzione dei dazi nei settori del tessile e delle materie conciarie – che rappresentano il 60 percento delle esportazioni pachistane, con un fatturato di quasi 200 milioni di euro per il tessile e di 510 milioni per l'industria conciaria – entrambi caratterizzati da una produzione localizzata in aree limitrofe e non chiaramente interessate dalle alluvioni.</p>
      <p sl="it">Ci era sembrato che le indicazioni politiche fossero invece indirizzate a scegliere un aiuto mirato che non danneggiasse settori strutturali per l'economia europea. La sospensione dei dazi determinerà una pesante ricaduta sulle industrie tessili e conciarie europee, con una potenziale perdita di migliaia di posti di lavoro nei tre anni previsti dal regolamento. Misure integrate e aggravate dal sistema di preferenze generalizzato VSP+ che, nel 2013, sarà allargato anche al Pakistan.</p>
      <p sl="it">Signor Commissario, siamo tutti consapevoli che si stanno adottando misure eccezionali e unilaterali, perché vogliamo aiutare un grande paese povero e in difficoltà per la catastrofe che l'ha colpito, ancor più aggravata dalla crisi economica e dal mancato adeguamento delle regole dell'OMC. Quelle attuali, infatti, privilegiano paesi già sviluppati, come la Cina e l'India, rispetto a paesi più poveri. Ma le misure eccezionali a favore di un paese non possono significare la crisi di altri.</p>
      <p sl="it">La proposta della Commissione necessita dunque di significativi correttivi, tesi a diversificare i settori coinvolti, tra cui la produzione e l'esportazione del Pakistan, accettando una visione diversa e una seria riflessione sul rispetto dei diritti umani e la lotta al terrorismo. Il Pakistan va aiutato ma attraverso accordi chiari, anche nel rispetto della situazione politica della regione.</p>
    </intervention>
    <intervention id="3-737" speaker_id="96986" name="Josefa Andrés Barea" is_mep="True" mode="spoken">
      <p sl="es">Signora Presidente, signor Commissario, le alluvioni di luglio e agosto di quest’anno hanno mietuto 1 800 vittime in Pakistan e colpito 20 milioni di persone, di cui 12,5 milioni hanno bisogno di aiuti umanitari.</p>
      <p sl="es">L’Unione europea ha intrapreso uno sforzo umanitario di 320 milioni di euro, come si è detto, e la Spagna ha contribuito per 11 milioni di euro. Ciò che qui stiamo discutendo non è un accordo commerciale, bensì un sostegno allo sviluppo strategico del Pakistan.</p>
      <p sl="es">La Commissione, con mandato del Consiglio, ha liberalizzato 70 prodotti per tre anni. Non vi è dubbio quanto al fatto che le esportazioni pakistane avranno un impatto variabile sui diversi Stati membri dell’Unione europea, tenuto conto delle caratteristiche specifiche di ciascun paese. I prodotti che il Pakistan può esportare sono etanolo, tessili e articoli in pelle.</p>
      <p sl="es">La Commissione sostiene di non poter modificare l’elenco di prodotti che incideranno sulla produzione tessile. La Spagna rappresenta il 16 per cento del volume delle attività svolte nel settore tessile. La comunità di Valenza rappresenta il 18 per cento della produzione tessile spagnola e il 17 per cento degli occupati si trova in tale comunità. Il mercato del settore tessile valenzano è rappresentato dall’Europa e, all’interno del territorio europeo, dalla Francia, dall’Italia e dalla Germania. I prodotti tessili importati dal Pakistan ridurranno pertanto il suo mercato, sia in Europa sia in Spagna.</p>
      <p sl="es">Si è detto che esiste uno studio strategico, ma si è valutata la capacità industriale del Pakistan? Si è considerata l’eventualità di limitare l’elenco di prodotti tessili? Vi sarà una valutazione annuale dell’impatto di tale accordo?</p>
    </intervention>
    <intervention id="3-738" speaker_id="28126" name="Christofer Fjellner" is_mep="True" mode="spoken">
      <p sl="sv">Signora Presidente, signor Commissario, vorrei dire che l’abolizione dei dazi e delle barriere come un passo per fornire aiuti al Pakistan a seguito del grave disastro che ha colpito il paese è estremamente apprezzabile. Dirò inoltre, forse per la prima volta in questa Camera, che sono colpito sia dalla rapidità dell’azione della Commissione e del Consiglio sia dalla loro determinazione al riguardo.</p>
      <p sl="sv">È evidente che è indispensabile denaro. Tuttavia, che senso ha fornire sostegno e denaro, oltre a lavarci la coscienza, se nel contempo rendiamo più difficile alla popolazione riprendersi attraverso sforzi propri tramite dazi e barriere agli scambi?</p>
      <p sl="sv">Ciò che stiamo facendo adesso, segnatamente abolire dazi e barriere al commercio per tutte le 75 linee tariffarie, corrispondenti al 27 per cento delle esportazioni pakistane, è una risposta eccellente al disastro con il quale il paese deve confrontarsi. Tuttavia, ora noi in Parlamento abbiamo una responsabilità, la responsabilità di agire rapidamente. In altre parole, questo non deve trasformarsi in un esempio di quanto lungo possa essere l’iter politico. Il Pakistan ha bisogno di denaro e aiuti adesso, non tra un anno. Dobbiamo dimostrare che comprendiamo tale urgenza.</p>
      <p sl="sv">Nel contempo, sono rammaricato per la notevole opposizione manifestata alla proposta. Ho ricevuto una petizione di alcuni produttori tessili europei che si dichiarano contrari all’iniziativa, come se temessero che il Pakistan esporterebbe di più in Europa, esito che non auspicano.</p>
      <p sl="sv">Ma non è questo il nostro primo intento? Il nostro desiderio non è che sia in grado di commerciare con noi per uscire da una condizione di povertà? Se i consumatori europei potessero acquistare prodotti tessili leggermente meno costosi, sarebbe un problema?</p>
      <p sl="sv">Il libero scambio e la solidarietà sono concetti spesso sbandierati in questa sede finché non si deve prendere una decisione in merito. Ora dimostriamo come Parlamento che questi valori sono i più importanti per noi proprio quando sono maggiormente indispensabili. Non vi è forse occasione migliore per schierarsi a favore del libero commercio e della solidarietà di quella offertaci da questa proposta.</p>
    </intervention>
    <intervention id="3-739" speaker_id="96775" name="Lara Comi" is_mep="True" mode="spoken">
      <p sl="it">Signora Presidente, onorevoli colleghi, attraverso questo breve intervento desidero manifestare il mio dissenso rispetto all'eventuale sospensione daziaria a favore del Pakistan per ben tre anni e su 74 linee tariffarie, quasi tutte riguardanti il settore tessile e dell'abbigliamento.</p>
      <p sl="it">Le mie perplessità riguardano le conseguenze negative sull'industria europea, soprattutto quella italiana, e sulla perdita di occupazione in Europa in un settore già fortemente provato dalla crisi economica. Mi riferisco, in particolare, alle piccole e medie imprese del settore, che stiamo cercando di aiutare in ogni modo e che subirebbero un notevole danno.</p>
      <p sl="it">Non è neanche di poco conto la circostanza che il Pakistan all'inizio di quest'anno abbia imposto un dazio del 15 percento sulle proprie esportazioni di filato di cotone per disincentivare la fornitura di materia prima. È evidente che l'intenzione è quella di conservare le proprie materie prime cercando di ottenere tassi di cambio più appetibili per le loro esportazioni. Comprendo perfettamente la necessità di aiutare un paese con problematiche serie, anche a seguito delle gravi calamità subite. Ma l'aiuto europeo che io auspicherei è quello di contribuire alla costruzione di strade e infrastrutture utilizzando manodopera locale.</p>
    </intervention>
    <intervention id="3-740" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, signor Commissario, non è facile tenere un dibattito obiettivo quando si parla di 100 000 bambini senza tetto, milioni di agricoltori per strada e persone che vivono in una tragica condizione di assoluta indigenza. Penso che sia giusto che l’Unione europea agisca rapidamente e fornisca tempestivo aiuto. Il grande interrogativo che mi pongo parlando delle misure proposte è se stiamo dando assistenza nel posto giusto o stiamo aiutando le persone sbagliate. Vorrei che tale aspetto mi venisse chiarito più nel dettaglio in quanto è assolutamente legittimo dire, rispetto al settore tessile, che l’assistenza aiuta il Pakistan nel suo complesso, ma non sono certo che raggiunga le persone giuste.</p>
      <p sl="de">In secondo luogo, vorrei anche aggiungere che, se tale assistenza aiuta la gente ad aiutare se stessa, ovviamente è necessario tenere conto di quelli che saranno gli effetti dell’intervento in Europa. Ritengo nondimeno che in Pakistan la situazione sia già drammatica e sia necessario fornire aiuti, per cui spero che l’assistenza di fatto raggiunga le persone che hanno effettivamente bisogno di essere aiutate.</p>
    </intervention>
    <intervention id="3-741" speaker_id="4531" name="Jean Lambert" is_mep="True" mode="spoken">
      <p sl="en">Signora Presidente, vorrei soltanto rispondere ad alcune osservazioni formulate.</p>
      <p sl="en">Ciò che il Pakistan sta cercando di fare a questo punto è effettivamente aiutare se stesso a uscire dalla drammatica situazione in cui versa a seguito delle devastanti alluvioni che hanno colpito il paese. Se tutti gli stabilimenti si fossero trovati nelle zone colpite da tale calamità, il paese non sarebbe in grado di produrre, per cui non è strano che gli stabilimenti in questione non siano ubicati in dette zone.</p>
      <p sl="en">L’assistenza diretta che potremmo mettere a disposizione è irrisoria rispetto alle effettive necessità. La distribuzione del reddito proveniente dalle ulteriori esportazioni è importante, il che vale per le infrastrutture, gli approvvigionamenti energetici, le scuole, le strade, eccetera, ma vi sono anche responsabilità a carico del governo pakistano eletto democraticamente in termini di efficacia, reddito, gettito fiscale e così via.</p>
      <p sl="en">Si è anche parlato dell’esigenza di una maggiore diversificazione. Se il Pakistan avesse una maggiore diversificazione dei settori industriali, non ci concentreremmo tanto sul tessile. Mi rivolgo ai colleghi affinché si offra al paese l’opportunità di aiutare se stesso a uscire dalla disastrosa situazione in cui versa.</p>
    </intervention>
    <intervention id="3-742" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, signor Commissario, la tragedia che ha colpito il Pakistan esige che l’Europa dimostri solidarietà, ma non può essere un pretesto per mettere a repentaglio il comparto tessile in una serie di Stati membri come il Portogallo. Vi sono altri modi per dare prova di solidarietà: tipi di aiuto più efficaci volti alla ripresa delle zone colpite e al miglioramento delle condizioni di vita della popolazione locale, ma anche tipi di aiuto più equi.</p>
      <p sl="pt">Le concessioni commerciali non sono misure a lungo termine, come ho detto. Ciò va a vantaggio soprattutto dei grandi importatori europei poiché risponde a pretese da tempo formulate, ma danneggia il comparto tessile, nonché i paesi e le regioni che da esso maggiormente dipendono, il tutto in un contesto di profonda crisi e disoccupazione elevata.</p>
      <p sl="pt">Sebbene sia vero che le misure proposte dalla Commissione non possono in alcun caso rappresentare un pretesto per un maggior numero di licenziamenti collettivi, non possiamo ignorare le difficoltà oggettive che tali misure stanno creando. Occorrono interventi per difendere il comparto tessile europeo e i posti di lavoro del suo indotto.</p>
      <p sl="pt">Su suggerimento del gruppo GUE/NLG, il bilancio dell’Unione per il 2010 prevede una linea di bilancio stanziata per istituire un programma europeo per il settore del tessile e della calzatura. Dov’è questo programma, signor Commissario? Quali sono i suoi principali elementi? La lascio con questi interrogativi.</p>
    </intervention>
    <intervention id="3-743" speaker_id="97280" name="Claudio Morganti" is_mep="True" mode="spoken">
      <p sl="it">Signora Presidente, onorevoli colleghi, ritengo paradossale che l'Unione europea, anziché difendere i nostri posti di lavoro, li metta a rischio, celando le possibili conseguenze delle proprie azioni dietro la retorica buonista degli aiuti umanitari. L'eventuale riduzione dei dazi per i prossimi tre anni sui prodotti di abbigliamento provenienti dal Pakistan rischia di far sprofondare il settore manifatturiero in una crisi ancora più pesante di quella che stiamo vivendo, con una perdita di 120.000 posti di lavoro in tutt'Europa, di cui 40.000 solo in Italia.</p>
      <p sl="it">Il Pakistan va aiutato ma non si possono adottare misure commerciali morbide quando già il mio paese – l'Italia – e altri Stati dell'Unione risentono della contraffazione dei prodotti tessili, specialmente dai paesi asiatici e in particolare dalla Cina. La Commissione non può fare beneficenza a danno soprattutto dell'Italia, che rappresenta il 30 percento dell'intero settore tessile europeo. Credo che, insieme al Pakistan, vadano aiutate anche le nostre piccole e medie imprese a uscire dalla crisi, imponendo dazi e quote sui prodotti asiatici. Io sono di Prato e noi pratesi ne abbiamo piene le scatole di simili provvedimenti.</p>
    </intervention>
    <intervention id="3-744" speaker_id="96900" name="Georgios Papanikolaou" is_mep="True" mode="spoken">
      <p sl="el">Signora Presidente, per quanto concerne l’industria manifatturiera, vorrei ricordare a questa Camera che il Pakistan è il quarto produttore di cotone al mondo con il 9 per cento della produzione globale, mentre l’Unione europea segue con poco meno del 5,5 per cento. È ovvio dunque che il tema è estremamente importante. Naturalmente non stiamo propugnando l’idea del protezionismo, che mina una concorrenza sana; viceversa vogliamo un commercio internazionale libero e aperto. D’altro canto, però, alcuni colleghi hanno già sollevato tale aspetto. L’onorevole Melo, che proviene dal Portogallo, un paese con un’economia fragile, è stato molto eloquente. Alcuni colleghi hanno parlato dell’Italia. Personalmente aggiungerei la Grecia, paese che, come sapete, sta affrontando gravi problemi. Ovviamente dovremmo sostenere il Pakistan, ma dovremmo anche monitorarlo ed è ciò che intendo chiedere alla Commissione: disponiamo di meccanismi per garantire che gli aiuti concetti al Pakistan siano incanalati nella giusta direzione e non vengano utilizzati per altri scopi o settori a discapito delle aziende europee e dei lavoratori comunitari?</p>
    </intervention>
    <intervention id="3-745" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, non pretendo di essere dettagliatamente informato in merito alle complessità della situazione, ma riconosco l’importanza strategica del Pakistan. Per questo appoggio quanto affermato dall’onorevole Karim, ossia che è nell’interesse di tutti avere nel paese un regione stabile vista la grande volatilità della regione.</p>
      <p sl="en">Devono anche dire che un’Unione fondata sui principi della pace e della prosperità per i nostri cittadini dovrebbe farsi sempre promotrice della pace e della prosperità in altre parti del mondo, per cui sostengo le proposte formulate questa sera in Parlamento, ma vorrei che la Commissione rispondesse più che esaurientemente ai punti sollevati dall’onorevole Higgins e altri della sinistra.</p>
      <p sl="en">La Commissione è in grado di garantire che gli aiuti erogati vadano a chi li merita e non ai grandi commercianti e ai latifondisti? Questo è l’interrogativo centrale dell’odierno dibattito.</p>
    </intervention>
    <intervention id="3-746" speaker_id="96882" name="Elisabeth Köstinger" is_mep="True" mode="spoken">
      <p sl="de">Signora Presidente, le disastrose alluvioni che hanno colpito il Pakistan hanno conseguenze di una portata inimmaginabile a livello umanitario. Penso che sia dovere dell’Unione accertarsi che gli aiuti raggiungano rapidamente la popolazione pakistana. Misure volte a rinvigorire l’economia e l’occupazione a lungo termine rappresentano un contributo importante che l’Unione può dare per aiutare questo paese duramente colpito a uscire dalla crisi. Contesto tuttavia il fatto che una semplice riduzione della tariffa doganale possa sortire l’effetto auspicato. Dobbiamo chiarire se le preferenze per il Pakistan potrebbero estendersi a paesi terzi attraverso canali indiretti e, pertanto, se il loro effetto sarebbe quello desiderato. Oltre al comparto tessile, sto pensando soprattutto al settore del bioetanolo.</p>
      <p sl="de">La mia domanda specifica alla Commissione è se fissare una quota tariffaria per l’etanolo sia considerata un’opzione realmente sostenibile ed efficiente che aiuterà la popolazione del Pakistan. È possibile valutare se i necessari criteri di sostenibilità per le importazioni nell’Unione siano in tal modo rispettati nella produzione del bioetanolo?</p>
      <a text="(L’oratore accetta un’interrogazione con cartellino blu a norma dell’articolo 149, paragrafo 8 del regolamento)"/>
    </intervention>
    <intervention id="3-747" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signora Presidente, mi chiedo soltanto se l’oratore si renda conto del fatto che questa volta non stiamo parlando in realtà di aiuti, ma semplicemente di preferenze commerciali. Ciò darebbe al Pakistan l’opportunità di trovare il modo per superare i suoi problemi con il suo impegno e la sua volontà. Mi domando se l’oratore se ne renda conto.</p>
    </intervention>
    <intervention id="3-748" speaker_id="96882" name="Elisabeth Köstinger" is_mep="True" mode="spoken">
      <p sl="de">Signora Presidente, ritengo che questo sia l’elemento fondamentale che stiamo discutendo. Le misure devono essere attentamente ponderate per garantire un’assistenza sostenibile. Resta, in ultima analisi, soprattutto la questione dell’entità delle ripercussioni del calcolo costi/benefici sull’Europa.</p>
    </intervention>
    <intervention id="3-749" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signora Presidente, onorevoli colleghi, senza dubbio occorre aiutare il Pakistan a seguito delle alluvioni che l'hanno colpito. Ma la questione che oggi diamo porci è di quale tipo di aiuto questo paese ha maggiormente necessità e quale l'Unione europea è in grado di meglio fornire. L'azione deve essere rapida ma anche efficacemente.</p>
      <p sl="it">È per l'appunto sull'efficacia dell'azione proposta dalla Commissione che nutro grandissime perplessità. La trovo una proposta lacunosa che rischierebbe – intervenendo soprattutto nel settore tessile o conciario – di non essere sufficientemente efficace, trattandosi di un aiuto che potrebbe generare nuove tensioni a causa delle nuove povertà che produrrebbe in Europa e che metterebbe ulteriormente in ginocchio il settore tessile europeo, già fortemente in affanno.</p>
      <p sl="it">Occorre poi considerare che favorire le esportazioni da parte delle aziende produttrici vuol dire aiutare quelle zone del Pakistan che non hanno subito le alluvioni, mentre il nostro aiuto deve servire per creare competitività e sviluppo, aiutando la ripresa della produzione nelle aree del paese colpite dalla catastrofe. Per tutti questi motivi, ritengo che la via dell'abolizione dei dazi sia assolutamente inopportuna ed essa non trova né il nostro consenso né la nostra condivisione.</p>
    </intervention>
    <intervention id="3-750" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signora Presidente, in primo luogo vorrei esporre con estrema chiarezza i dati di cui stiamo parlando. Stiamo parlando di un volume di scambi di 900 milioni di euro. L’effetto sarà 100 milioni di euro di esportazioni ulteriori sul mercato europeo da parte del Pakistan, ma il saldo complessivo per l’Unione sarà soltanto di 50 milioni di euro perché, in ragione della posizione più favorevole del Pakistan rispetto alle esportazioni sul mercato europeo, vi sarà anche un certo dirottamento degli scambi, vale a dire che altri importatori perderanno alcune opportunità sui mercati europei. L’impatto totale su base annua sarà dunque di 50 milioni di euro.</p>
      <p sl="en">Lo dico perché ho sentito di nuovo affermare nel corso della discussione che si perderebbero 120 000 posti di lavoro. Tutti disponete di una calcolatrice nel vostro cellulare; se l’Europa dovesse perdere 120 000 posti di lavoro a causa di 50 milioni di euro di importazioni in più sul mercato europeo, sarebbe realmente un problema grave per il comparto tessile europeo, prescindendo da ciò che accade con il Pakistan. Questa semplicemente non è un’argomentazione proponibile.</p>
      <p sl="en">Ed era la mia prima osservazione. In secondo luogo, abbiamo tenuto debitamente conto delle criticità del comparto tessile europeo e della posizione per qualche verso difficile in cui tale settore potrebbe trovarsi. La biancheria da letto non rientra nelle linee tariffarie che stiamo proponendo, come neanche gli indumenti o la biancheria per la casa, che sono tre delle linee di prodotti più sensibili per l’Europa.</p>
      <p sl="en">Sono invece inclusi molti prodotti semifiniti. Se si tratta di prodotti semifiniti, ciò significa che saranno finiti in Europa, il che di fatto dovrebbe generare importazioni meno costose per le aziende che assicurano il trattamento finale di tali prodotti. La proposta non è dunque necessariamente pregiudizievole per noi. Direi addirittura il contrario. Abbiamo realmente studiato con estrema attenzione quella che potrebbe essere una proposta valida per il Pakistan senza arrecare troppo danno all’industria in un momento in cui stiamo anche uscendo da una crisi economica sicuramente non facile da gestire.</p>
      <p sl="en">È stata anche formulata un’osservazione in merito alle esportazioni di cotone. Vi è penuria sul mercato mondiale del cotone ed è vero che Pakistan è uno dei principali produttori. Ciò che ho in mente è che una volta che avremo questo accordo, una volta che ci renderemo conto che stiamo realmente muovendoci in qualche direzione, dovremmo chiedere al Pakistan di far sì che il nostro comparto tessile ottenga abbastanza cotone per poter soddisfare la domanda del mercato. Poiché la penuria di cotone è un fenomeno mondiale, perlomeno per quanto concerne alcune varietà di cotone, potreste chiedervi perché non importiamo tali varietà dall’Africa. Ebbene, non le importiamo perché l’Africa non produce le giuste varietà di cui abbiamo bisogno e non è facile passare a un diverso tipo di produzione di cotone da un giorno all’altro, per cui dovremo prestare particolare attenzione al problema.</p>
      <p sl="en">Concluderei dicendo che se analizziamo la situazione rispetto al Pakistan, ciò di cui abbiamo bisogno è più assistenza e più commercio; ne abbiamo bisogno entrambi. L’Unione europea ha già contribuito con 320 milioni di euro, il 60 per cento dell’ammontare inizialmente richiesto dalle Nazioni Unite. Continueremo a farlo e ciò significa più assistenza.</p>
      <p sl="en">Il commercio non è assistenza, come si è detto in plenaria. Il commercio è offrire opportunità all’economia pakistana di produrre ed esportare, nonché dare posti di lavoro a chi ne ha bisogno. Ritengo che offrire ulteriori opportunità di scambio al Pakistan sia un fattore essenziale della ripresa economica, ma non si tratta di assistenza, il che significa che non è possibile determinare coloro che ne saranno i beneficiari. È molto più semplice stabilire la direzione del processo nel caso del commercio, ma sappiamo anche che, sebbene il commercio abbia le proprie fragilità, non risaneremo un’economia con gli aiuti.</p>
      <p sl="en">Penso dunque che siano necessari ambedue gli elementi, assistenza e commercio, ed è per questo che stiamo esplorando entrambe le possibilità. È vero che dovremmo anche tenere presente, come si è affermato in plenaria, che stiamo parlando di una regione pesantemente devastata. Molti parlamentari italiani sono intervenuti e ricordo che il territorio pakistano alluvionato copre una superficie pari all’intera Italia. Di questo stiamo parlando. Per questo penso che dovremmo aiutare il paese, senza tuttavia dimenticare che si tratta di una regione estremamente delicata, molto importante dal punto di vista geostrategico, che è anche fondamentale per noi e per la nostra sicurezza. Sarebbe molto pericoloso per l’Europa se la regione diventasse instabile, per cui dobbiamo fare tutto ciò che è in nostro potere per assicurare che la stabilità della regione non subisca gli avvenimenti in Pakistan.</p>
      <p sl="en">Stiamo ricorrendo a una serie completa di misure. Sono in corso discussioni politiche con il paese. Di recente si è tenuto un vertice e i colloqui proseguiranno. Diversi funzionari comunitari si sono recati in loco, come la signora Commissario Georgieva, per esempio, al fine di discutere di aiuti umanitari. Abbiamo istituito un pacchetto di aiuti considerevole e abbiamo assunto anche un approccio economico, che offre maggiori opportunità commerciali. Penso e spero che tutto questo rappresenti un contributo notevole per il Pakistan, così come sono persuaso che aiutando il Pakistan in una certa misura aiutiamo anche noi stessi.</p>
    </intervention>
    <intervention id="3-751" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem29" title="15. Indicazione del paese di origine di taluni prodotti importati da paesi terzi (discussione)">
    <intervention id="3-753" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Cristiana Moscardini a nome della commissione per il commercio internazionale, sulla proposta di regolamento del Parlamento europeo e del Consiglio concernente l’indicazione del paese di origine di taluni prodotti importati da paesi terzi (COM(2005)0661 – C7-0048/2010 – 2005/0254(COD)) (A7-0273/2010).</p>
    </intervention>
    <intervention id="3-754" speaker_id="1073" name="Cristiana Muscardini" is_mep="True" mode="spoken">
      <p sl="it">relatrice . − Signora Presidente, signor Presidente, signor Commissario, onorevoli colleghi, in molti dei paesi maggiori partner economici e commerciali dell'Unione europea vige da molto tempo un regolamento interno che impone ai manufatti importati sul loro territorio di essere dotati di una denominazione di origine.</p>
      <p sl="it">Nel 2005 la Commissione europea ha presentato un regolamento teso a mettere l'Unione europea in condizione di parità rispetto a questi paesi, esigendo che un certo numero di manufatti importati nel territorio dell'Unione europea siano provvisti di denominazione d'origine. Questo regolamento va a sanare una condizione di disparità finora subita dai consumatori europei che, rispetto ai cittadini dei paesi extra UE, non hanno il diritto di scegliere, con piena conoscenza della provenienza di ciò che acquistano. È perciò leso un diritto della democrazia, che presuppone la libertà di scelta, che a sua volta, per essere esercitata, presuppone il diritto alla conoscenza.</p>
      <p sl="it">Il regolamento sana una situazione di inferiorità dei cittadini europei e ripropone anche il legittimo diritto alla reciprocità; si tratta di un regolamento richiesto da molte associazioni di consumatori e condiviso da molte associazioni di imprese. Il sistema produttivo europeo non potrà mai avviarsi alla ripresa se i nostri produttori non saranno messi nelle stesse condizioni di garanzia degli altri paesi nei quali già vige un regolamento relativo all'indicazione d'origine dei prodotti.</p>
      <p sl="it">Il produttori europei – che giustamente devono adempiere a molti obblighi imposti dall'Unione europea per garantire la qualità dei prodotti a salvaguardia dei consumatori e che, per esportare, sono obbligati a identificare con un marchio d'origine la loro produzione – subiscono oggi una concorrenza sleale da parte dei produttori di paesi terzi che possono esportare in Europa le loro merci, nascondendone di fatto la provenienza.</p>
      <p sl="it">La piccola e media impresa europea, a favore della quale nella scorsa legislatura – il 5 febbraio 2009 – si è votato una risoluzione riguardante i problemi incontrati per potersi internazionalizzare, oggi continua ad incontrare difficoltà perché subisce una concorrenza sleale da parte di quei produttori extra UE che possono esportare in Europa senza il marchio di origine e i consumatori europei sono privati del loro diritto ad una scelta informata.</p>
      <p sl="it">Il libero mercato, per essere veramente tale, deve basarsi su una concorrenza corretta ed essere dotato di regole chiare, condivise e applicate. Ecco perché con l'approvazione del regolamento si sanerà finalmente quel deficit di democrazia e di concorrenza leale tuttora esistente in Europa, soprattutto a danno dei consumatori.</p>
      <p sl="it">Il regolamento è stato approvato dalla commissione per il commercio internazionale del Parlamento europeo a grande maggioranza: 19 voti a favore e 3 contrari. Il Parlamento europeo si era già espresso a favore nella scorsa legislatura con una dichiarazione scritta votata a piena maggioranza e, nella presente legislatura, con una votazione su risoluzione che ha ottenuto 529 voti favorevoli su 593 votanti. È davvero sorprendente che oggi alcuni deputati che avevo sottoscritto la dichiarazione scritta e votato a favore della risoluzione del novembre 2009, abbiano presentato un emendamento teso a respingere il regolamento.</p>
      <p sl="it">Con molta serenità mi sento di affermare che chi si esprimerà contro la proposta non vorrà dare ai cittadini europei lo stesso diritto dei cittadini cinesi.</p>
    </intervention>
    <intervention id="3-755" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signora Presidente, onorevoli parlamentari, stasera discutiamo una proposta legislativa che la Commissione ha presentato nel 2005 in merito all’indicazione del paese di origine di taluni prodotti importati da paesi terzi, il cosiddetto regolamento sul “made in”.</p>
      <p sl="en">Vorrei ringraziare la relatrice, onorevole Muscardini, per la sua dedizione a sostegno della nostra proposta e l’impegno che ha posto nell’elaborare tale documento. Le auguro il successo che merita nella prosecuzione dell’iter legislativo.</p>
      <p sl="en">Nel 2005 eravamo lontani dall’entrata in vigore del trattato di Lisbona e, pertanto, lontani dal momento in cui questa Camera avrebbe ottenuto pari poteri legislativi in materia di politica commerciale, ma la mancanza di poteri legislativi non ha impedito al Parlamento europeo di esprimere due volte il proprio appoggio a tale proposta. Nonostante i nostri sforzi continui, però, non si sono registrati progressi verso la sua adozione in sede di Consiglio.</p>
      <p sl="en">Adesso che il trattato di Lisbona è in vigore, sono lieto che il Parlamento europeo possa svolgere appieno il proprio ruolo rispetto alla proposta. Lo dico perché l’Unione europea ha bisogno di adottare una normativa sull’indicazione di origine per taluni prodotti provenienti da paesi terzi. Oggi l’Unione non richiede un’indicazione di origine: i prodotti possono recare un’indicazione di origine, purché non sia fuorviante per il consumatore, conformemente alla direttiva CE sulle pratiche commerciali sleali del 2005.</p>
      <p sl="en">Lo scopo della nostra proposta è introdurre un’indicazione di origine obbligatoria per le importazioni di taluni prodotti e stabilire norme chiare sull’accertamento dell’origine. Gli obiettivi della nostra proposta sono chiari: consentire al consumatore di conoscere l’origine dei prodotti e garantire trasparenza in base a un unico standard per la determinazione dell’origine. Ovviamente, le informazioni sull’origine non coprono tutto ciò che il consumatore potrebbe voler sapere in merito a uno specifico prodotto, ma presentano il vantaggio di essere utili e chiare.</p>
      <p sl="en">In secondo luogo, essendo meglio informati, i consumatori saranno poi liberi di decidere che cosa acquistare in base alle proprie preferenze. Per inciso, la nostra proposta può anche contribuire a ridurre l’incidenza dei marchi di origine fraudolenti o ingannevoli. Il suo ambito di applicazione è limitato in quanto si applica a prodotti come pellame, tessile, calzature e vetreria, e non varrebbe per settori come l’elettronica, le apparecchiature TCI, le sostanze chimiche, i macchinari, gli autoveicoli, eccetera.</p>
      <p sl="en">Tra le categorie di prodotti coperte, vi sono articoli per i quali le informazioni di origine sono particolarmente importanti: quelli destinati al consumatore finale. Uno degli emendamenti adottati dalla commissione per il commercio internazionale fa chiaramente riferimento a tale requisito, che trovo positivo. Ovviamente, dovremo garantire coerenza tra il principio, ossia “prodotti per il consumatore finale”, e gli effettivi prodotti che in ultima analisi saranno coperti dal regolamento, secondo quanto dettagliatamente indicato nel suo allegato.</p>
      <p sl="en">Non nego che l’indicazione di origine abbia un costo per commercianti ed esportatori nell’Unione europea. Il costo dipenderà segnatamente dai processi di produzione e dalle norme tecniche di marcatura. È dunque importante contenere tali costi il più possibile. La Commissione sarebbe preposta all’elaborazione delle norme concernenti le modalità di marcatura e presterà la massima attenzione alla massima riduzione dei costi applicando le prassi internazionali, nonché consultando gli Stati membri e tutti gli operatori industriali e commerciali interessati.</p>
      <p sl="en">Ponendo la proposta in un contesto più ampio, altri grandi partner commerciali, come Stati Uniti, Canada, Giappone e Cina, hanno istituito da tempo tali regimi. Possiamo dunque trarre lezioni utili dall’esperienza di altri.</p>
      <p sl="en">In conclusione, ribadisco la volontà risoluta della Commissione a lavorare in stretta collaborazione con il Parlamento affinché la proposta sia adottata e si introduca un sistema di indicazione di origine efficiente, accurato ed efficace dal punto di vista dei costi.</p>
    </intervention>
    <intervention id="3-756" speaker_id="28126" name="Christofer Fjellner" is_mep="True" mode="spoken">
      <p sl="sv">a nome del gruppo PPE. – Signora Presidente, l’indicazione di origine obbligatoria o l’uso delle parole “made in” significa che i prodotti importati in Europa dall’esterno dell’Unione dovranno essere etichettati con il nome del paese di provenienza. A mio parere, si tratta di una proposta che appartiene a un passato in cui un prodotto fabbricato in Svezia, per esempio, conteneva soltanto componenti provenienti dalla Svezia. In tale proposta, è come se il commercio mondiale, la globalizzazione e le catene di fornitura globali siano stati completamente ignorati.</p>
      <p sl="sv">Uno dei miei esempi preferiti è quello della maglietta che indosso, una maglietta fatta in cotone egiziano, tessuta in Italia, disegnata a Hong Kong e confezionata in Cina. Penso che una descrizione migliore di “made in Cina”, marchio che probabilmente le sarebbe applicato se il regolamento entrasse in vigore, sarebbe “prodotta nel mondo”, per citare Pascal Lamy, ex Commissario e attuale Direttore generale dell’OMC. Così oggi il mondo si presenta.</p>
      <p sl="sv">Questa non è una proposta che fornisce maggiori informazioni. Credo che, al contrario, sia una proposta che crea nuove barriere al commercio rendendolo più difficile, forse addirittura protezionista. Proprio per questo una regolamentazione del genere è vietata nell’Unione europea. Nel mercato interno, non è consentito, per esempio, in Svezia chiedere che articoli importati dalla Germania siano etichettati con l’origine. È vero che molti nostri partner commerciali, come gli Stati Uniti, dispongono di un regolamento del genere. Gli Stati Uniti hanno introdotto tale disposizione nel 1930, ma non è ovviamente un approccio che dovremmo imitare. Noi tutti sappiamo che gli anni Trenta sono stati i decenni più oscuri della storia del commercio mondiale. Anziché introdurre regolamenti commerciali del secolo scorso, che creano nuove barriere commerciali e ostacolano il commercio mondiale, penso che dovremmo fare esattamente il contrario. Per superare la recessione, dovremmo agevolare gli scambi. Il mio messaggio alla Commissione è dunque il seguente: rielaborare la proposta e farlo in maniera corretta! Voterò contro la proposta domani e sono sicuro che diversi colleghi seguiranno il mio esempio.</p>
    </intervention>
    <intervention id="3-757" speaker_id="28137" name="Kader Arif" is_mep="True" mode="spoken">
      <p sl="fr">a nome del gruppo S&amp;D. – Signora Presidente, signor Commissario, onorevoli colleghi, sono sempre contento di intervenire dopo il collega Fjellner, come sono sempre sicuro che non sarò d’accordo con lui.</p>
      <p sl="fr">In primo luogo, vorrei ringraziare il nostro relatore e i relatori ombra, soprattutto l’amico Susta, per l’eccellente lavoro svolto e la valida collaborazione che hanno intrattenuto in merito al presente testo, che finalmente consentirà l’introduzione di un sistema di indicazione di origine obbligatoria su taluni prodotti importati in Europa. Vorrei ringraziare anche lei, signor Commissario, per l’impegno dimostrato.</p>
      <p sl="fr">Il nostro voto domani sarà in realtà la prima fase dell’introduzione del regolamento, che risale al 2005 e il Parlamento ha sempre sostenuto e richiesto. Il marchio di origine è un passo importante verso la trasparenza e l’informazione, aspetti che dobbiamo continuamente migliorare a favore dei cittadini europei.</p>
      <p sl="fr">In effetti, i consumatori europei giustamente vogliono sapere ciò che stanno acquistando, da dove provengono i prodotti e in che condizioni sono stati fabbricati. Chiedono dunque di poter consumare in maniera più informata e, dunque, responsabile.</p>
      <p sl="fr">Con questo nuovo regolamento, rispondiamo a tale richiesta perché i nostri cittadini saranno maggiormente informati, in particolare in merito alle condizioni sociali e ambientali in cui gli articoli che acquistano sono prodotti. Contrariamente a ciò che alcuni vogliono credere, il consumatore è anche un cittadino, che accetta di pagare di più per una produzione europea di qualità perché questa normativa è anche essenziale per le aziende europee, la cui produzione è associata a una reputazione di qualità ed elevati standard di produzione.</p>
      <p sl="fr">Per le imprese che hanno scelto di mantenere il know-how che salvaguardia la produzione e i posti di lavoro in Europa, il presente regolamento ristabilirà condizioni di parità con i partner commerciali di paesi terzi. Il testo che emerge dal voto in sede di commissione per il commercio internazionale è equilibrato. Per questo, quando sarà votato domani in plenaria, invito i colleghi parlamentari a non rimettere in discussione tale equilibrio e sostenerlo votando a suo favore con maggioranza schiacciante.</p>
    </intervention>
    <intervention id="3-758" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – S ignora Presidente, onorevoli colleghi, signor Commissario. Signora Presidente, se Lei si recasse – magari in compagnia del Commissario De Gucht – a Venezia, sul Ponte di Rialto, e volesse comprare un paio di scarpe spacciate per italiane, una cravatta, una maschera tipica o un bicchiere di Murano, ha qualche possibilità di essere beffata, accorgendosi che il prodotto acquistato non è stato affatto prodotto in Italia bensì in qualche paese asiatico.</p>
      <p sl="it">Ritengo che la proposta di regolamento all'esame cominci a mettere un po' di ordine in un mercato globale sempre più confuso, cercando di proteggere il consumatore – compresi lei, signora Presidente, e il Commissario De Gucht se farete shopping sul Ponte di Rialto a Venezia, o altrove – le industrie europee che non hanno delocalizzato (mentre quelle che l'hanno fatto saranno penalizzate da questo regolamento) e soprattutto correggerà l'asimmetria sui mercati commerciali, che vede l'Europa come unica grande area priva di un regolamento sul marchio di origine obbligatorio.</p>
      <p sl="it">Non si tratta di una proposta protezionistica, anzi io la trovo molto equilibrata. Si riferisce soltanto a un numero limitato di prodotti, al prodotto finale destinato al consumatore e – per quanto riguarda il mio gruppo – di un progetto pilota per cinque anni perché sosterremo l'emendamento con la sunset clause . Oltre a questo, abbiamo anche introdotto in commissione, attraverso un mio emendamento, una disposizione che vuole evitare qualsiasi carico burocratico eccessivo ai danni delle imprese.</p>
      <p sl="it">Se la votazione di domani sarà soddisfacente, sarà una vittoria di tappa non una vittoria conclusiva. Avremo poi bisogno del pieno sostegno della Commissione nel rapporto con il Consiglio, una Commissione è già stata molto prodiga di suggerimenti e molto cooperativa e che noi ringraziamo, ragion per cui dovremo continuare a lavorare insieme. Sono sicuro che tra cinque anni saremo soddisfatti del risultato che abbiamo ottenuto.</p>
    </intervention>
    <intervention id="3-759" speaker_id="96732" name="Malika Benarab-Attou" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, onorevoli colleghi, vorrei ringraziare la relatrice per il valido lavoro svolto. Dobbiamo essere maggiormente informati sull’indicazione dei paesi di origine dei prodotti che acquistiamo. Il diritto comunitario prevede peraltro sanzioni in caso di violazione …</p>
      <p sl="fr">Mi dispiace, c’è un inconveniente. Interverrò in un momento successivo.</p>
      <a text="(L’oratore si interrompe, quindi riprende su invito del Presidente)"/>
      <p sl="fr">Dobbiamo essere maggiormente informati sull’indicazione dei paesi di origine dei prodotti che acquistiamo. Il diritto comunitario prevede anche sanzioni in caso di violazione e inganno dei consumatori in merito all’origine. La Corte europea …</p>
      <p sl="fr">No, non funziona. Mi dispiace.</p>
      <a text="(L’oratore si interrompe nuovamente)"/>
    </intervention>
    <intervention id="3-760" speaker_id="23712" name="Jan Zahradil" is_mep="True" mode="spoken">
      <p sl="cs">a nome del gruppo ECR. – Signora Presidente, comprendo il perché la proposta sia stata presentata, ma non ne condivido i motivi. Penso che l’attuale mondo globalizzato difficilmente consenta a chiunque di stabilire il paese di origine; alla fine, una garanzia della qualità di tale o tal’altro prodotto è decisamente più importante del suo marchio o paese di origine. Dobbiamo inoltre prendere atto del fatto che tale proposta non affronta la questione della tutela dei marchi o delle etichette applicate a fini di protezione, e non può essere di alcuna utilità per tutelare detti marchi o etichette. Il fatto che possa comportare un aumento dei costi specifici di un prodotto e, dunque, forse anche un aumento del prezzo del prodotto stesso, è già stato menzionato qui dal Commissario. Alla fine, la circostanza che la proposta riguarda soltanto taluni prodotti, rammentati varie volte in questa sede, potrebbe anche essere considerata una discriminazione geografica o basata sul prodotto.</p>
      <p sl="cs">Obietterei pertanto che dovremmo limitarci all’etichettatura volontaria perché, in fine dei conti, laddove i consumatori attribuiscono un sufficiente valore aggiunto a tale etichettatura, la maggior parte dei produttori europei già applica questa etichettatura su base volontaria. L’Unione europea è spesso criticata per l’eccessiva regolamentazione, per l’adozione di troppe leggi che gravano sull’ambiente economico. Chiedo, quindi, perlomeno nella fattispecie, di non contribuire ad appesantire ulteriormente il fardello che già grava sull’ambiente giuridico ed economico nella Comunità.</p>
    </intervention>
    <intervention id="3-761" speaker_id="96646" name="Helmut Scholz" is_mep="True" mode="spoken">
      <p sl="de">a nome del gruppo GUE/NGL. – Signora Presidente, signor Commissario, anch’io vorrei ringraziare l’onorevole Muscardini per il lavoro svolto in merito alla presente relazione e i relatori ombra per la loro costruttiva collaborazione.</p>
      <p sl="de">Il mio gruppo accoglie con favore l’approccio volto a garantire maggiore trasparenza ai consumatori rispetto all’origine dei prodotti e sostiene la roadmap , come l’onorevole Rinaldi l’ha descritta, verso una vittoria. In realtà, preferiremmo che venissero riportare ulteriori informazioni come quelle sulla cosiddetta “impronta” ecologica dei prodotti, sul rispetto dei diritti dei lavoratori nel processo di produzione o sull’equa ripartizione degli utili tra produttori e lavoratori. Nel contempo, non riteniamo che questo lungo elenco di desideri possa rientrare in un regolamento sull’indicazione del paese di origine in quanto il nome di un paese in sé non fornisce alcuna informazione affidabile al riguardo. Prendiamo l’esempio dell’India, dove lo sfruttamento minorile è vietato. Anche se vi sono pecore nere tra le aziende, la stragrande maggioranza rispetta la legge. In un regolamento europeo, dobbiamo dunque tenere presente il fatto che né concorrenti né nazionalisti possono infangare il nome di un intero paese e dei suoi prodotti.</p>
      <p sl="de">Siamo a favore dello sviluppo di sistemi di certificazione. In tale ambito, etichette che indichino un commercio equo sono un modello da seguire e dovrebbero essere ulteriormente sviluppate con il sostegno comunitario. Inoltre, tenere conto dei metodi a bassa produzione di carbonio e delle condizioni umane di lavoro ci consentirebbe di rispondere alle moderne sfide. Mi rivolgo pertanto alla Commissione affinché compia passi per avviare l’iter che porti all’adozione di un ulteriore regolamento in tal senso.</p>
      <p sl="de">Permettetemi di aggiungere un’ultima considerazione. L’introduzione coerente di un regolamento sul “made in” può anche svolgere un ruolo nella risoluzione di complessi conflitti politici permettendo, per esempio, il libero accesso di articoli “prodotti in Palestina” nel mercato comunitario, che darebbe al paese l’opportunità di svilupparsi autonomamente dal punto di vista economico.</p>
    </intervention>
    <intervention id="3-762" speaker_id="97280" name="Claudio Morganti" is_mep="True" mode="spoken">
      <p sl="it">a nome del gruppo EFD . – Signora Presidente, onorevoli colleghi, il Parlamento europeo domani voterà il regolamento sull'etichettatura d'origine in base al quale – allo stato attuale degli emendamenti presentati – il marchio d'origine andrebbe applicato dai beni di consumo finale e a quelli destinati al consumatore finale.</p>
      <p sl="it">Una definizione, quest'ultima, che potrebbe causare una grave reazione a catena poiché non include i prodotti semilavorati e intermedi che – realizzati nei paesi extraeuropei – una volta giunti in Europa, con un'ultima e magari insignificante lavorazione, potrebbero acquisire il marchio "Made in" . Così, il consumatore non sarebbe pienamente informato della reale origine del prodotto, mentre le grandi industrie sarebbero incentivate a compiere processi di delocalizzazione nei paesi extra UE, moltiplicando i loro guadagni a sostegno esclusivo di se stesse e impoverendo i nostri distretti produttivi.</p>
      <p sl="it">Per queste ragioni abbiamo presentato degli emendamenti volti ad estendere tale definizione anche ai prodotti semilavorati e intermedi, in modo da garantire la trasparenza nella tracciabilità dei prodotti importati da paesi terzi, sul modello della legge italiana Reguzzoni, che rispetta appieno i diritti del consumatore. Onorevoli colleghi, questa è davvero l'ultima occasione di cui disponiamo per proteggere il settore manifatturiero, in Italia come nel resto d'Europa, che è uno dei principali traini dell'economia, a differenza di quei pochi potentati industriali, attenti al proprio interesse e non al bene dell'intera collettività.</p>
      <p sl="it">Inibire la delocalizzazione selvaggia, la contraffazione e lo sfruttamento di manodopera deve continuare ad essere gli obiettivi di questa Assemblea e se domani voteremo il regolamento, così come proposto, sarà come buttare via una grande occasione e con essa i nostri sforzi ma soprattutto quelli di milioni di lavoratori delle piccole e medie imprese, i quali si sentiranno traditi insieme a tutti i consumatori che hanno creduto in noi per poter esercitare una scelta consapevole. La battaglia che stiamo portando avanti non è contro nessuno ma in favore del lavoro, delle imprese, dei nostri lavoratori e di tutti i cittadini europei.</p>
    </intervention>
    <intervention id="3-763" speaker_id="96951" name="Diane Dodds" is_mep="True" mode="spoken">
      <p sl="en">Signora Presidente, viviamo in momento economico difficile e molte piccole aziende si sentono oberate dalla burocrazia comunitaria e i costi che essa comporta. Credo che, in primo luogo, questa Camera e la Commissione debbano esplorare modi per alleggerire l’onere finanziario, come spesso si è ribadito.</p>
      <p sl="en">In merito all’odierna proposta, dobbiamo ricercare un equilibrio tra l’apertura dei mercati per i prodotti europei e la garanzia della qualità e della sicurezza dei prodotti importati. Devo dire però che riterrei utile un’etichettatura dei prodotti alimentari da parte dei paesi terzi. So che non rientrano nell’ambito di applicazione della presente proposta, ma molti agricoltori dell’Irlanda del nord si sentono abbandonati nel momento in cui lavorano duramente per rispettare i requisiti imposti dall’Europa e devono competere con altri che non sono tenuti a rispettare i medesimi standard.</p>
      <p sl="en">Spero che il Commissario prenda atto del fatto che chi tra noi rappresenta comunità rurali e agricole non ha dimenticato la ripresa dei negoziati con i paesi del Mercosur, e speriamo che non sia disposto a sacrificare il nostro comparto agricolo per ulteriori mercati. Questa Camera ha l’abitudine di adottare normative che si spingono troppo oltre e temo che ciò stia accadendo anche in questo caso specifico.</p>
    </intervention>
    <intervention id="3-764" speaker_id="96882" name="Elisabeth Köstinger" is_mep="True" mode="spoken">
      <p sl="de">Signora Presidente, in primo luogo, vorrei ringraziare l’onorevole Muscardini per il grande impegno profuso, soprattutto alla luce degli aspetti controversi, alcuni dei quali sono stati già discussi. Sono convinta che sia necessario spiegare la questione ai consumatori europei. Sono inoltre del parere che il nostro obiettivo debba essere salvaguardare i cittadini europei da prodotti pericolosi e nocivi per la salute. Gli utenti finali dovrebbero sapere quali materie prime sono impiegate, come sono ottenute, dove e come sono trasformate e quali standard sociali e produttivi si applicano nei corrispondenti paesi. La finalità è chiara, ma abbiamo bisogno di chiarezza sui modi per conseguirla. Purtroppo, l’attuale versione del regolamento sul “made in” proposto non dice alcunché in merito all’origine reale di un particolare prodotto di base.</p>
      <p sl="de">Vorrei illustrarvi ciò che intendo attraverso un esempio: l’Uzbekistan è il terzo esportatore mondiale di cotone. Il novanta per cento del raccolto è frutto di un’operazione manuale, eseguita nella maggior parte dei casi sfruttando il lavoro minorile. Il cotone raccolto viene poi spedito in Vietnam, dove viene trasformato. Secondo le attuali proposte della Commissione, i tessili ora importati nell’Unione dal Vietnam dovrebbero recare il marchio “made in Vietnam”, ma che ne è della trasparenza per il consumatore europeo? Nessuno sa da dove provengono le materie prime e come sono state ottenute. Il livello di informazione è alquanto inadeguato.</p>
      <p sl="de">Il Centro europeo consumatori in Austria ha pubblicato un’analisi aggiornata secondo cui le più aziende tessili più importanti e prominenti al mondo non sono in grado di garantire che nella loro produzione non siano utilizzate materie prime provenienti da imprese statali che non abbiano comportato sfruttamento minorile. Un regolamento sul “made in” di questo genere, che esclude le materie prime dal processo di produzione, chiaramente giudica in maniera non corretta le esigenze degli utenti finali europei. Sono favorevole a una maggiore verità nell’etichettatura dei prodotti e, pertanto, mi oppongo a questa proposta della Commissione.</p>
    </intervention>
    <intervention id="3-765" speaker_id="36396" name="Gianluca Susta" is_mep="True" mode="spoken">
      <p sl="it">Signora Presidente, onorevoli colleghi, signor Commissario, ringrazio la relatrice Muscardini e tutti i relatori ombra insieme ai quali ho seguito questo dossier , estremamente importante per noi. Mi auguro che domani il Parlamento europeo dia alla risoluzione legislativa lo stesso convinto consenso che ha dato nel luglio 2006, con la dichiarazione scritta del 2008 e con il voto favorevole alla risoluzione del 2009.</p>
      <p sl="it">Ci accingiamo ad adottare un provvedimento che dovrebbe tutelare il consumatore, informandolo sull'origine dei prodotti per un più generale utilizzo, che ripristina l'uguaglianza delle opportunità nel commercio internazionale e la reciprocità tra l'Unione europea e i suoi principali competitori. Non aggiunge costi alle imprese dei paesi terzi, già obbligate a marchiare questi prodotti in tutti i paesi del mondo nostri competitori e in molti altri, né crea alcun onere per il sistema distributivo europeo che, indirettamente senza costo a carico dei bilanci pubblici, favorisce il rientro in Europa di importanti produzioni, frena la delocalizzazione e contribuisce alla lotta alla contraffazione.</p>
      <p sl="it">Si tratta di un insieme di vantaggi talmente evidente, che non possono essere fermati invocando magari altre misure aggiuntive perché qui è proprio il caso di dire che il meglio è nemico del bene. Dobbiamo giungere alla conclusione di un processo iniziato sette anni fa, preoccupandoci degli interessi delle nostre aziende – soprattutto in questo momento di crisi e di disoccupazione – ma anche delle potenzialità di un commercio regolato all'insegna della reciprocità, della tutela del consumatore e dell'informazione corretta, che potrà trovare ulteriori sviluppi in tema di tracciabilità.</p>
      <p sl="it">Ma guai se questo provvedimento non ottenesse il voto favorevole di questo Parlamento. Ringrazio ancora la Commissione e tutti coloro che lo vorranno sostenere, perché è utile al cittadino europeo e al commercio mondiale.</p>
    </intervention>
    <intervention id="3-766" speaker_id="96732" name="Malika Benarab-Attou" is_mep="True" mode="spoken">
      <p sl="fr">Signora Presidente, onorevoli colleghi, porgendovi le mie scuse, vorrei ringraziare la relatrice per il valido lavoro svolto. Dobbiamo essere maggiormente informati sull’indicazione dei paesi di origine dei prodotti che acquistiamo. Il diritto comunitario prevede anche sanzioni in caso di violazione e inganno dei consumatori in merito all’origine.</p>
      <p sl="fr">La Corte di giustizia europea decreta che la Commissione …</p>
      <p sl="fr">Mi scuso nuovamente, ma c’è un inconveniente. Farò in modo che venga messo agli atti.</p>
      <a text="(L’oratore si interrompe)"/>
    </intervention>
    <intervention id="3-767" speaker_id="28215" name="Jacky Hénin" is_mep="True" mode="spoken">
      <p sl="fr">Signora Presidente, il miracolo del libero commercio e della concorrenza libera e non distorta significa che un consumatore che acquista un coltello marchiato Laguiole nell’Aveyron, la sua regione di origine, ha il 90 per cento di probabilità di acquistare una lama di pessima qualità fabbricata in Cina o Pakistan, ed è soltanto uno dei tanti esempi. È uno svantaggio concreto dell’etichettatura.</p>
      <p sl="fr">Se realmente vogliamo salvaguardare e sviluppare l’occupazione industriale nell’Unione europea, se vogliamo evitare di fuorviare i consumatori europei e tutelarne la salute, se vogliamo prolungare l’acquis sociale e ambientale delle nostre società, abbiamo urgentemente bisogno di rendere obbligatoria l’indicazione di origine dei prodotti fabbricati, anche nel caso in cui ciò significhi interferire con i dogmi fondanti ultraliberali dell’Europa. Il marchio deve essere serio e non una forma di inganno attraverso la quale si presenta un articolo come se fosse stato “prodotto in Europa”, mentre di fatto è soltanto un assemblaggio di componenti provenienti da tutto il mondo, di cui unicamente l’etichetta è stata “prodotta in Europa”.</p>
      <p sl="fr">Gli uffici doganali e i ministeri di giustizia degli Stati membri dovranno poi essere dotati di tutti i mezzi di controllo e applicazione della legge per attuare una normativa forte sull’indicazione di origine e il paese di origine.</p>
    </intervention>
    <intervention id="3-768" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, grazie a una politica commerciale aperta, i nostri cittadini possono acquistare prodotti fabbricati in tutto il mondo. Nella maggior parte dei casi, però, non hanno modo di sapere dove l’articolo è stato fabbricato, da dove provengono i materiali con cui è realizzato e quali procedimenti tecnologici sono stati impiegati dal produttore per la sua trasformazione.</p>
      <p sl="sk">Nel contempo, la massima quantità di informazioni che il consumatore può avere in merito a un prodotto è un prerequisito fondamentale per prendere una decisione oculata quando si opera la scelta. A oggi, i nostri cittadini europei non hanno alcun diritto di ricevere informazioni elementari sui prodotti, informazioni che invece sono normalmente a disposizione non soltanto dei cittadini degli Stati Uniti dal 1930, ma ora anche dei cittadini di Cina, Giappone, Canada, India, Messico e altri paesi.</p>
      <p sl="sk">Per questo ritengo che sia giunto il momento che l’Unione europea adotti una normativa che tuteli i consumatori europei, prescindendo dagli interessi specifici delle grandi catene di distribuzione o alcuni gruppi di interesse e chieda ai fornitori di marchiare i prodotti importati da paesi terzi con le informazioni necessarie in merito alle loro origine. In questo modo, i nostri consumatori potranno contare su una fonte importante di informazioni per decidere quali prodotti scegliere, mentre i produttori di paesi terzi non saranno colpiti in maniera sostanziale in alcun modo perché da tempo ormai indicano l’origine dei loro prodotti ad altri paesi.</p>
      <p sl="sk">Sarà tuttavia importante riflettere attentamente sui meccanismi per l’applicazione uniforme di sanzioni e penali in caso di violazione di tale normativa da parte di qualunque Stato membro al fine di evitare che i produttori cerchino un punto di accesso al mercato comune dell’Unione europea non adeguatamente salvaguardato da sanzioni, eludendo in tal modo il rispetto dei regolamenti. Credo fermamente che l’introduzione di un sistema efficace di indicazione di origine dei prodotti provenienti da paesi terzi sia estremamente vantaggioso sia per i consumatori europei sia per i produttori che lo rispettano.</p>
    </intervention>
    <intervention id="3-769" speaker_id="28352" name="Zuzana Roithová" is_mep="True" mode="spoken">
      <p sl="cs">Signora Presidente, i produttori di vetreria, tessili e calzature della Repubblica ceca da tempo si rivolgono a me per chiedermi trasparenza sull’origine dei prodotti in quanto devono competere con imitazioni di origine sconosciuta che sono dannose per il mercato dell’Unione europea. Stiamo parlando soprattutto di prodotti di scarsa qualità e spesso nocivi. Inoltre, le informazioni sul luogo in cui tessili, calzature, vetreria, gioielli o prodotti farmaceutici sono stati fabbricati non sono informazioni riservate, né costituiscono una forma di protezionismo o una barriera al libero commercio, come la giudicano i liberali. Al contrario, il libero mercato e la libera concorrenza funzionano bene soltanto se i consumatori possono prendere decisioni corrette e libere sulla base delle informazioni disponibili e dell’esperienza.</p>
      <p sl="cs">Sostengo pienamente la relatrice, onorevole Muscardini, e apprezzo il suo contributo per giungere a un compromesso, che spero ci consenta di adottare la proposta domani. Capisco che, in particolare nei paesi del nord, dove i prodotti tradizionali sono stati sostituiti da importazioni provenienti da altri paesi, tale regolamento possa essere considerato inutile burocrazia. Paragoniamo tuttavia l’adozione del regolamento con le normative esistenti nei paesi nostri concorrenti, Stati Uniti, Canada, Giappone e Cina, dove l’indicazione “made in” è obbligatoria. Come l’oratore precedente, vorrei dire che è necessario che la Commissione proponga perlomeno standard minimi per le penali e garantisca che le norme siano coerentemente applicate in tutta l’Unione e gli esportatori di paesi terzi non siano preferiti a taluni paesi perché le sanzioni sono limitate o inesistenti. Lo dobbiamo ai nostri cittadini.</p>
    </intervention>
    <intervention id="3-771" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, signor Commissario, onorevoli colleghi, durante un recente viaggio di una delegazione per conto della commissione per il commercio internazionale, ho avuto il piacere di recarmi in vista presso una serie di siti di produzione in Europa, piccole imprese che sono costrette e operare in condizioni estremamente difficili: ho avuto modo di constatare qualità superiore, equità delle retribuzioni, corrette condizioni di lavoro e un contesto di lavoro razionale. Questo è il risultato diretto delle nostre tradizioni e dell’ordinamento giuridico europeo. Vi sono però molti paesi in cui tali principi non esistono, le condizioni di lavoro sono pessime e non vi sono garanzie per i lavoratori. Credo che i consumatori europei debbano perlomeno poter riconoscere in futuro se i prodotti che acquistano provengono da uno specifico paese in cui non si applicano i principi di base. In avvenire ciò sarà indispensabile grazie al testo che l’onorevole Muscardini ha così efficientemente predisposto. Di conseguenza, sosterremo la proposta.</p>
      <p sl="de">Alle aziende che hanno trasferito la produzione all’estero per convenienza e per eludere la burocrazia, che ora si stanno lamentando, direi: siete voi le responsabili!</p>
    </intervention>
    <intervention id="3-772" speaker_id="96733" name="Antonio Cancian" is_mep="True" mode="spoken">
      <p sl="it">Signor Presidente, signor Commissario, onorevoli colleghi, l'Europa non poteva sottrarsi a questo suo dovere: solo da qui si può e si doveva agire. Ringrazio la tenacia con cui ha lavorato la collega Muscardini e tutti gli altri colleghi che si sono impegnati in questo dossier .</p>
      <p sl="it">Per quanto riguarda la tracciabilità dalle merci provenienti dai paesi extraeuropei: ritengo doveroso che il consumatore sia a conoscenza della provenienza e dell'origine dei prodotti, a salvaguardia della propria salute e della propria libertà, con l'estensione ai semilavorati in cui viene evidenziata la filiera. In merito alla competitività: l'assenza di un regolamento di questo tipo lede il diritto dei cittadini e dei consumatori europei e impedisce il corretto funzionamento del mercato il quale, per essere libero, deve avere regole comuni e condivise, senza disparità o concorrenza sleale.</p>
      <p sl="it">In relazione alla salvaguardia delle piccole e medie imprese e dei propri prodotti nazionali: non sono i grandi gruppi che necessitano di tale protezione, anzi ritengo non ne abbiano affatto bisogno visto che con i loro brand navigano nel mondo. Dobbiamo inoltre valorizzare le peculiarità e le eccellenze tipiche dei nostri paesi, rilanciare l'economia europea e garantire il rispetto dei diritti dei lavoratori in materia sociale e ambientale e nella produzione.</p>
      <p sl="it">Signor Presidente, signor Commissario, mi chiedo cosa si debba temere nel dire la verità e nel voler stabilire regole uguali per tutti. Dobbiamo cercare di non farci sottomettere, ricorrendo al metodo comunitario della codecisione, ed evitare che il Consiglio imponga sempre la propria volontà. Cerchiamo dunque intanto di realizzare questa tappa, sostenendo il regolamento in questione. Per il resto si vedrà.</p>
    </intervention>
    <intervention id="3-773" speaker_id="103488" name="Sergio Gutiérrez Prieto" is_mep="True" mode="spoken">
      <p sl="es">Signor Presidente, il regolamento che oggi stiamo discutendo è di fondamentale importanza per il futuro del settore della coltelleria e altri settori affini che, nella mia regione, il paese di Don Chisciotte, specificamente Albacete, rappresenta non soltanto la sopravvivenza di più di 8 000 posti di lavoro, ma anche parte della sua identità e del futuro impegno nei confronti dell’artigianato come fonte di occupazione.</p>
      <p sl="es">L’indicazione “made in” sui coltelli è richiesta da tempo da gruppi sociali come Aprecu e il governo della comunità Castiglia-La Mancha ha lottato per tale indicazione con il sostegno unanime del suo parlamento regionale.</p>
      <p sl="es">L’indicazione di origine non è interventismo; è un impegno per la trasparenza delle norme commerciali e la lotta alla concorrenza sleale. Significa rafforzare la capacità dei consumatori di prendere decisioni scegliendo un prodotto perché tengono conto non soltanto del suo prezzo finale, ma anche del marchio di qualità del luogo di origine o delle condizioni sociali in cui viene fabbricato. Soprattutto, rappresenterà un nuovo motivo di ottimismo per molti che vivono un momento difficile, ma oggi sentono che non siamo indifferenti in termini di sostegno a un commercio più equo, dando nel contempo valore aggiunto a quanti, producendo, lo fanno nel rispetto dei diritti sociali e delle condizioni migliori dei lavoratori europei.</p>
      <p sl="es">Vorrei pertanto ringraziare la relatrice e l’onorevole Menéndez del Valle per la coscienza sociale che hanno dimostrato su tale questione, di importanza vitale per la mia regione.</p>
    </intervention>
    <intervention id="3-774" speaker_id="28170" name="Peter Šťastný" is_mep="True" mode="spoken">
      <p sl="sk">Signor Presidente, vorrei complimentarmi con l’onorevole Muscardini per l’approccio assunto nei confronti della relazione e il duro lavoro svolto per portarla a compimento. L’Unione europea non è la prima, né la seconda, né la terza a chiedere che i suoi cittadini siano informati in merito all’origine di un prodotto acquistato per necessità o consumo.</p>
      <p sl="sk">Stati Uniti, Canada, Giappone, India e molti altri paesi da tempo garantiscono questo diritto ai propri cittadini, ciò in accordo con i regolamenti dell’Organizzazione mondiale del commercio. Pertanto, la domanda è: perché non abbiamo ancora trovato un compromesso? Tutti conveniamo sul bisogno di informare il cittadino consumatore. È anche vero però che l’indicazione del paese di origine, ossia la disposizione “made in”, è potenzialmente fuorviante in quanto la globalizzazione nell’industria fa sì che il prodotto finale sia costituito da componenti fabbricati in paesi diversi. Se quindi aggiungessimo un’altra indicazione oltre a quella “prodotto in” come, per esempio, “trasformato in” o “assemblato in”, potremmo giungere a un ampio consenso più agevolmente. Il maggiore ostacolo, il timore di fornire informazioni non corrette, incomplete o fuorvianti, verrebbe così eliminato.</p>
      <p sl="sk">In conclusione, vorrei esprimere la speranza che qui, nel Parlamento europeo, al quale il trattato di Lisbona ha concesso maggiore autorità proprio in tale ambito, sotto la guida della relatrice, onorevole Muscardini, si trovino soluzioni comuni che aiutino i nostri cittadini a operare scelte migliori e, cosa più importante, più libere.</p>
    </intervention>
    <intervention id="3-775" speaker_id="39726" is_mep="True" mode="spoken" role="Presidente">
      <p sl="unknown">Mi dispiace intervenire, onorevole. L’ordine del giorno reca i commenti immediati. Ve ne sono sei, per cui potremo dare la parola a tutti.</p>
    </intervention>
    <intervention id="3-776" speaker_id="97195" name="Giovanni Collino" is_mep="True" mode="spoken">
      <p sl="it">Signor Presidente, onorevoli colleghi, tutti i cittadini si sono resi conto della dimensione globale della crisi economica in atto e riteniamo che siano consapevoli dell'importanza dell'adozione di regole comuni per evitare di provocare distorsioni nei mercati e pericolosi raffreddamenti negli scambi.</p>
      <p sl="it">L'Unione europea ha preso atto della necessità di informare con chiarezza i cittadini sui prodotti che circolano all'interno dei propri confini e si è mossa in questa direzione, tenendo conto degli interessi sia degli Stati che dei cittadini. Mentre l'interesse dei primi consiste nel valorizzare le proprie risorse senza essere protezionisti, quello dei secondi consiste nel sapere sempre e comunque la provenienza di ogni prodotto, anche a costo di attendere qualche tempo affinché questo regime si applichi a tutte le categorie di merci.</p>
      <p sl="it">Vogliamo che l'Unione europea parli con una sola voce, all'altezza di tutte le altre voci che si esprimono con forza nei mercati internazionali. Per questo, domani sosterremo la relazione sull'indicazione del paese d'origine di alcuni prodotti importati da paesi terzi, invitando il Consiglio a fare la sua parte per concludere al meglio questo percorso legislativo che dura ormai da sei lunghi anni.</p>
    </intervention>
    <intervention id="3-777" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, signor Commissario, onorevoli colleghi, dopo cinque anni dalla proposta di regolamento, finalmente domani si giunge alla votazione sull'obbligatorietà del marchio d'origine per alcuni prodotti importati dai paesi terzi. Il Parlamento europeo nel corso degli anni ha più volte espresso la necessità di una norma che riconosca ai consumatori il diritto di avere una corretta informazione sulla provenienza dei prodotti, favorendone così una scelta più consapevole.</p>
      <p sl="it">I nostri prodotti sono spesso vittima di contraffazione e di indicazioni ingannevoli. Questo regolamento potrà contribuire a dare maggiori garanzie alle aziende europee e a recuperare competitività a livello internazionale. Mi auguro che il Parlamento dia un segnale forte, approvando a larghissima maggioranza la relazione dell'onorevole Muscardini, che ringrazio insieme al relatore ombra, onorevole Gianluca Susta.</p>
    </intervention>
    <intervention id="3-778" speaker_id="96772" name="Peter Jahr" is_mep="True" mode="spoken">
      <p sl="de">Signor Presidente, anche nel settore agricolo i consumatori hanno diritto a informazioni dettagliate e inequivocabili in merito all’origine dei prodotti venduti nell’Unione europea. Così possiamo consentire loro di prendere decisioni di acquisto deliberate e ben informate.</p>
      <p sl="de">L’obiettivo a lungo termine deve essere tuttavia quello di applicare i nostri standard elevati di sicurezza e qualità dei prodotti anche ai prodotti importati che saranno venduti nell’Unione europea. Non si tratta di restrizioni commerciali, bensì al contrario di instaurare condizioni concorrenziali paritarie come prerequisito decisivo per un commercio globale equo. Purtroppo, la proposta di risoluzione presentata dalla Commissione non conseguirà tale scopo.</p>
    </intervention>
    <intervention id="3-779" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, onorevoli colleghi, sosteniamo con entusiasmo questo regolamento, ringraziando la relatrice Cristiana Muscardini e gli onorevoli Susta e Rinaldi. Anch'io ritengo che questo provvedimento sia una tappa intermedia. Dobbiamo decidere se sia o meno giusto che un consumatore, acquistando un prodotto, sappia dove questo è stato fabbricato. Noi lo riteniamo giusto: è una norma che va verso la trasparenza e la tutela dei diritti dei consumatori. Poco ci importa se in questo momento, per tutelare i diritti di trasparenza e di chiarezza dei consumatori, qualche azienda che ha delocalizzato si troverà ad essere in qualche modo penalizzata.</p>
      <p sl="it">Ho ascoltato con attenzione il collega svedese Fjellner, che viene da Stoccolma, a cui mi preme rispondere che vorrei avere la serenità di recarmi nel suo paese per acquistare un abito di produzione tipica svedese con la certezza che sia davvero stato prodotto in Svezia. Perché potrebbe avere il marchio di un'azienda svedese pur essendo stato prodotto da una piccola industria manifatturiera, magari ubicata a dieci chilometri da casa mia. Mi sentirei allora un fesso per essere andato fino in Svezia ad acquistare qualcosa che viene prodotto a casa mia.</p>
      <p sl="it">Dunque, ben venga il marchio d'origine se dà trasparenza e possibilità di chiarezza e conoscenza ai consumatori e, finalmente, un minimo di risposte a quel gran numero di aziende che, coraggiosamente non hanno delocalizzato e sono state travolte dalla concorrenza sleale.</p>
    </intervention>
    <intervention id="3-780" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, abbiamo sostenuto e valutato la possibilità che esista un’indicazione di origine perché la consideriamo sotto ogni profilo uno strumento per difendere i posti di lavoro nell’industria europea, non da ultimo nelle piccole e medie imprese, uno strumento contro il dumping sociale e ambientale. Uno strumento importante, ma soltanto questo: uno strumento. Non è, e non illudiamoci in tal senso, una panacea. Non è la soluzione magica, universale per affrontare le tragiche conseguenze derivanti dalla liberalizzazione e dalla regolamentazione del commercio mondiale, affrontare il terribile danno che da tale regolamentazione deriva.</p>
      <p sl="pt">Alcuni di quelli che hanno beneficiato di tale liberalizzazione sono gli stessi che sono stati sempre contrari all’indicazione di origine: i grandi importatori e distributori europei. Dal canto nostro, continueremo a combattere il protezionismo sul quale questi gruppi di interesse hanno potuto contare contro il bene comune a discapito di migliaia di piccole e medie imprese in Europa e dei lavoratori, dei loro diritti e delle loro retribuzioni.</p>
      <p sl="pt">Dobbiamo affrontare seriamente le questioni legate alla produzione e alla trasformazione che interessano diverse aree geografiche, ma tali questioni possono essere superate e devono essere risolte nella maniera più trasparente e informativa possibile.</p>
    </intervention>
    <intervention id="3-781" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, alla collega Moscardini vorrei dire che, citando Shakespeare, ha reso un servizio di Stato perché per troppo tempo siamo stati per il mondo la madrina delle favole dispensando in lungo e largo la nostra generosità e, alla fine, siamo trattati come fate. Lo abbiamo visto a Copenaghen e lo vediamo alle Nazioni Unite. Per fortuna, però, stasera, inizieremo a combattere per i nostri interessi e stabilire condizioni di parità per i nostri consumatori e produttori.</p>
      <p sl="en">Non ha alcun senso che prodotti possano giungere nell’Unione europea da paesi terzi senza una qualche indicazione della loro origine. Vorrei che tale principio si spingesse oltre. La collega Dodds ha detto che vorrebbe vederla estesa all’agricoltura e questo è perlomeno un primo passo. Dobbiamo aiutare i nostri consumatori a operare le scelte, sapere che le scelte che stanno compiendo sono quelle giuste, sapere che non vi è contraffazione e le condizioni sono paritarie per tutti.</p>
      <p sl="en">Pertanto, complimenti alla collega Muscardini. Finalmente siamo sulla buona strada.</p>
    </intervention>
    <intervention id="3-782" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, noto che la proposta è ampiamente appoggiata in Parlamento, per cui non mi dilungherò su molte osservazioni formulate perché la maggior parte di esse sostiene la proposta della Commissione e la relazione Muscardini che la riguarda.</p>
      <p sl="en">Consentitemi di dire rispetto alle norme di origine che è un regime molto stabilizzato. Le norme sono di fatto molto stabili e note perché è proprio sulla base di tali norme di origine che vengono pagati i dazi doganali quando i prodotti giungono sul mercato europeo. La nostra proposta infatti si basa interamente su tali norme. Non vi possono essere equivoci in merito.</p>
      <p sl="en">Il secondo commento che vorrei esprimere riguarda un emendamento introdotto dall’onorevole Muscardini, che di fatto propone che il presente regolamento sul “made in” sia una sorta di progetto pilota che sarebbe valutato dopo un quadriennio e forse modificato. Ritengo che tale emendamento meriti di essere sostenuto perché immagino che migliorerà le possibilità che la proposta ha in Consiglio.</p>
      <p sl="en">La proposta, risalente al 2005, non fa parte delle normative europee semplicemente perché il Consiglio non la condivide. Sinora l’ha rifiutata, ma la proposta dell’onorevole Muscardini di farne un progetto pilota per cinque anni con una valutazione dopo quattro è un ottimo passo nella giusta direzione. Per questo la Commissione può accogliere l’emendamento proposto.</p>
    </intervention>
    <intervention id="3-783" speaker_id="1073" name="Cristiana Muscardini" is_mep="True" mode="spoken">
      <p sl="it">relatrice . − Signor Presidente, onorevoli colleghi, ringrazio il Commissario per la considerazione che ha dimostrato per le proposte che abbiamo elaborato in commissione. Il lavoro è stato lungo, con una mediazione difficile, ma si è cercato di tener conto delle esigenze di tutti. Ringrazio soprattutto i relatori ombra, l'onorevole Susta e l'onorevole Rinaldi. Abbiamo potuto presentare un testo che avvolge, nella sua interezza, la maggior parte dei problemi che ci erano stati presentati.</p>
      <p sl="it">Ringrazio anche i colleghi che questa sera si sono espressi in grande maggioranza a favore del regolamento, ma soprattutto a favore di una maggiore democrazia e rispetto dei consumatori e dei cittadini europei. Mi auguro che domani il voto possa finalmente dare il via a una nuova fase dell'Unione europea, una fase nella quale, da un lato, si riafferma la volontà politica dell'Unione e, dall'altro, si riafferma con sempre maggiore forza il diritto dei cittadini europei a essere informati e partecipi delle scelte che l'Unione farà.</p>
      <p sl="it">È stato un lungo lavoro di compromesso e sinceramente mi stupisco che ci siano ancora alcuni colleghi, che rappresentano alcuni paesi, che preferiscono immaginare di respingere il regolamento piuttosto che garantire ai loro concittadini gli stessi diritti di cui godono i cittadini cinesi, indiani, americani, e via discorrendo.</p>
      <p sl="it">Mi auguro che la notte porti consiglio e che ciascuno di noi ricordi che un giorno ci sarà chiesto ragione di ciò che abbiamo fatto di bene, di ciò che abbiamo fatto di male, ma anche di ciò che non abbiamo fatto. Oggi dobbiamo finalmente agire con una capacità di comprensione di ciò che il mondo ci rappresenta. La libertà e la democrazia sono difese dalla conoscenza.</p>
    </intervention>
    <intervention id="3-784" speaker_id="39726" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 21 ottobre 2010.</p>
      <p sl="unknown">Dichiarazioni scritte (articolo 149del regolamento)</p>
    </intervention>
    <intervention id="3-785" speaker_id="96714" name="Jiří Havel" is_mep="True" mode="written">
      <p sl="cs">Vorrei esprimere pieno appoggio alla relazione sull’introduzione dell’indicazione di origine per taluni prodotti importati da paesi terzi. La proposta dell’onorevole Moscardini colma la precedente mancanza di standard legislativi europei in tale ambito. L’obbligo di indicare l’origine dei prodotti può contribuire alla parità di condizioni sul mercato commerciale mondiale perché una protezione analoga dei prodotti nazionali è anche insistentemente richiesta da varie economie globali, come quella statunitense, canadese o giapponese. Una siffatta protezione aiuta dunque i prodotti fabbricati nell’Unione europea a essere più competitivi rispetto ai prodotti di paesi terzi. Indicare il paese di origine contribuisce inoltre alla preservazione dei metodi di produzione tradizionali, delle caratteristiche tipiche dei prodotti e della qualità. Questo tipo di protezione dei prodotti europei avrà anche ripercussioni positive sul mantenimento dell’occupazione in tutti gli Stati membri. Vorrei inoltre aggiungere che l’indicazione del paese di origine rafforza la consapevolezza del consumatore e migliora la trasparenza nella decisione di acquisto di prodotti specifici evitando possibili contraffazioni o indicazioni fraudolente in merito all’origine dei prodotti.</p>
    </intervention>
    <intervention id="3-786" speaker_id="96771" name="Jarosław Kalinowski" is_mep="True" mode="written">
      <p sl="pl">Le informazioni in merito all’origine dei prodotti disponibili sul mercato europeo sono molto importanti per tutti i consumatori. Indicare il paese di origine consente ai cittadini di operare scelte informate quando acquistano uno specifico prodotto e consente loro di evitare i rischi per la sicurezza e la salute legati a prodotti di paesi terzi che non rispondono agli standard qualitativi. I regolamenti sull’indicazione di origine instaurano anche una protezione efficace dalla contraffazione e dalla concorrenza sleale. È importante definire nel dettaglio le forme e le procedure per l’indicazione di origine, nonché fissare sanzioni in caso di violazione delle disposizioni del regolamento.</p>
    </intervention>
  </section>
  <section id="creitem30" title="16. Accordo commerciale anticontraffazione (ACTA) (discussione)">
    <intervention id="3-788" speaker_id="39726" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’accordo commerciale anticontraffazione (ACTA).</p>
    </intervention>
    <intervention id="3-789" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, onorevoli parlamentari, mi avete chiesto di venire in plenaria a spiegare a che punto siamo giunti nei negoziati sull’accordo commerciale anticontraffazione (ACTA). Condivido la vostra idea secondo cui si tratta di un dossier importante e sono qui per la terza volta in meno di un anno a discuterne con voi.</p>
      <p sl="en">A che punto siamo? Orbene, in sintesi, siamo vicini alla meta. Infatti, il 2 ottobre 2010, i negoziatori dell’Unione europea e di altri 10 paesi hanno terminato l’ultimo round di negoziati risolvendo pressoché ogni questione. Pochissime sono rimaste in sospeso, argomento sul quale ritornerò più tardi.</p>
      <p sl="en">Un testo consolidato e ampiamente stabilizzato dell’accordo proposto è stato reso noto due settimane fa. Spero che ciò vi abbia consentito di riscontrare che la Commissione ha scrupolosamente rispettato i principi da me enunciati nei miei precedenti interventi dinanzi a quest’Aula.</p>
      <p sl="en">È essenziale ricordare che l’ACTA è un accordo riguardante l’applicazione dei diritti di proprietà intellettuale. Ciò significa che non obbliga alcun firmatario a creare nuovi diritti sostanziali né modificare quelli esistenti. Impegna soltanto i sottoscrittori a garantire che i titolari dei diritti possano pienamente farli valere se, quando e dove esistono.</p>
      <p sl="en">L’accordo ACTA riguarda l’istituzione di un nuovo strumento che garantirà l’effettiva tutela dei diritti di proprietà intellettuale esistenti, il che è essenziale se vogliamo mantenere un ruolo guida nell’“economia della conoscenza”. Contrariamente a ciò che alcuni sembrano sostenere, l’ACTA non riguarda la creazione di una sorta di “grande fratello”.</p>
      <p sl="en">So che vi preoccupava il fatto che i negoziati venissero condotti a porte chiuse e i testi negoziali non fossero resi pubblici. Su insistenza della Commissione, sono state pubblicate successive versioni del testo e i nostri negoziatori sono venuti qui dopo ogni round negoziale a rispondere alle vostre domande. Abbiamo compiuto tale passo per garantire la possibilità di discutere l’argomento in un clima di reciproca fiducia.</p>
      <p sl="en">Vorrei ricordare che il Mediatore ha recentemente riconosciuto, proprio nel contesto dei negoziati ACTA, che era giustificato mantenere il riserbo su alcuni documenti negoziali principali. Il Mediatore ha confermato che la riservatezza mantenuta era legale e in linea con il regolamento del 2001 sull’accesso ai documenti.</p>
      <p sl="en">Vorrei sottolineare ora alcuni elementi salienti dell’accordo ACTA. In primo luogo, un’ampia copertura dei diritti di proprietà intellettuale. Vista la diversità di tali diritti, su cui gli operatori europei fanno affidamento per tutelare le proprie invenzioni, abbiamo combattuto per un’ampia copertura, ottenendola. In particolare, siamo riusciti a garantire che le indicazioni geografiche europee siano trattate in maniera paritaria.</p>
      <p sl="en">Questo è un successo dell’Unione. Il principio non sarebbe presente nel progetto di accordo ACTA se non fosse stato per la Commissione europea. So che forse non si spinge tanto oltre quanto alcuni avrebbero voluto, per esempio per quanto concerne le misure concernenti le frontiere. Le differenze giustificate permarranno e le parti firmatarie dell’accordo non dovranno adottare il sistema comunitario di tutela delle indicazioni geografiche attraverso sistemi sui generis .</p>
      <p sl="en">In secondo luogo, l’accordo ACTA definisce per la prima volta uno standard internazionale per le violazioni della proprietà intellettuale in Internet. Internet è l’ambiente di mercato più globale, aperto e in rapido mutamento, dove circolano musica, film, libri e software . Milioni di prodotti contraffatti sono commercializzati ogni giorno attraverso la rete. L’accordo rappresenta pertanto un livello di armonizzazione e trasparenza rivoluzionario, eppure equilibrato, per le norme applicabili a tali violazioni, rimanendo però pienamente allineato all’acquis comunitario.</p>
      <p sl="en">Consentitemi di ribadire che l’accordo non modificherà l’acquis dell’Unione. I nostri orientamenti negoziali lo richiedevano e li abbiamo scrupolosamente rispettati, come si evince dal testo.</p>
      <p sl="en">In terzo luogo, l’ACTA rappresenta un accordo equilibrato, che risponde alle quattro preoccupazioni principali espresse dai parlamentari, per le seguenti quattro ragioni.</p>
      <p sl="en">Primo, il testo non incide sulla tutela dei diritti fondamentali, della privacy e della protezione dei dati.</p>
      <p sl="en">Secondo, l’accordo rispetta il ruolo importante di Internet, una rete libera, e salvaguardia il ruolo dei fornitori di servizi, nonché il sistema europeo di eccezioni per il diritto d’autore, come il regime europeo di esenzione condizionata dalla responsabilità per gli operatori Internet. Le eccezioni europee, come l’uso privato o educativo, resteranno anch’esse valide.</p>
      <p sl="en">Terzo, il testo fa riferimento alle disposizioni dell’accordo TRIPS, che salvaguarda l’equilibrio essenziale tra i diritti dei titolari di diritti e il pubblico interesse e sottolinea la necessità che i diritti di proprietà intellettuale contribuiscano all’innovazione tecnica, al benessere socioeconomico o alla protezione della salute.</p>
      <p sl="en">Quarto, l’ACTA riconosce espressamente l’importanza di garantire l’accesso ai farmaci, facendo riferimento alla corrispondente dichiarazione di Doha, escludendo peraltro esplicitamente le violazioni di brevetti dalle sezioni sull’applicazione penale e le frontiere.</p>
      <p sl="en">Qual è la situazione dell’accordo e quali passi successivi saranno intrapresi? Ebbene, a Tokyo non è stato possibile finalizzare il testo. Le parti hanno mantenuto alcune riserve che vanno sciolte nelle prossime settimane. Vi sono in particolare due questioni aperte.</p>
      <p sl="en">In primo luogo, la violazione di brevetti dovrebbe essere inclusa o esclusa dal campo di applicazione delle misure relative alle controversie civili? Mi piacerebbe conoscere la vostra posizione in merito. Mi preoccupa il fatto che l’esclusione totale dei brevetti, un importante diritto di proprietà intellettuale, possa rischiare di privare molte industrie dei vantaggi di questo capitolo. Penso, per esempio, al settore automobilistico, ai macchinari, ai prodotti farmaceutici e all’agrochimica.</p>
      <p sl="en">In secondo luogo, l’altro tema importante ha a che vedere con la proposta europea secondo cui le misure su Internet previste dall’accordo debbano applicarsi non soltanto alle violazioni dei diritti d’autore, ma anche a quelle dei marchi. Come sapete, in Internet è possibile trovare migliaia di offerte di prodotti contraffatti usando marchi europei, siano essi abiti, cosmetici, orologi o persino prodotti alimentari. Credo che queste violazioni commesse attraverso la rete debbano essere affrontate perché sono sostanzialmente identiche, pur essendo virtuali, alle violazioni reali riguardanti prodotti fisici.</p>
      <p sl="en">Per concludere, sono fermamente convito dell’importanza di contrastare l’abuso generalizzato della proprietà intellettuale europea nel mondo. L’accordo può offrire un importante contributo al conseguimento di tale scopo, nel pieno rispetto della legislazione europea esistente. L’ACTA è il primo importante accordo internazionale sui diritti di proprietà intellettuale dall’accordo TRIPS dell’OMC risalente al 1994, che trova anche un giusto equilibrio tra i diritti dei cittadini e quelli dei consumatori.</p>
      <p sl="en">Confido in un continuo dialogo approfondito con il Parlamento europeo per giungere, infine, alla conclusione dell’accordo e alla sua successiva approvazione.</p>
    </intervention>
    <intervention id="3-790" speaker_id="28219" name="Daniel Caspary" is_mep="True" mode="spoken">
      <p sl="de">a nome del gruppo PPE. – Signor Presidente, signor Commissario, onorevoli colleghi, vorrei esprimere i miei più sinceri ringraziamenti al Commissario per aver colto l’opportunità diverse volte negli ultimi mesi, in primo luogo, di riferire qui in plenaria e, in secondo luogo, presenziare alle sessioni di domande e risposte con la competente commissione parlamentare, sia di persona sia attraverso i suoi collaboratori. È giusto e importante garantire al Parlamento che la Commissione riferisca concretamente sullo stato di avanzamento dei negoziati in maniera trasparente. Ritengo che ciò ci ponga anche nella condizione di valutare e, dunque, approvare o respingere tale accordo sulla base di informazioni affidabili.</p>
      <p sl="de">La mia impressione attualmente è che molte critiche stiano esaurendo le argomentazioni contro l’accordo ACTA. Penso che sia un bene che l’acquis comunitario resti immutato. Sarebbe straordinario se la Commissione potesse nuovamente dimostrarci che è realmente determinata. Vi sono ancora alcuni membri di questo Parlamento che nutrono dubbi in merito e sarebbero grati alla Commissione se illustrasse nuovamente tale aspetto in maniera chiara e inequivocabile, forse anche facendo intervenire il proprio servizio legale per chiarirla. Ritengo positivo il fatto che l’accordo ACTA apparentemente si concentri sull’attuazione del diritto esistente, anziché elaborare nuove leggi.</p>
      <p sl="de">Apprezzo in particolare la sezione su Internet. È tempo di agire per quanto concerne film, musica, libri e software che circolano in Internet. Non sto cercando di criminalizzare i nostri cittadini, ma ritengo che debba essere possibile anche per artisti e creatori far valere i propri diritti di proprietà intellettuale in Internet e mi compiaccio per il fatto che l’accordo rappresenti un primo passo in tale direzione.</p>
      <p sl="de">Avrei sicuramente preferito affrontare l’intera questione nell’ambito dell’OMC. Rilevo anche però che sono mancati partner idonei nel dialogo in tale sede, per cui l’accordo ACTA rappresenta indubbiamente un buon inizio. Sarei grato alla Commissione se, eventualmente dopo la conclusione dell’accordo, potesse fare tutto quanto in suo potere per garantire che il maggior numero possibile di nuovi paesi lo sottoscriva, dimostrando anche una certa flessibilità nei casi in cui sussistono dubbi.</p>
      <p sl="de">Apprezzo in particolare il fatto che sia stato possibile inserire informazioni sull’origine geografica, come per lo champagne, il whisky scozzese, il prosciutto di Parma, eccetera, e vorrei complimentarmi con lei per questo. Ritengo infatti che sia un notevole passo avanti per gli interessi dell’Unione europea. Deve essere possibile garantire e proteggere la nostra indicazione di origine europea e le relative informazioni proprio come i marchi Coca Cola , Kellogg’s Cornflakes e così via. Penso che si debbano compiere attivamente passi in tale ambito nell’interesse dei nostri produttori.</p>
      <p sl="de">È stata posta una domanda in merito ai brevetti: da un lato, il titolo dell’accordo indica chiaramente una direzione diversa; tuttavia, dall’altro, le nostre aziende si stanno confrontando con problemi enormi al riguardo e suggerirei che forse l’argomento potrebbe essere discusso con la Commissione nel dettaglio lunedì, quando parteciperà alla riunione della commissione per il commercio internazionale.</p>
      <p sl="de">Complimenti per i risultati conseguiti. La incoraggerei a dar prova di perseveranza per quanto concerne le questioni pendenti. Attendo con ansia il giorno in cui questa Camera deciderà se approvare o respingere l’accordo nella sua formulazione finale.</p>
    </intervention>
    <intervention id="3-791" speaker_id="28137" name="Kader Arif" is_mep="True" mode="spoken">
      <p sl="fr">a nome del gruppo S&amp;D. – Signor Presidente, signor Commissario, onorevoli parlamentari, siamo evidentemente di fronte a un testo la cui complessità preoccupa molti di noi, e soprattutto, a mio parere, i cittadini europei. Signor Commissario, ho chiesto trasparenza e lei ha risposto. Oggi sono un po’ preoccupato.</p>
      <p sl="fr">Infatti, per come la vedo io, oltre alle questioni puramente tecniche, il rischio principale è la direzione che abbiamo intrapreso in merito a questa relazione sempre più articolata tra libertà individuale e Internet. Il mondo cambia rapidamente e ne siamo tutti consapevoli. Siamo tutti consci della rivoluzione in atto nell’accesso non soltanto alle informazioni, ma anche alla cultura attraverso tale strumento.</p>
      <p sl="fr">Nel mondo odierno, in cui tale accesso è immediato e libero, i punti di riferimento tradizionali sono venuti a mancare. Il nostro compito più impegnativo è dunque definire nuovi regolamenti perché la regolamentazione è necessaria, e non soltanto per tutelare artisti e titolari dei diritti, ma non voglio che le libertà individuali siano ignorate.</p>
      <p sl="fr">Per quel che riguarda la tutela delle libertà, di cui una delle più importanti è la tutela del diritto alla privacy , una delle principali preoccupazioni è la possibilità concessa dall’accordo commerciale anticontraffazione (ACTA) che gli effetti personali dei viaggiatori e i loro bagagli siano controllati alle frontiere. Ciò significa che i nostri cellulari, riproduttori di mp3 e computer possono essere perquisiti dalle autorità doganali alla ricerca di file scaricati illegalmente?</p>
      <p sl="fr">Secondo la Commissione, questa è soltanto una possibilità, perché il termine esatto utilizzato nel testo non è vincolante. È stato detto che gli Stati membri possono scegliere se consentire o meno la perquisizione dei bagagli personali. Ma siamo seri per un minuto. Come ci si può aspettare che tale formulazione non sia vista come un incoraggiamento a effettuare tali controlli? Realmente pensate che un governo, specialmente se oggetto in qualche misura di pressioni da parte dell’industria della musica, e cito deliberatamente questo esempio, non coglierà l’opportunità offerta dall’accordo per modificare la propria legislazione nazionale nel senso di un maggiore controllo dei passeggeri che entrano nel suo territorio?</p>
      <p sl="fr">Un altro problema è rappresentato dal fatto che, se è dimostrato che i file in possesso di un privato sono per uso commerciale, la punizione è automatica. Tuttavia, chi stabilisce se i file in nostro possesso sono di natura commerciale o no? Alcuni potrebbero affermare che una persona con 500 canzoni sul proprio riproduttore di mp3 ha necessariamente obiettivi commerciali, ma perché altri dovrebbero privarsi dell’opportunità di fissare tale limite a 300, 100, 50 o 10? In realtà, per un malintenzionato, basterebbe scaricare illegalmente un solo film per eseguirne migliaia di copie e così l’attività diventerebbe commerciale.</p>
      <p sl="fr">Infine, la punizione sarà comminata dai tribunali di ciascun paese, ma un cittadino europeo arrestato dalle autorità di frontiera di un paese firmatario sulla base di una normativa particolarmente vincolante non avrebbe mezzi per impugnarla. È vostra intenzione rendere possibile un siffatto abuso? La responsabilità della Commissione non era esattamente quella di fare tutto il possibile per garantire che l’accordo vietasse perquisizioni di effetti personali?</p>
      <p sl="fr">Ho deliberatamente posto questo specifico tema stasera, ma voi ne avete sollevati molti altri che incorporeremo nella risoluzione che ho richiesto e sarà votata, secondo la normale procedura, alla plenaria del prossimo mese. Signor Commissario, vorrei pregarla di tenere presente l’esito di tale voto, che sarà in linea con il nostro impegno, ossia tenere presente il parere del Parlamento europeo prima di firmare l’atto.</p>
    </intervention>
    <intervention id="3-792" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – Signor Presidente, signor Commissario, onorevoli colleghi, il negoziato è difficile, con forti interessi contrapposti e anche con interpretazioni diverse sulle conseguenze di questo accordo. Da quanto mi è dato di capire, lo stadio attuale del negoziato prevede una disparità di trattamento tra indicazioni geografiche e marchi, a favore di quest'ultimi, nonché l'intangibilità, in spregio all'articolo 22 del accordo TRIPS, dei marchi che utilizzano denominazioni tutelate da indicazioni geografiche, quali ad esempio Parmesan – ma è soltanto uno dei tanti casi possibili – che potrà essere liberamente prodotto, come Parmesan , da Stati Uniti e Australia ed esportato in Cina o altrove, in diretta concorrenza con le produzioni europee, che hanno come uno dei loro punti di forza proprio le indicazioni geografiche e che si troverebbero a sostenere una concorrenza sleale, senza alcuna efficace protezione da parte dell'ACTA. Vorrei un chiarimento sotto questo profilo.</p>
      <p sl="it">Ma Parmesan vuol dire "di Parma", non australiano o statunitense, ed è così per ogni indicazione geografica europea. Facciamo attenzione perché, se nella globalizzazione del ventunesimo secolo, tra qualche anno, non avremo più le nostre indicazioni geografiche, sarà anche per le scelte sbagliate di oggi e perderemo un pezzo enorme della nostra identità. Sotto questo profilo, se tutto ciò fosse permesso dall'ACTA, l'accordo è inaccettabile.</p>
      <p sl="it">Poi c'è l'aspetto di Internet, già ricordato: l'Europa è a favore di una società della conoscenza diffusa, di un sapere aperto a tutti e l'ACTA non deve costituire in nessun modo una restrizione della libertà di accesso a Internet. Molto su questo è stato ottenuto. Il Commissario ha dato delle rassicurazioni importanti ma sarebbe inaccettabile che l'acquis communautaire sia scalfito, come ancora appare, dalla possibilità delle ingiunzioni giudiziarie previste dall'articolo 2, dalla possibilità di sanzioni penali anche per utilizzatori individuali, come previsto dall'articolo 2, parte 14, punto 1.</p>
      <p sl="it">Apprezzo le rassicurazioni importantissime sull'accesso alla medicina per i paesi in via di sviluppo ma sappiamo che la lista dei paesi aderenti all'ACTA è molto limitata ed esclude le grandi potenze della contraffazione, in particolare quelle asiatiche ma non solo. E per tale motivo, visto tutto ciò che abbiamo da perdere sulle indicazioni geografiche e sui rischi su Internet, l'impressione, per ora, è che l'accordo sia solo uno svantaggio e, su questa base, forse è meglio lasciar perdere.</p>
    </intervention>
    <intervention id="3-793" speaker_id="96736" name="Jan Philipp Albrecht" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signor Commissario, è ovvio che l’accordo ACTA negoziato sarà adottato a breve. È un accordo che comporta una serie di impegni per le parti contraenti nel rafforzamento dell’applicazione dei diritti di proprietà intellettuale. Noi, in quanto membri del Parlamento europeo, presto saremo chiamati dalla Commissione ad approvare il presente accordo. Da mesi ormai, il Parlamento ribadisce tuttavia con chiarezza che una serie di dichiarazioni di intenti formulate dall’Unione nell’accordo corre il rischio di spingersi oltre l’attuale diritto comunitario. Non solo non è chiaro se esistano competenze sufficienti per questo tipo di accordo commerciale, che do fatto comporta disposizioni quali misure punitive o interventi nei diritti fondamentali, ma ci mancano anche informazioni sulla misura in cui l’accordo richiederà l’introduzione di misure illegali nell’Unione. Per questo l’accordo dovrà tornare al tavolo negoziale. Eppure è vostra intenzione firmare l’accordo adesso. Le chiederei dunque in primo luogo: avete già firmato? In caso contrario, quando intendete firmare? In secondo luogo: quando riceveremo una valutazione di impatto dettagliata sulla misura in cui l’ACTA potrebbe incidere sui diritti fondamentali nell’Unione? Attendo con ansia le sue risposte.</p>
    </intervention>
    <intervention id="3-794" speaker_id="33569" name="Syed Kamall" is_mep="True" mode="spoken">
      <p sl="en">a nome del gruppo ECR. – Signor Presidente, penso che dovremmo iniziare esprimendo apprezzamento per alcune affermazioni formulate questa sera e il fatto che, dopo il round di Tokyo, la Commissione ha fornito il testo al Parlamento, che in ultima analisi potrà manifestarvi la propria adesione o meno. Ritengo che tale volontà di trasparenza debba essere accolta con favore da tutto il Parlamento. Dopo tutto, è stato uno degli ambiti di consenso in Parlamento. Forse eravamo in disaccordo in merito ad alcuni elementi, ma una trasparenza crescente ci ha visti tutti unanimi.</p>
      <p sl="en">Una maggiore trasparenza significa ridurre le false speculazioni sul contenuto dei negoziati, ma sottolinea anche, a essere onesti, il ruolo positivo svolto dalla Commissione nel cercare di persuadere i partner negoziali della necessità di una maggiore trasparenza. Penso che in Parlamento abbiamo fatto la nostra parte esercitando pressioni sulla Commissione affinché, a sua volta, parlasse ai partner negoziali di tale esigenza.</p>
      <p sl="en">Vi sono ovviamente differenze di opinione in quest’Aula sui diritti di proprietà intellettuale. È chiaramente un tema fondamentale per i titolari di marchi e diritti d’autore. L’ACTA, spero, è un passo importante in termini di applicazione tra tutte le parti attive e consolida l’accordo TRIPS della metà degli anni Novanta.</p>
      <p sl="en">Personalmente credo che si debba operare una distinzione tra il mondo digitale e il mondo degli atomi; in un mondo caratterizzato da una maggiore capacità di elaborazione, una maggiore capacità di memorizzazione e una maggiore larghezza di banda, assistiamo a una tendenza verso l’azzeramento del prezzo e molti nell’industria della musica, tanto per citare un esempio, non hanno reagito. Capisco, avendo parlato con esperti di diritto, che questo sia difficilmente codificabile in un accordo.</p>
      <p sl="en">Per quanto concerne la produzione di farmaci generici, mi compiaccio per il fatto che l’accordo tuteli diritti d’autore e marchi, escludendo i brevetti dalle misure sulle frontiere, per cui si evita il sequestro dei farmaci generici in transito attraverso l’Unione. Ho tuttavia una domanda, visto che la Commissione non era responsabile della negoziazione per conto dell’Unione del capitolo sull’applicazione delle sanzioni penali, capitolo affrontato invece dal Consiglio per conto degli Stati membri. Discutendo delle nostre preoccupazioni in merito alle sanzioni penali, come intendiamo conciliare i due diversi negoziati tra il capitolo civile e quello penale?</p>
      <p sl="en">È una domanda per lei, signor Commissario. Forse l’argomento non è di suo interesse, signor Commissario, ma sarebbe utile sentire il suo punto di vista in merito.</p>
    </intervention>
    <intervention id="3-795" speaker_id="96646" name="Helmut Scholz" is_mep="True" mode="spoken">
      <p sl="de">a nome del gruppo GUE/NGL. – Signor Presidente, signor Commissario, questa settimana i senatori americani Bernie Sanders e Sherrod Brown hanno scritto all’Ufficio brevetti e marchi statunitense per chiedere un controllo accurato, inteso a verificare se la formulazione dell’accordo ACTA negoziato sia conciliabile con la normativa americana in vigore. Vi assicuro che noi, in questa Camera, stiamo assolvendo il nostro dovere esaminando l’accordo nel quadro delle leggi dell’Unione europea. Il mio gruppo è favorevole all’adozione di un approccio ponderato prendendoci il tempo necessario, anche se ci avete nuovamente fornito risposte molto dettagliate alle domande concernenti l’acquis communautaire . Questo perché le domande che abbiamo potuto porre alla Commissione nelle sessioni di debriefing recentemente organizzate dopo i negoziati, per le quali vi ringrazio, non hanno avuto per noi una risposta completamente soddisfacente. Il vostro capo negoziatore spesso ci ha dato l’impressione che fossimo, se a questo punto mi consentite di esprimermi in termini colloquiali, un po’ come degli ottusi che tentavano di mettere in discussione le sacre scritture, anziché occuparci delle apprensioni a cui abbiamo dato voce per conto dei cittadini europei.</p>
      <p sl="de">Nondimeno, alcune nostre critiche iniziali in merito agli aspetti legati a Internet hanno avuto un certo effetto, per cui si è rinunciato a una serie di proposte tra le più pregiudizievoli.</p>
    </intervention>
    <intervention id="3-796" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, i negoziati ACTA sembrano essere più o meno conclusi. La formulazione dell’ultima versione dell’accordo già recita come testo legislativo in quanto è applicabile in singoli Stati membri. L’accordo lascerà pertanto la situazione giuridica esistente in Europa pressoché immutata. Lo scopo originario dell’accordo era migliorare l’applicazione. Non riesco tuttavia a individuare alcuna soluzione specifica al riguardo nella proposta. Prima della pubblicazione, si è detto che i punti controversi erano stati abbandonati. Questa versione, però, non sembra tenere nella debita considerazione i vari interessi in conflitto. Per esempio, l’accordo 2, paragrafo 2, dell’accordo afferma che le procedure adottate, mantenute in essere o applicate per attuare questo capitolo dovranno essere giuste ed eque, assicurando ai diritti di tutti i partecipanti soggetti alle procedure un’adeguata tutela. Il capitolo sulle misure temporanee non contiene alcun riferimento esplicito al diritto a un giusto processo né vi è alcuna disposizione che consenta di verificare la necessità di distruggere prodotti contraffatti.</p>
      <p sl="de">Da ultimo, ma non meno importante, ci viene detto che gli ultimi aspetti del negoziato saranno perfezionati via e-mail. Questi ultimi aspetti, però, includono l’ambito di applicazione dell’accordo nel suo complesso. Sicuramente tale aspetto dovrebbe essere definito prima di iniziare a formulare il contenuto e forse ciò porterebbe anche a soluzioni pratiche nell’accordo stesso.</p>
    </intervention>
    <intervention id="3-797" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, onorevoli colleghi, desidero ringraziare la Commissione, e in particolare il Commissario De Gucht, per il duro lavoro di negoziato che sta svolgendo con gli Stati Uniti, un lavoro volto a trovare un punto di convergenza su un accordo che sembra purtroppo infinito.</p>
      <p sl="it">Siamo ancora lontani da una soluzione ai problemi di proprietà intellettuale, che continuano ad essere oggetto di un contenzioso tra due blocchi distinti, sia economicamente che politicamente. L'Europa deve continuare a concentrarsi su due punti fondamentali: l'obbligatorietà della tutela civile e doganale per le indicazioni geografiche europee, che oggi subiscono un danno a carico non solo dell'industria agroalimentare, i cui prodotti contraffatti subiscono la concorrenza sleale anche attraverso l'utilizzo di nomi che copiano e richiamano noti marchi europei, ma anche a danno di industrie che operano in settori quali il design e la moda. Si ha un danno per le imprese, per la proprietà intellettuale, per la ricerca e, come sempre, per il consumatore.</p>
      <p sl="it">Un secondo punto nodale è avere regole comuni di controllo delle vendite online: in Internet si continua a sostenere, senza nessun controllo, la vendita di film, libri, musica, medicine e milioni di altri beni contraffatti. L'Unione deve dare un messaggio chiaro al resto del mondo: il negoziato ACTA deve essere un baluardo contro ogni contraffazione.</p>
    </intervention>
    <intervention id="3-798" speaker_id="28171" name="Emine Bozkurt" is_mep="True" mode="spoken">
      <p sl="nl">Signor Presidente, signor Commissario, gli accordi internazionali devono essere sottoposti per approvazione al Parlamento europeo. Come membri del Parlamento, per noi è fondamentale poter esercitare il nostro diritto di veto tutte le volte che ciò si rende necessario, ma ora il nostro lavoro è diventato praticamente impossibile. A più riprese siamo stati costretti a chiedere alla Commissione di chiarire la situazione dei negoziati sull’accordo ACTA. Ogni volta, però, veniamo rabboniti con le parole. In primo luogo, siamo stati rassicurati con l’argomentazione che i negoziati erano lungi dall’essere conclusi; ora ci dite invece che questo è soltanto un accordo di applicazione e non verranno apportate modifiche all’acquis comunitario né alle leggi degli Stati membri.</p>
      <p sl="nl">In tal caso, chiederei: qual è allora il valore aggiunto dell’accordo ACTA? Si è detto che non armonizzerà le sanzioni penali né imporrà obblighi indiretti in termini di politica dei “tre colpi”. Eppure siamo qui a parlare nuovamente del contenuto di questo progetto di accordo e specificamente degli aspetti che ho citato. Ogni giorno ricevo messaggi dai cittadini e dalle aziende, e vi è ancora un consenso generale tra i gruppi parlamentari in merito al fatto che tale progetto di accordo comprometta i diritti fondamentali dei nostri cittadini e dei passeggeri provenienti da paesi terzi. Porrò dunque una domanda diretta: quali saranno i vantaggi specifici derivanti dall’adozione dell’accordo ACTA? Vi invito a convincerci che questo testo del 2 ottobre è positivo e necessario.</p>
      <p sl="nl">Ho anche una domanda specifica per lei, signor Commissario: quando si incontreranno nuovamente i partecipanti ai negoziati per discutere l’accordo ACTA? Quali parti non hanno espresso approvazione per l’accordo? Perché ciò è accaduto? Un ultima domanda sorge infine spontanea dalle precedenti, signor Commissario. Ci è stato detto ancora una volta che all’accordo non sono stati apportati gli ultimi ritocchi. Come possiamo accettare un accordo negoziato dietro le quinte?</p>
    </intervention>
    <intervention id="3-799" speaker_id="96945" name="Marietje Schaake" is_mep="True" mode="spoken">
      <p sl="en">Signor Presidente, ieri la Commissione ha adottato una strategia per integrare la Carta dei diritti fondamentali dell’Unione, che è giuridicamente vincolante. Noi liberali l’avevamo proposto, per cui è musica per le mie orecchie.</p>
      <p sl="en">Oggi la Commissione ha fornito sul sito informazioni in merito all’accordo ACTA dopo la fine degli ultimi negoziati, tre settimane fa. Il sito contiene un paragrafo intitolato “aspetti positivi dell’ACTA”, ma vi sono anche alcune questioni che potrebbero essere intitolate diversamente.</p>
      <p sl="en">In primo luogo, gli accordi commerciali o i trattati di applicazione della legge, e io penso che l’accordo ACTA possa essere così classificato, rientrano anche nell’integrazione dei diritti fondamentali? La Commissione procederà a una valutazione?</p>
      <p sl="en">In secondo luogo, la Commissione sarebbe disposta a tornare al tavolo negoziale se i diritti fondamentali fossero messi a repentaglio dall’accordo ACTA? La Commissione attenderà per finalizzare i negoziati in maniera da tenere realmente conto della risoluzione parlamentare che sarà adottata all’inizio del prossimo anno? Per quanto ne so, nessun paese ha siglato una sola pagina dell’accordo.</p>
      <p sl="en">Parlando di Internet, l’accordo apre anche nuovi orizzonti, come afferma la dichiarazione. Il preambolo recita che l’accordo ACTA cerca di promuovere la cooperazione tra fornitori di servizi e titolari di diritti. L’articolo 2.18.3 prosegue affermando che ciascuna parte si adopererà per promuovere gli sforzi cooperativi all’interno della comunità aziendale per combattere efficacemente le violazioni del diritto d’autore. Ciò implica misure stragiudiziali e mette in discussione la ripartizione del potere. L’articolo 2.18.4 afferma che l’autorità competente, non necessariamente giudiziaria, dovrebbe avere il potere di ordinare a un fornitore online di rivelare prontamente a un titolare di diritti informazioni sufficienti per identificare un sottoscrittore il cui conto sia stato presumibilmente usato per commettere violazioni.</p>
      <p sl="en">Oltre a sottolineare la parola “presumibilmente”, vorrei ribadire che i fornitori di servizi Internet sono preoccupati dal fatto che dovranno iniziare ad applicare la legge. Sarà dunque necessario soffermarsi ulteriormente sugli “aspetti negativi dell’accordo” che l’attuale progetto ancora contiene per valutare la dimensione dei diritti fondamentali, dimensione che la Commissione d’ora in poi è giuridicamente tenuta a integrare.</p>
    </intervention>
    <intervention id="3-800" speaker_id="28253" name="Eva Lichtenberger" is_mep="True" mode="spoken">
      <p sl="de">Signor Presidente, signor Commissario, visto che il testo dell’accordo ACTA ora si è reso disponibile, riscontriamo che dà luogo a molte più domande che risposte. Ciò è in parte dovuto alla terminologia molto confusa e vaga utilizzata in alcuni passaggi, che sembrano regolamentare tutto e niente. Consentitemi di soffermarmi brevemente su una questione fondamentale, ossia la richiesta di collaborazione tra fornitori di servizi e titolari di diritti nell’applicazione dei diritti. Dobbiamo interpretare tale affermazione nel senso che, per esempio, Warner Brothers dovrebbe collaborare con i fornitori di servizi Internet come se fosse un vice sceriffo? Come funzionerebbe questo nel dettaglio? Significherebbe procedere a un regolare controllo di Internet per individuare violazioni? Questa confusione deriva dal fatto che, per esempio, l’espressione “uso privato o uso commerciale” non è adeguatamente circostanziata e non si è trovata una definizione comune, aspetto, a mio avviso, estremamente problematico in quanto comporta la privatizzazione di diritti legali.</p>
      <p sl="de">Come già affermato ieri, la Commissione si è impegnata a eseguire una valutazione di impatto rispetto ai diritti civili in qualunque nuovo testo di legge. Quando possiamo aspettarci che venga condotta una siffatta valutazione di impatto dell’accordo ACTA? Che cosa possiamo attenderci da tale valutazione e quando potremo effettivamente leggerla? L’esercizio è determinante per consentirci di valutare l’accordo.</p>
    </intervention>
    <intervention id="3-801" speaker_id="28481" name="Sajjad Karim" is_mep="True" mode="spoken">
      <p sl="en">Signor Presidente, noi come Unione abbiamo brancolato nel buio nel tentativo di affrontare le sfide poste dalla nuova era digitale. Come è ovvio, non siamo i soli e molti nostri partner sono nella stessa situazione, ma dobbiamo tutti unirci e lavorare per l’armonizzazione dell’applicazione delle leggi anticontraffazione.</p>
      <p sl="en">La salvaguardia del diritto d’autore è indispensabile, ma occorre trovare un equilibrio per garantire che non si inibiscano libertà di espressione e innovazione. Il nostro desiderio è garantire che l’equilibrio raggiunto nella relazione Gallo sia debitamente riconosciuto nell’accordo per incoraggiare la promozione della crescita, della competitività e dell’innovazione, fornendo nel contempo i necessari meccanismi di tutela ai titolari di diritti. Nell’accordo non esiste una soluzione che valga per tutti nell’applicazione o nell’approccio all’applicazione. Si riconosce la flessibilità per i nostri Stati membri, scelta che appoggiamo. L’accordo ACTA, come ha detto il Commissario, è un primo passo positivo per affrontare le organizzazioni di contraffattori e la pirateria non solo in Internet, ma anche in un contesto più ampio.</p>
      <p sl="en">Per l’Unione europea, ci aspettiamo una proposta dettagliata sul diritto d’autore e un’accurata valutazione di impatto che il Parlamento europeo riesaminerà, analizzerà e verificherà per conto dei nostri cittadini.</p>
    </intervention>
    <intervention id="3-802" speaker_id="28126" name="Christofer Fjellner" is_mep="True" mode="spoken">
      <p sl="sv">Signor Presidente, l’accordo commerciale anticontraffazione (ACTA), così come si presenta, è ovviamente molto controverso. È stato molto controverso qui, in Parlamento, ma anche in Svezia, paese che rappresento. Sono stato molto critico, specialmente nei confronti di molto di ciò che ho visto a livello di segretezza, ossia il fatto che, tra l’altro, i testi siano stati tenuti segreti. Questo ha creato un’impressione e un’atmosfera in cui hanno potuto proliferare miti attorno all’accordo. Il più ostinato di tutti sembra il mito che, a seguito dell’accordo ACTA, le autorità doganali inizieranno a ispezionare iPod e computer. L’ho sentito anche affermare oggi in plenaria. Tuttavia, ora che abbiamo tutti i testi a disposizione e tutto è stato reso noto, mi rendo conto che ci sbagliavamo ed era soltanto un mito. Credo che se Shakespeare avesse scritto un’opera sul dibattito che ha circondato l’accordo ACTA, l’avrebbe intitolata anch’essa “Molto rumore per nulla”.</p>
      <p sl="sv">La Commissione ha promesso che l’ACTA non modificherà in alcun modo le normative comunitarie e, leggendo il testo, questa è anche la mia interpretazione. Il fatto che non saranno apportate modifiche alle norme significa che non vi saranno cambiamenti nella vita quotidiana dei cittadini e, per esempio, non si inciderà sul loro modo di usare la rete.</p>
      <p sl="sv">Ciò non significa tuttavia che l’accordo ACTA non sia importante o utile, come qualcuno a detto in questa Camera. Al contrario, l’accordo ACTA creerà uno standard aureo globale per la tutela della proprietà intellettuale, il che è importante ed è nell’interesse sia della Svezia sia dell’Europa perché ridurrà il numero di conflitti e, se vi è un elemento che mi viene sempre ribadito dalle aziende svedesi nel corso dei nostri colloqui, è soprattutto l’esigenza di tutelare i loro brevetti e diritti di proprietà intellettuale. Questo è positivo, soprattutto al di fuori dell’Europa. Ora che ho letto i documenti negoziati fornitici, mi sento rassicurato e fiducioso, e sono sicuro che anche i cittadini europei condivideranno questa mia impressione. Ciò significa che ho abbastanza fiducia nella prosecuzione del dibattito sulla questione all’interno del nostro Parlamento.</p>
    </intervention>
    <intervention id="3-803" speaker_id="28148" name="Françoise Castex" is_mep="True" mode="spoken">
      <p sl="fr">Signor Presidente, signor Commissario, in quanto promotore della dichiarazione scritta sull’accordo commerciale anticontraffazione (ACTA) unitamente ai colleghi Lambrinidis, Roithová e Alvaro, vorrei innanzi tutto ringraziarla per gli sforzi compiuti al fine di garantire trasparenza e consenso, soprattutto nelle ultime settimane. Per il momento, i miei ringraziamenti si fermano qui, perché il testo resta molto ambiguo sui temi principali.</p>
      <p sl="fr">In primo luogo, lei dice, signor Commissario, che il testo non modificherà l’acquis comunitario, ma che dire delle nuove sanzioni penali per il reato di favoreggiamento e complicità nelle violazioni del diritto d’autore, che tuttavia lei intende distinguere dalla contraffazione?</p>
      <p sl="fr">Come possiamo non pensare a quanto sta accadendo in Francia con la minaccia della legge Hadopi e le potenziali sanzioni contro la neutralità degli intermediari tecnici? Il fatto che il testo sia stato negoziato dal Consiglio lo pone al di fuori dell’ambito negoziale della Commissione e, pertanto, forse dell’acquis comunitario.</p>
      <p sl="fr">In secondo luogo, sembrerebbe che la commissione ACTA abbia la possibilità di incorporare emendamenti nei testi. Comprenderà pertanto la nostra preoccupazione di fronte alla prospettiva che sia adottato un testo emendabile. Ancora una volta, signor Commissario, è difficile per noi offrire al futuro segretariato dell’ACTA un assegno in bianco e le riserve che formuleremo in merito all’interpretazione del testo quando voteremo sulla risoluzione detteranno la nostra posizione sulla ratifica del testo.</p>
    </intervention>
    <intervention id="3-804" speaker_id="96676" name="Christian Engström" is_mep="True" mode="spoken">
      <p sl="en">Signor Presidente, il 10 marzo di quest’anno, l’Aula ha adottato a una maggioranza schiacciante una risoluzione nella quale si affermava, tra l’altro, che l’accordo non doveva consentire l’imposizione di alcuna procedura dei “tre colpi”. Questo perché non vogliamo che i fornitori di servizi Internet inizino a fungere da forze di polizia private e siano costretti ad assumere tale ruolo.</p>
      <p sl="en">La Commissione ha ribadito in varie dichiarazioni verbali che non è così. Apprezzo dette dichiarazioni. Ma se analizziamo il testo, l’idea è già espressa nel preambolo, in cui si afferma il desiderio di promuovere la collaborazione tra fornitori di servizi e titolari di diritti rispetto alle relative violazioni nell’ambiente digitale. Dopodiché, nell’articolo 2.18.3, come ha rammentato l’onorevole Schaake, si afferma la necessità di adoperarsi per promuovere gli sforzi collaborativi all’interno della comunità aziendale al fine di affrontare efficacemente le violazioni in tale ambito. Se questo non significa “tre colpi”, che cosa significa?</p>
      <p sl="en">È più che positivo parlare di collaborazione tra titolari dei diritti e fornitori di servizi Internet, ma che cosa dovrebbero fare i fornitori di servizi? Se non vogliono farlo, quali misure sarebbero adottate contro di loro? Sono molto preoccupato per il linguaggio adottato nell’accordo, come ha detto anche l’onorevole Castex, perché è così ambiguo da non chiarire esattamente ciò che intende dire. Ancora nutro le preoccupazioni fondamentali che non ci hanno mai abbandonato e vorrei avere la possibilità di analizzare una corretta valutazione degli aspetti legati ai diritti fondamentali nell’accordo.</p>
    </intervention>
    <intervention id="3-805" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, signor Commissario, come è ovvio, il tentativo di giungere a un accordo internazionale valido è molto lodevole e ammetto in tutta franchezza che è un compito tutt’altro che facile. Nondimeno, nell’esaminare accordi del genere, a un certo punto dobbiamo fermarci e chiederci: chi ne trarrà vantaggio e chi lo subirà di conseguenza? Ho l’impressione che, di fatto, tale accordo vada a vantaggio di pochi soggetti che vogliono trarne lauti profitti e hanno scarso interesse nel sostenere i diritti umani, la libertà di informazione, eccetera, per cui l’accordo in realtà nuoce a molte più persone di quante ne traggano realmente beneficio.</p>
      <p sl="de">Non mi è ancora chiara l’effettiva situazione per quanto concerne gli aspetti generali. Si è ammesso che attraverso le sanzioni penali non si possono ottenere grandi risultati. Sappiamo però che le azioni civili e le relative ingenti richieste di risarcimento, tanto per citare un esempio, possono infliggere danni decisamente superiori rispetto ai procedimenti penali. Si pone dunque la questione della tutela dei marchi rispetto alle indicazioni di origine. Abbiamo appena avuto una discussione nel corso della quale si è affermato che le indicazioni di origine stanno acquisendo un’importanza crescente e offrono opportunità che vanno oltre l’ambito della tutela dei marchi. Tuttavia, tutto sembra essersi bloccato sulla questione della tutela dei marchi.</p>
      <p sl="de">L’idea di usare i fornitori di servizi Internet come una forza di polizia privata di fatto, idea già menzionata da altri parlamentari, è un concetto che respingo recisamente. Chi controllerà i fornitori? Non vi è alcun obbligo di fornire informazioni e nessuna protezione dei dati, come dovrebbe in realtà avvenire per gli enti pubblici. Sono tutti aspetti che destano in me perplessità. Inoltre, non so quale sarà l’esito di tali valutazioni di impatto in termini di diritti umani e, soprattutto, che cosa farà la Commissione se la Camera dovesse maturare l’idea che è una soluzione annacquata, rifiutandosi di avallarla.</p>
    </intervention>
    <intervention id="3-806" speaker_id="96815" name="Judith Sargentini" is_mep="True" mode="spoken">
      <p sl="nl">Signor Presiedente, posso certo immaginare che lo scopo principale del presente accordo sia impedire la contraffazione di borse e orologi. Abbiamo tuttavia un accordo in cui si afferma che la comunità aziendale deve collaborare per combattere le violazioni dei diritti d’autore, e qui mi pare che le cose inizino a complicarsi un po’. Se mi consentite di tornare sulla questione delle borse, mi figuro che una conceria possa essere costretta a chiedere a un produttore di cerniere e fibbie di verificare l’identità delle persone che acquistano le borse. Noi, in quanto autorità, imporremo tale compito di polizia alle aziende? Tale sviluppo, a mio parere, sarebbe tutt’altro che auspicabile e non ci è stato fornito alcun chiarimento in proposito nella vostra proposta.</p>
      <p sl="nl">L’ho sentita dire, signor Commissario, che lei teme che, eliminando i brevetti dall’accordo ACTA, dovremmo fare i conti con l’industria farmaceutica. Il mio timore è un altro, perché queste ambiguità permangono per quanto concerne brevetti e controlli alle frontiere. Ciò non equivale a dire che circostanze imbarazzanti come il sequestro di farmaci anti-HIV nel porto di Rotterdam non si verificherebbero nuovamente.</p>
      <p sl="nl">Per buona pace delle nostre menti, signor Commissario, verifichiamo l’accordo ACTA rispetto ai diritti fondamentali. Ieri la sua Commissione ha pubblicato una strategia in tal senso. Rassicurateci quanto al fatto che la gente nei paesi in via di sviluppo ha diritto a cure sanitarie. Rassicurateci quanto al fatto che gli utenti Internet non saranno vittime dei controlli da parte delle società commerciali e la loro libertà non sarà limitata.</p>
    </intervention>
    <intervention id="3-807" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Signor Presidente, il numero crescente di prodotti contraffatti e piratati sul mercato internazionale aumenta la possibilità di una minaccia allo sviluppo sostenibile dell’economia mondiale e sicuramente comporta anche perdite finanziarie per i produttori originali, oltre alla violazione della proprietà intellettuale degli autori e dei soggetti coinvolti nella fabbricazione e nella produzione, ponendo anche un evidente rischio per i consumatori e causando la perdita di posti di lavoro in Europa.</p>
      <p sl="sk">L’idea di un accordo multilaterale per combattere la pirateria e la contraffazione può rappresentare un meccanismo efficace per soffocare tali attività. Mi unisco tuttavia ai colleghi nel sottolineare la necessità di trasparenza e maggiore credibilità in qualunque negoziato e accordo del genere, come considero parimenti essenziale che venga individuato un equilibrio tra i diritti che siamo interessati a tutelare e i diritti fondamentali per la società. L’applicazione della tutela dei diritti di alcuni non deve calpestare i diritti e gli interessi legittimi di altri. Mi riferisco in particolare alle disposizioni dell’accordo che intendono criminalizzare i normali utenti, assolutamente innocui, senza penalizzare i grandi operatori. Mi pare assurdo che durante i controlli alle frontiere si possano confiscare apparecchiature tecniche contenenti registrazioni audio e video per uso personale. Nella nostra tradizione giuridica, la copia per uso personale senza scopi commerciali è diffusa e non è illegale. Signor Commissario, perché uno studente, per esempio, non dovrebbe poter eseguire la copia di un libro che gli serve per la scuola?</p>
      <p sl="sk">Ancora una volta ribadisco che dobbiamo dare il via libera a una protezione accettabile del diritto d’autore. Tuttavia, dietro l’attuale versione dell’accordo ACTA vi è il lavoro delle lobby delle case discografiche americane che, inseguendo il proprio tornaconto, intendono terrorizzare e criminalizzare larga parte della nostra società, e i cittadini degli Stati membri dell’Unione europea in particolare. Ritengo che multe stratosferiche, controlli inopportuni, negoziazioni sull’accordo a porte chiuse, e così via, siano sproporzionati. Vorrei pertanto chiedere alla Commissione europea di resistere alle enormi pressioni esercitate dalle lobby e preparare un’alternativa equilibrata alla versione attuale dell’accordo ACTA.</p>
    </intervention>
    <intervention id="3-808" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, attraverso la nostra dichiarazione scritta chiediamo trasparenza nei negoziati sull’accordo ACTA, nonché una rassicurazione in merito alla protezione dei dati personali e dell’acquis comunitario. Sono lieta che i progetti di accordo siano stati infine resi noti e la maggior parte degli aspetti che abbiamo criticato siano scomparsi dal testo. Sarebbe tuttavia un insuccesso per l’Unione se, per esempio, la tutela delle indicazioni geografiche fosse ridotta; per esempio, se i paesi europei non fossero tenuti a proteggere le cialde Karlovy Vary o lo champagne di cui si parlava poc’anzi nel loro territorio. Non basta eseguire controlli alle frontiere. Chiedo al Commissario chiarimenti in merito.</p>
      <p sl="cs">Nutro però anche dubbi in relazione all’efficacia dell’accordo, visto che i più grandi contraffattori globali provengono dall’Asia, che non è un paese firmatario, il che potrebbe anche creare difficoltà agli imprenditori e ai consumatori nell’attuazione dell’accordo. Infine, vorrei chiedere al Commissario o alla Commissione di sottoporci un’analisi dettagliata dell’impatto dell’accordo ACTA sull’Unione europea.</p>
    </intervention>
    <intervention id="3-809" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, in primo luogo vi sono stati diversi interventi in cui si è affermato che l’attuazione dell’accordo ACTA comporterebbe una limitazione delle libertà civili e vari oratori hanno fatto riferimento, per esempio, al controllo alle frontiere dei laptop o dei passeggeri di voli aerei.</p>
      <p sl="en">La dichiarazione comune del 16 aprile pubblicata da tutti i partecipanti all’accordo ACTA è abbastanza chiara. Non vi sono proposte per costringere i firmatari dell’accordo a imporre alle autorità di frontiera la perquisizione dei bagagli dei viaggiatori o dei loro dispositivi elettronici personali alla ricerca di materiali che violano le norme.</p>
      <p sl="en">L’accordo ACTA intende affrontare l’attività illegale su larga scala e perseguire le organizzazioni criminali. Non si prefigge di limitare le libertà civili né vessare i consumatori. L’accordo ACTA sarà in linea con l’attuale regime comunitario per l’applicazione dei diritti di proprietà intellettuale, che rispetta pienamente i diritti e le libertà fondamentali e le libertà civili, come la protezione dei dati personali.</p>
      <p sl="en">Un esempio è rappresentato dalla clausola de minimis del regolamento doganale comunitario del 2003, che esime i viaggiatori dai controlli se i prodotti in violazione non rientrano in un traffico su vasta scala.</p>
      <p sl="en">Le autorità doganali comunitarie, che spesso devono confrontarsi con il traffico di stupefacenti, armi o persone, non hanno né il tempo né la base giuridica per occuparsi di un paio di canzoni piratate su un iPod o un laptop, e non abbiamo intenzione di cambiare la situazione.</p>
      <p sl="en">Non la modificheremo e garantiremo che le parti firmatarie dell’accordo ACTA continuino ad applicare tale esenzione. Non possiamo tuttavia imporre l’esenzione de minimis come obbligo assoluto perché alcuni Stati membri che agiscono nell’ambito delle norme nazionali hanno mantenuto l’autorità per eseguire taluni controlli dei passeggeri.</p>
      <p sl="en">Si è fatto riferimento alla procedura dei “tre colpi” o alla legge Hadopi in Francia che lo consente. Questa però è una norma nazionale e l’Unione europea non ha la facoltà di costringere uno Stato nazionale a modificare la situazione.</p>
      <p sl="en">Diversi oratori hanno anche chiesto una valutazione di impatto sui diritti fondamentali, uno studio di impatto sulla privacy e uno studio di impatto sull’acquis communautaire .</p>
      <p sl="en">Ho formulato diverse dichiarazioni in plenaria quanto al fatto che non vi sono state violazioni dei diritti fondamentali né dell’acquis communautaire , e devo dire che nei tre dibattiti che hanno avuto in questa plenaria nessuno di voi ha citato esempi di problemi correlati alle libertà fondamentali. Nessuno ha indicato una violazione dell’acquis communautaire . Nessuno è stato in grado di fornire un esempio. Se ci fornite esempi, li analizzeremo.</p>
      <p sl="en">Per quel che riguarda la negoziazione a porte chiuse, il Parlamento ha chiesto maggiore trasparenza nei negoziati sull’accordo ACTA. È stata la Commissione a fare in modo che ciò accadesse, che aveste dinanzi a voi il testo negoziato a Tokyo e lo riceveste in un paio di giorni dalla sua finalizzazione. Lo avete anche con le riserve che tuttora permangono: tre da parte dell’Unione europea, tre da parte degli Stati Uniti. Avete l’esito del negoziato. Come potete affermare che il processo è avvenuto a porte chiuse?</p>
      <p sl="en">La questione è stata sottoposta al Mediatore. Forse non avete fiducia in me. Io sono la Commissione. Forse non avete fiducia nel Consiglio. Forse non avete fiducia nei vostri governi. Da molti interventi è emerso che la vostra fiducia nei governi nazionali non è molto radicata, ma credo che abbiate fiducia almeno nel Mediatore. Il Mediatore ha detto molto chiaramente che possiamo mantenere il riserbo sui documenti e ciò che abbiamo fatto è compiere un ulteriore passo importante verso la trasparenza.</p>
      <p sl="en">Ci si aspetterebbe, quando ci si comporta così, di avere il plauso o perlomeno una certa considerazione del fatto, ma alcuni di voi semplicemente continuano a dire che negoziamo a porte chiuse e non vi è trasparenza. A che cosa serve, dunque, compiere uno sforzo per avere più trasparenza se, dopo, continuate a dire che la trasparenza manca? Forse farei meglio a investire il mio tempo in qualcos’altro.</p>
      <p sl="en">In merito alla possibilità che la Commissione europea concordi un testo finale, il trattato di Lisbona contiene in realtà norme molto chiare sulle modalità di negoziazione degli accordi internazionali, i soggetti chiamati a negoziarli e le modalità per la loro stipula e ratifica, compreso l’importante ruolo del Parlamento europeo.</p>
      <p sl="en">Vi sono anche norme chiare nell’accordo quadro sulle modalità per informare e ascoltare il Parlamento durante il processo negoziale. Penso che abbiamo rispettato tali norme scrupolosamente. È prerogativa della Commissione, in veste di negoziatrice, stabilire il momento in cui i negoziati sono tecnicamente conclusi e il momento in cui l’accordo può essere siglato. L’accordo non è ancora sottoscritto e stasera avete la possibilità di formulare le vostre osservazioni prima della sottoscrizione e persino prima che la Commissione decida se può essere sottoscritto nella sua forma attuale. Non abbiamo ancora preso una decisione in sede di Commissione su ciò che effettivamente faremo perché abbiamo ancora un paio di riserve da sciogliere con gli Stati Uniti prima di esprimerci al riguardo.</p>
      <p sl="en">La stipula dell’accordo rientra tra le prerogative della Commissione e non vincola definitivamente l’Unione. L’accordo diventerà definitivo una volta che il Parlamento europeo avrà manifestato il suo consenso.</p>
      <p sl="en">Rispettiamo pertanto il trattato e rispettiamo gli accordi quadro. Nel frattempo, continueremo a informare il Parlamento tenendo fede agli impegni assunti nei suoi confronti e sanciti dall’accordo quadro.</p>
      <p sl="en">Per inciso, secondo il trattato, è compito del Consiglio autorizzare la firma degli accordi, ma il Parlamento ha l’ultima parola, deve ratificare l’accordo e, se nega il consenso, non vi è alcun accordo.</p>
      <p sl="en">Date dunque prova di un po’ di pazienza. L’accordo non è stato ancora siglato. Una volta che lo sarà stato, disporrete della sua traduzione e avrete il controllo dei giuristi linguisti. Dopodiché l’accordo giungerà al Consiglio per la firma e al Parlamento per la ratifica. Al momento, nessuna decisione è stata ancora presa e stasera vi viene offerta un’altra opportunità per esprimere tutti i commenti che desiderate.</p>
      <p sl="en">Alcuni hanno anche chiesto quale vantaggio trarrebbe l’Unione europea dalla sottoscrizione di un siffatto accordo se non dovesse andare oltre le sue norme attuali e, peraltro, anche altri paesi come gli Stati Uniti sostengono che non modificherà il diritto nazionale.</p>
      <p sl="en">Non si tratta di diritto sostanziale. L’accordo riguarda l’applicazione del diritto esistente; per questo ho ribadito spesso che non modificheremo l’acquis communautaire . L’acquis communautaire riguarda il diritto sostanziale e non lo modificheremo. Un trattato internazionale che adotti standard simili a quelli dell’Unione, ma anche quelli già in vigore in paesi come gli Stati Uniti o il Giappone, sarebbe comunque un contributo preziosissimo all’attuale standard internazionale prevalente secondo la definizione datane nell’accordo TRIPS dell’OMC.</p>
      <p sl="en">Il nostro obiettivo è promuovere gli standard ACTA dinanzi ai principali partner emergenti, segnatamente attraverso i nostri futuri accordi commerciali, ma anche in consessi multilaterali. Ciò premesso, diverse parti firmatarie dell’accordo ACTA hanno colto lo slancio creato dai negoziati ACTA per rivedere le proprie normative nazionali lungo linee concordate.</p>
      <p sl="en">Per quanto di mia conoscenza, per esempio, sia Giappone sia Canada stanno riesaminando i propri regimi di applicazione in relazione alla rete. Inoltre, spesso si trascura il fatto che l’accordo ACTA non riguarda soltanto standard giuridici migliori. Riguarda anche la collaborazione tra autorità preposte all’applicazione, l’adozione delle migliori prassi o il miglior coordinamento dell’assistenza tecnica.</p>
      <p sl="en">Sebbene l’Unione europea abbia intrattenuto una cooperazione molto riuscita con gli Stati Uniti in tali ambiti negli ultimi quattro o cinque anni, riteniamo che l’accordo ACTA possa anche migliorare questi importanti aspetti della lotta alle violazioni dei diritti di proprietà intellettuale.</p>
      <p sl="en">Crediamo che il sistema di applicazione degli Stati Uniti sia generalmente efficiente ed efficace nella tutela di taluni diritti di proprietà intellettuale. La Commissione ha sottolineato che l’accordo ACTA non è uno strumento artificiosamente volto a eludere l’iter legislativo nazionale per elaborarne le norme correnti, e lo stesso ha fatto il Parlamento. È comprensibile che i funzionari americani sottolineino lo stesso principio.</p>
      <p sl="en">Consentitemi di aggiungere che il concetto della cooperazione tra titolari di diritti è già contenuto nell’articolo 15 della direttiva sull’e-commerce dal 2003, per cui non è un concetto nuovo. È già enunciato nella direttiva sull’e-commerce e lo stiamo soltanto richiamando. Stiamo facendo riferimento al diritto comunitario esistente.</p>
      <p sl="en">Preciserei inoltre che spesso nella discussione sull’accordo ACTA si dimentica che vari posti di lavoro di cittadini comunitari sono legati ai diritti di proprietà intellettuale, e sovente parliamo di occupazione da ogni parte della Camera.</p>
      <p sl="en">Milioni di posti di lavoro in Europa dipendono dal rispetto dei diritti di proprietà intellettuale. La contraffazione è un attacco grave all’industria europea, all’economia europea e all’innovazione europea, perché noi siamo un’economia basata sull’innovazione.</p>
      <p sl="en">Ciò di cui stiamo realmente parlando è occupazione, e devo dire che sono un po’ sorpreso dal fatto che nelle tre discussioni appena avute in plenaria tale aspetto non sia stata in realtà mai citata. Non si è mai parlato di posti di lavoro. I riferimenti che vengono fatti riguardano i diritti fondamentali, argomento al quale sono molto sensibile, ma senza alcun esempio di conferma.</p>
      <p sl="en">Si parla di controlli alle frontiere, ambito nel quale è chiaro che l’accordo ACTA non aggiunge nulla a quanto già esiste. Vi è un riferimento alla privacy e non vedo alcun motivo per il quale la privacy debba ritenersi minacciata. Vi sono riferimenti a una sorta di libertà nebulosa, libertà che voi giudicate messa a repentaglio, senza tuttavia fornire alcun esempio in tal senso. D’altro canto, è molto evidente e documentato in ogni tipo di studio di impatto già svolto, per inciso, dalla Commissione negli ambiti più diversi che molti nostri posti di lavoro sono legati alla proprietà intellettuale ed è uno dei motivi per i quali attribuiamo tanta importanza a tale argomento, per cui mi stupisce un po’ che il Parlamento lo abbia citato così di rado.</p>
    </intervention>
    <intervention id="3-810" speaker_id="39726" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà in occasione della prossima tornata.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-811" speaker_id="96859" name="Ioan Enciu" is_mep="True" mode="written">
      <p sl="ro">Desidero esprimere il mio apprezzamento per i progressi compiuti nei negoziati sull’accordo ACTA, un accordo assolutamente necessario per stabilire standard internazionali comuni sull’applicazione delle normative in materia di proprietà intellettuale.</p>
      <p sl="ro">Devo tuttavia sottolineare che le sanzioni contro le violazioni della proprietà intellettuale devono conformarsi al principio della proporzionalità e dell’equilibrio tra la gravità degli atti commessi e le sanzioni applicate. In tal caso, mi riferisco in particolare alle violazioni della proprietà intellettuale nei mezzi digitali e Internet, ambito nel quale occorre operare una netta differenza in termini di trattamento tra la pirateria su vasta scala per scopi commerciali e casi isolati, occasionali, di frode intellettuale.</p>
      <p sl="ro">Inoltre, a prescindere dalla gravità dei reati perpetrati, l’accordo dovrebbe prestare particolare attenzione alla tutela della libertà di espressione, del diritto a un giusto processo e della riservatezza.</p>
    </intervention>
  </section>
  <section id="creitem31" title="17. Ordine del giorno della prossima seduta: vedasi processo verbale"/>
  <section id="creitem32" title="18. Chiusura della seduta"/>
</text>
