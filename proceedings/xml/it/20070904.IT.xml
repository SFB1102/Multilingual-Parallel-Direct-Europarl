<?xml version='1.0' encoding='utf-8'?>
<text id="20070904.IT" lang="it" date="2007-09-04" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazioni dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem3" title="3. Riesame del mercato unico: affrontare le barriere e le inefficienze attraverso una migliore attuazione ed applicazione (discussione)">
    <intervention id="2-007" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Toubon a nome della commissione per il mercato unico e la protezione dei consumatori, sul riesame del mercato unico: affrontare le barriere e le inefficienze attraverso una migliore attuazione ed applicazione [2007/2024(INI) ] (A6-0295/2007).</p>
    </intervention>
    <intervention id="2-008" speaker_id="28198" name="Jacques Toubon" is_mep="True" mode="spoken" role="relatore">
      <p sl="fr">Signor Presidente, signor Commissario, onorevoli colleghi, la presente è una relazione d’iniziativa proposta dal nostro gruppo, che, dopo diversi mesi di lavoro, ha ottenuto un sostegno molto ampio da parte della commissione per il mercato interno e la protezione dei consumatori. Non posso che felicitarmi di un sostegno così ampio, poiché, se la nostra Assemblea lo confermerà, avremo anche la possibilità di partecipare e influenzare appieno il lavoro che la Commissione sta portando avanti in vista dell’elaborare, nell’autunno prossimo, di una comunicazione sulla strategia del mercato interno per il XXI secolo.</p>
      <p sl="fr">Effettivamente il mercato interno è il principale successo dell’Unione europea da cinquant’anni a questa parte. E’ il cuore dell’integrazione europea, e si trova attualmente al centro della strategia di Lisbona. Ciononostante, si tratta di un processo in costante divenire e, soprattutto, è opportuno adottare al suo riguardo – e qui credo si trovi il tratto originale della relazione che mi accingo a presentarvi – un approccio politico.</p>
      <p sl="fr">In questi tempi di forti turbolenze a livello europeo è importante comprendere come il consolidamento del mercato interno non possa realizzarsi se continuerà a scontrarsi con lo scetticismo e a volte l’ostilità di buona parte dell’opinione pubblica europea, la quale spesso vede nel mercato interno e nella politica in materia di concorrenza l’origine di molti problemi sociali che affliggono i nostri concittadini.</p>
      <p sl="fr">L’intera strategia del mercato interno deve quindi avere per obiettivo la trasformazione di tale sfiducia e ostilità in una fiducia nei confronti del mercato interno, mostrando, da un lato, i benefici che derivano dal mercato interno e perseguendo, dall’altro, gli obiettivi dell’apertura e della concorrenza, nonché l’obiettivo della coesione sociale con le sue diverse componenti: ambiente, occupazione, cultura, l’accesso per le persone vulnerabili.</p>
      <p sl="fr">La nostra relazione si è sforzata di raggiungere tale equilibrio e credo che chi l’ha sostenuta lo abbia fatto perché essa è riuscita in tale intento. E’ la raccomandazione principale che vogliamo rivolgere alla Commissione europea: non è possibile approfondire e sviluppare il mercato interno se i nostri concittadini non sosterranno tale politica.</p>
      <p sl="fr">Abbiamo quindi proposto tre approcci: ridare fiducia, alleggerire gli oneri e, in ultimo, iscrivere la nostra politica del mercato interno nel contesto internazionale. E’ per tale ragione che abbiamo posto l’accento su tutto ciò che riguarda la qualità della vita dei nostri concittadini, come la dimensione ambientale e la protezione dei consumatori. Abbiamo chiesto che i parlamenti nazionali siano maggiormente coinvolti in questa parte dei nostri lavori, in modo che possano comprendere meglio il significato del mercato interno.</p>
      <p sl="fr">Un importante emendamento da me presentato sul cui, a mio avviso, vi sarà un consenso generale è l’emendamento n. 12 nella sua versione riveduta. In esso, sulla base delle decisioni del Consiglio europeo del 21 giugno sul mandato conferito alla Conferenza intergovernativa di inserire nel nuovo Trattato modificato un paragrafo sui servizi pubblici, esortiamo la Commissione a chiarire la posizione di questi ultimi, dei SIG e dei SIEG, perché riteniamo che in un mercato interno di successo che goda del sostegno dei nostri concittadini tali servizi abbiano una funzione molto importante. Ce ne siamo già accorti durante la discussione sulla direttiva in merito al mercato interno dei servizi.</p>
      <p sl="fr">Abbiamo inoltre insistito molto sulle PMI, sulle persone vulnerabili, segnatamente sui disabili. Per quanto riguarda il diritto al consumo, riscontriamo che il consumo transfrontaliero è molto contenuto, infatti ammonta a circa il 6 per cento, dato del tutto insufficiente. Naturalmente inseriamo la politica energetica e la lotta contro il riscaldamento globale nelle politiche del mercato interno, così come l’apertura delle industrie in rete. Una delle proposte principali, molto dibattuta, consiste nell’incorporare un test relativo al mercato interno in tutte le nuove normative.</p>
      <p sl="fr">Ecco in breve quello che volevo dirvi. Se riusciremo a unire la forza intrinseca del mercato interno e il coinvolgimento dei produttori e dei consumatori in tale politica, allora penso che questa combinazione farà da volano per il benessere, l’occupazione e la conservazione del modello sociale europeo, nonché per la forza economica dell’Europa sullo scenario internazionale.</p>
    </intervention>
    <intervention id="2-009" speaker_id="1985" name="Pervenche Berès" is_mep="True" mode="spoken">
      <p sl="fr">relatore per parere della commissione per i problemi economici e monetari . – Signor Presidente, signor Commissario, sono incaricata di presentare il parere della commissione per i problemi economici e monetari e, per una volta, devo ammettere con piacere, il relatore che avevamo designato ha rinunciato a illustrare la relazione in questione a suo nome perché lamentava il fatto che la votazione in seno alla commissione per i problemi economici e monetari avesse portato a insistere sulle condizioni fiscali per creare un mercato interno armonioso. In poche parole, la commissione per i problemi economici e monetari ritiene che, affinché il mercato interno funzioni in maniera armoniosa, la Commissione debba assumere certe iniziative per combattere le distorsioni nel settore fiscale. Non posso che sostenere tale strada tracciata dalla commissione per i problemi economici e monetari.</p>
      <p sl="fr">Vi sono altri due punti su cui credo sia importante soffermarsi. Il primo riguarda il funzionamento della politica di concorrenza. In effetti i recenti avvenimenti, e nella fattispecie quelli riguardanti le agenzie di rating , ci hanno nuovamente dimostrato, se ve n’era bisogno, che un mercato unico necessita di una politica in materia di concorrenza rigorosa che si applichi a tutti i settori del mercato.</p>
      <p sl="fr">L’altro punto cui fa cenno il relatore è la dimensione internazionale e la capacità dell’Unione europea di fare del funzionamento del mercato interno un elemento portante della standardizzazione a livello internazionale. Sui mercati finanziari oggi questo è più vero che mai e spero che la Commissione prenderà l’iniziativa di proporre quella standardizzazione internazionale di cui abbiamo tutti bisogno in materia di controllo.</p>
    </intervention>
    <intervention id="2-010" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, onorevoli deputati, da quando la Commissione ha pubblicato la sua relazione intermedia a febbraio, abbiamo avuto alcune discussioni molto proficue sul riesame del mercato unico. Adesso il lavoro è passato alla fase successiva, con la Commissione che pubblicherà le sue conclusioni presumibilmente a novembre.</p>
      <p sl="en">Vorrei ringraziare i membri della commissione per il mercato interno e la protezione dei consumatori, in particolare il relatore, l’onorevole Toubon, per aver messo insieme un pacchetto di raccomandazioni e proposte degno di nota. Desidero ringraziare i membri della commissione per i problemi economici e monetari per il contributo chiaro e costruttivo che hanno dato alla relazione. La Commissione è inoltre grata ai gruppi politici, che sono stati coinvolti attivamente nel processo e hanno redatto documenti strategici di grande qualità. Come in tutte le valide relazioni, vedo anche che su alcune questioni vi sono divergenze di opinioni oppure un diverso rilievo che viene loro riservato.</p>
      <p sl="en">Diamo uno sguardo a quella che è la posta in gioco. Nel mercato unico vivono 500 milioni di cittadini e sono presenti oltre 20 milioni di imprese. Dalla sua nascita nel 1992 il mercato unico ha aumentato la produttività dell’Europa di oltre il 2 per cento e creato quasi tre milioni di nuovi posti di lavoro. Il benessere dell’Europa e la sua influenza all’esterno sono grandi conquiste. Per mantenere i risultati conseguiti dobbiamo continuare a far progredire il mercato unico, giacché sarebbe un errore dare tutto ciò per scontato. Dobbiamo sostenere la competitività dell’Europa per le imprese europee, ma soprattutto per i cittadini europei. Non possiamo sostenere un’Europa dove vengono forniti servizi pubblici di alta qualità, nel campo della sanità, dell’istruzione o dell’assistenza sociale, senza un’economia che sia fondamentalmente sana. Vorrei quindi passare a questo punto all’argomento centrale: tutti noi – la Commissione, il Parlamento e gli Stati membri – dobbiamo assumerci le nostre responsabilità e armarci di coraggio nel portare avanti le nostre riforme.</p>
      <p sl="en">Il riesame del mercato unico è una parte essenziale degli sforzi intrapresi dalla Commissione per ottenere in seno all’Europa risultati concreti e per realizzare la sua “agenda dei cittadini”. Vi sono tuttavia ancora molte cose da fare nel mercato unico. Mi permetto di illustrare alcuni esempi.</p>
      <p sl="en">Per quanto riguarda i servizi postali ci stiamo muovendo verso un pacchetto definitivo per un’apertura completa del mercato. Nel campo della politica energetica il Commissario Piebalgs presenterà a breve una serie di proposte per costruire un mercato unico dell’energia a livello europeo. Il Commissario Kuneva sta conducendo un riesame di ampia portata della normativa europea per la protezione dei consumatori. Stiamo cooperando con voi e con gli Stati membri per creare un quadro per un brevetto europeo.</p>
      <p sl="en">Presa singolarmente, ogni riforma ha la sua importanza, ma nel complesso la loro importanza è perfino superiore. Il mercato unico di oggi – questo grande mercato aperto, dinamico – è il prodotto di tutte queste laboriose riforme, nonché di tutte le difficili decisioni che abbiamo preso.</p>
      <p sl="en">In poche parole, per far sì che il mercato unico, con il suo potenziale di migliorare la qualità della vita e le condizioni sociali di tutti i cittadini europei, continui a prosperare, sarà necessario mostrare responsabilità e coraggio non solo nel costruire un progetto per il futuro, ma anche per operare nel concreto le scelte strategiche, spesso difficili, cui ci troviamo di fronte.</p>
      <p sl="en">Ma torniamo al riesame e prendiamone alcuni punti salienti: innanzi tutto, il nostro modus operandi , ovvero come attuiamo la politica in materia di mercato unico e, poi, le nostre priorità strategiche.</p>
      <p sl="en">Per quanto riguarda la nostra modalità di lavoro, sappiamo tutti – e il vostro progetto di relazione lo sottolinea – di dovere consolidare il partenariato e l’assunzione di responsabilità. A tale riguardo l’invito del Parlamento riguardo a una cooperazione più intensa è musica per le mie orecchie.</p>
      <p sl="en">Il mercato unico rappresenta un progetto comune e dobbiamo collaborare per realizzarlo, tenendo sempre presente le esigenze dei cittadini. Ciò significa basarsi su progetti di successo come SOLVIT e offrire così ai cittadini più assistenza nel risolvere i problemi transfrontalieri che si trovano ad affrontare. Questo significa dire anche sviluppare nuovi strumenti, come il sistema d’informazione del mercato interno, allo scopo di consolidare la cooperazione fra gli Stati membri. Al pari di voi, sono convinto che la chiave del successo sia da ricercare in una stretta collaborazione.</p>
      <p sl="en">La relazione presentata contiene una proposta che accolgo con favore, ovvero l’idea di un “metodo di prova del mercato interno” da introdurre in tutti nuovi provvedimenti. Si tratta di un elemento che è fortemente presente nei meccanismi per “legiferare meglio”, la cui importanza non può che essere evidenziata. Se ci dovessimo accorgere che le nuove proposte ostacoleranno il flusso di persone, merci, servizi e capitali, mettendo così a repentaglio il mercato unico, allora dovremo prenderne atto e chiederci se dobbiamo cambiare rotta prima che questo produca danni.</p>
      <p sl="en">Vorrei adesso affrontare il tema delle priorità strategiche comuni per il mercato unico. Nella sua relazione intermedia al Consiglio europeo di primavera, la Commissione ha individuato una serie di direzioni per il futuro del mercato unico. Facciamo alcuni esempi presi dai settori che conosco meglio.</p>
      <p sl="en">La vostra relazione giustamente si riferisce ai servizi finanziari al dettaglio come a un settore dove il mercato unico può spingersi oltre. Ritengo che l’Europa possa ottenere di più nel campo dei mutui, delle assicurazioni, delle carte di pagamento, dei conti bancari, nonché in altri comparti.</p>
      <p sl="en">Il 19 settembre la Commissione terrà un’audizione a Bruxelles per avere un quadro più chiaro delle priorità delle parti interessate. Invito tutti coloro che sono interessati a parteciparvi.</p>
      <p sl="en">Vorrei introdurre un nuovo argomento nella discussione, un aspetto che dovrebbe figurare nel riesame del mercato unico, ovvero l’e-government . Tutti gli Stati membri forniscono sempre più servizi per via elettronica, riducendo i costi e facilitando l’accesso per i cittadini. Ma questo, pur creando opportunità, pone una serie di problemi cui dobbiamo far fronte.</p>
      <p sl="en">Vediamo al riguardo qualche esempio. Prima di tutto, le procedure per gli appalti elettronici (e-procurement). Dobbiamo far sì che le autorità nazionali, nell’adozione di tecnologie e norme in materia di sicurezza, non creino mercati per gli appalti elettronici puramente nazionali. Allo stesso modo, durante la preparazione della direttiva sui servizi, gli Stati membri devono essere dotati di sistemi comuni onde potersi scambiare informazioni in maniera sicura.</p>
      <p sl="en">Infine vorrei menzionare la dimensione internazionale, che, con mia grande soddisfazione, riveste un ruolo di primo piano nella relazione presentata. La Commissione è impegnata a far sì che l’influenza dell’Europa nel mondo sia quanto più grande possibile e a costruire forti relazioni. Per tale ragione stiamo ampliando e approfondendo il nostro dialogo non soltanto con gli Stati Uniti e il Giappone, ma organizziamo vertici anche con Cina, India, Russia e Brasile.</p>
      <p sl="en">Questo dialogo condotto a livello globale ci permette di conoscere meglio i nostri partner e di far conoscere loro i nostri valori, nonché di risolvere le questioni di reciproco interesse e creare nuove opportunità commerciali per le imprese europee. In breve, la dimensione esterna è una parte fondamentale della nostra politica in materia di mercato interno.</p>
      <p sl="en">In conclusione, sono lieto di poter concordare con voi sulle priorità per il riesame del mercato unico, sia per quanto riguarda il modo in cui realizzare il mercato unico, sia per quanto concerne gli ambiti di cui maggiormente beneficeranno i cittadini.</p>
      <p sl="en">Va da sé che avrei piacere di poter tornare in quest’Aula, una volta approvato il riesame del mercato unico, per presentare le nostre conclusioni e discutere con voi il da farsi.</p>
    </intervention>
    <intervention id="2-011" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo PPE-DE . – Signor Presidente, è con grande favore che accolgo la relazione dell’onorevole Toubon di stamane, non solo in qualità di coordinatore del mio gruppo, ma anche a nome del nostro vicepresidente, l’onorevole Thyssen, la quale purtroppo si è dovuta assentare e tornare in fretta in Belgio presso i propri genitori, che non stanno affatto bene. Accolgo con favore la presente relazione a nome di tutti i membri del nostro gruppo.</p>
      <p sl="en">Uno degli aspetti più importanti dell’eccellente relazione dell’onorevole Toubon è l’approccio che ha assunto nei confronti del tema del mercato unico, un approccio di ampio respiro e onnicomprensivo, come ha sottolineato egli stesso. Concretamente, il mercato unico influenza la vita di ogni cittadino dell’Unione europea. Il problema è che il mercato unico, la sua riuscita e il suo sviluppo futuro sono troppo spesso dati per scontati. Come ha affermato l’onorevole Toubon, è senz’altro giusto lanciare un forte appello a tutti noi e in particolare alla Commissione affinché quest’ultima elabori una nuova strategia contenente nuove idee, idee che rompono col passato, e porti alla nostra attenzione il significato politico e l’importanza del mercato unico. Gli Stati membri e i primi ministri, quando esamineranno il presente documento al vertice di marzo, non dovranno lasciarsi sfuggire l’occasione.</p>
      <p sl="en">Il secondo aspetto – e sono lieto che lei abbia sottolineato tale punto, signor Commissario –riguarda la dimensione internazionale. E’ ovvio per tutti che un mercato unico che funzioni al meglio è un enorme valore aggiunto in termini di competitività per l’Europa sullo scenario economico globale. E’ responsabilità di tutti noi, cari colleghi, conservare tale decisivo valore aggiunto in materia di competitività per tutti i nostri cittadini. Riusciremo in questo proposito soltanto se spiegheremo con chiarezza e lungimiranza i vantaggi strategici del continuare a promuovere il mercato unico nell’interesse di tutti i nostri cittadini, cosa che la presente relazione fa molto bene.</p>
    </intervention>
    <intervention id="2-012" speaker_id="4429" name="Robert Goebbels" is_mep="True" mode="spoken">
      <p sl="fr">a nome del gruppo PSE . – Signor Presidente, onorevoli colleghi, il gruppo socialista ha appena apportato un importante contributo al rilancio del mercato unico. Sarei lieto di presentarne più tardi una copia al Commissario McCreevy.</p>
      <p sl="fr">A nostro parere il mercato unico, insieme all’euro, è la più grande conquista dell’Unione, ma, a differenza del Commissario, non siamo degli idolatri del mercato. Il mercato rappresenta il luogo di scambio naturale fra gli uomini dal momento in cui cessarono di vivere di raccolta. Il mercato è utile, presenta persino delle virtù, ma non rappresenta un progetto di società in sé e per sé.</p>
      <p sl="fr">L’economia di mercato va bene, a patto che non abbia come obiettivo una società dove tutto è in vendita, dove i bisogni umani come l’istruzione, la cultura, la protezione sociale e la salute dipendono unicamente dai rapporti di forza del mercato. Noi promuoviamo un’economia sociale di mercato dove la pur necessaria concorrenza sia subordinata a una serie di regole, dove i consumatori siano tutelati, dove dei servizi pubblici efficienti compensino le lacune del mercato.</p>
      <p sl="fr">Negli Stati Uniti il settore della sanità assorbe più del 15 per cento del PIL, ovvero il doppio della media europea, ma ciononostante 44 milioni di lavoratori statunitensi sono privi di qualsiasi assicurazione sanitaria. Al fine di evitare in Europa una sanità a due velocità, esigiamo un inquadramento a livello europeo del settore.</p>
      <p sl="fr">Chiediamo alla Commissione di accogliere finalmente la richiesta dei Consigli europei di Nizza, Laeken e Barcellona di proporre un quadro comunitario che permetta alle autorità nazionali, regionali e locali di offrire servizi pubblici efficienti, nella piena certezza giuridica. Chiediamo alla Commissione di lavorare al fine di garantire un alto livello di protezione sociale all’interno del mercato unico. Tutta la normativa avente per scopo il perfezionamento del mercato unico dovrà essere accompagnata da una valutazione d’impatto sull’occupazione nel settore interessato. Richiediamo che vengano incluse clausole di tutela, come la clausola Monti, che garantisce il diritto di sciopero e i contratti collettivi.</p>
      <p sl="fr">Per noi il mantenimento di un elevato livello di protezione sociale deve tradursi in direttive ambiziose relative alla disciplina degli orari di lavoro e del lavoro interinale. La protezione sociale non è incompatibile con l’efficienza economica. Sono infatti i paesi che hanno ottenuto i maggiori successi nel campo del dialogo sociale, come i paesi scandinavi, la Germania, i Paesi Bassi e altri, che fanno registrare i migliori risultati economici all’interno dell’Unione europea.</p>
      <p sl="fr">In conclusione, i socialisti sono a favore di una concorrenza che stimoli, di una cooperazione che consolidi e di una solidarietà che unisca. Ho appena citato Jacques Delors. Lascio alla mia collega, l’onorevole Evelyne Gebhardt, l’incombenza di commentare la relazione dell’onorevole Jacques Toubon che ritengo di poter giudicare nel complesso positiva.</p>
      <a text="(Applausi)"/>
    </intervention>
    <intervention id="2-013" speaker_id="1926" name="Karin Riis-Jørgensen" is_mep="True" mode="spoken">
      <p sl="da">a nome del gruppo ALDE. – Signor Presidente, innanzi tutto vorrei congratularmi con l’onorevole Toubon per l’ottimo lavoro svolto. Ritengo che abbiamo ottenuto un risultato ragionevole, del quale possiamo essere molto soddisfatti. Desidero anche ringraziare per la collaborazione costruttiva offerta dai miei colleghi di commissione degli altri partiti, soprattutto all’onorevole Harbour del PPE-DE.</p>
      <p sl="da">Abbiamo dunque una relazione che a mio parere presenta proposte liberali direi positive. Vorrei prima di tutto sottolineare la liberalizzazione del mercato dei servizi postali, punto a mio parere alquanto necessario e importante. Un aumento della concorrenza sul mercato energetico e i preparativi generali della politica in materia di concorrenza sono proposte che hanno come scopo l’attuazione e il miglioramento dei quattro diritti fondamentali del mercato unico. L’obiettivo è chiaro: vogliamo un mercato unico privo di barriere, perché vi è sempre bisogno di potenziare il mercato unico e dotare meglio l’Europa per la globalizzazione, nonché di migliorare ulteriormente l’economia europea e garantire ai consumatori un’ampia libertà di scelta, prezzi inferiori e qualità più elevata. E’ questa l’essenza del mercato interno.</p>
      <p sl="da">Fortunatamente la presente relazione è ambiziosa, e bisogna dare ascolto a tali ambizioni. Il documento costituisce un contributo alla Commissione, alla strategia di Lisbona, un invito affinché l’Europa acceleri il suo corso, se vogliamo essere al livello più alto ed essere in grado di affrontare la concorrenza di Cina e Stati Uniti. Se la Commissione vuole il bene dell’Europa, nonché il bene dei cittadini e delle imprese europee, allora, Commissario McCreevy, è necessario che includa il presente testo nel proprio processo di lavoro e intraprenda la strada tracciata dal Parlamento. In tale modo sono convinta che il mercato unico crescerà in modo ancora più rigoglioso, a tutto vantaggio delle nostre imprese, siano esse piccole o grandi, nonché dei nostri cittadini. Un mercato interno privo di barriere imprimerà impulso all’occupazione e alla crescita, requisiti fondamentali per finanziare il welfare europeo. I veri beneficiari di questo processo saranno i cittadini europei. Ma non è solo la Commissione a dover leggere la presente relazione. Anche il Presidente Sarkozy e il Cancelliere Angela Merkel dovrebbero esaminarla con grande attenzione. Se aspiriamo alla creazione di un mercato interno senza barriere, allora non possiamo e non dobbiamo accettare che i due principali paesi continuino a impedire, addirittura a compromettere la creazione di un libero mercato dell’energia.</p>
    </intervention>
    <intervention id="2-014" speaker_id="28113" name="Eoin Ryan" is_mep="True" mode="spoken">
      <p sl="en">a nome del gruppo UEN . – Signor Presidente, i primi dieci anni del mercato unico hanno immesso nell’economia europea 877 miliardi di euro e contribuito alla creazione di 2,5 milioni di posti di lavoro. Credo dunque che nessuno possa negare il fatto che il mercato unico è stato senza alcun dubbio un successo.</p>
      <p sl="en">Per quanto riguarda i prossimi dieci anni, ritengo che garantire la competitività a livello globale dell’Europa sarà di importanza vitale. Non sono pertanto d’accordo con la teoria secondo cui un regime fiscale comune consolidato per le persone giuridiche non sarà di intralcio alla competitività europea e ciò, purtroppo, è una delle ragioni per cui, come ha detto il relatore della commissione per i problemi economici e monetari, ho chiesto di togliere il mio nome dalla presente relazione.</p>
      <p sl="en">Ritengo che la base imponibile comune consolidata in materia di imposta sulle società – (CCCTB), che rappresenta un’armonizzazione fiscale sotto mentite spoglie, comprometterà la concorrenza, gli investimenti esteri, la crescita e l’occupazione in Europa. Nel campo fiscale occorre concorrenza, e non armonizzazione. Se vogliamo far sì che l’Europa continui a crescere e che anche nel futuro sia un’economia dinamica a livello globale, allora credo che vi sia bisogno di concorrenza in tale campo. Pertanto esorto la Commissione a condurre quanto prima la valutazione d’impatto della CCCTB sul mercato unico.</p>
      <p sl="en">E’ mia convinzione che l’Europa debba intensificare il proprio dialogo internazionale in materia di mercati finanziari non solo con gli Stati Uniti, il Giapponese e la Cina, bensì anche con altre economie emergenti, come l’India. Effettivamente, l’Europa si trova ancora al palo per quanto riguarda lo sviluppo e gli investimenti nella ricerca e lo sviluppo. A mio avviso, gli Stati membri dovrebbero incentivare una maggiore collaborazione fra i beni ad alto contenuto tecnologico e i servizi, al fine di creare mercati della conoscenza.</p>
      <p sl="en">Vorrei infine ribadire che ciò di cui abbiamo bisogno nel campo fiscale non è armonizzazione, bensì concorrenza, qualora vogliamo che l’economia europea sia un’economia dinamica in futuro.</p>
    </intervention>
    <intervention id="2-015" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE . – Signor Presidente, desidero ringraziare il relatore per la collaborazione offerta, per l’apertura mentale e la trasparenza con cui ha lavorato alla presente relazione. Il testo affronta questioni importanti, come la questione centrale del consolidamento della fiducia dei cittadini nel mercato unico. A tale riguardo è necessario prestare maggiore attenzione, oltre agli aspetti economici, agli aspetti ambientali e a quelli relativi ai consumatori. Le insufficienze del sistema sono venute nuovamente a galla quest’estate, quando, per la terza volta nell’arco di neppure un anno, sono stati ritirati dal mercato dei giocattoli del più grande fabbricante a livello mondiale, Mattel . In simili casi, i cittadini si aspettano giustamente una reazione da parte dell’Unione europea, della Commissione europea, e noi ci attendiamo un riesame della direttiva sulla sicurezza dei giocattoli.</p>
      <p sl="de">La relazione si occupa di questioni essenziali, come il ruolo della politica fiscale, e a tale riguardo vorrei esprimere una posizione del tutto diversa da quella di chi è intervenuto prima di me. Ritengo che, come sostiene a ragione la relazione, qualora non giungessimo a una maggiore armonizzazione in questo campo, sussista un pericolo di distorsione concorrenziale. Su tale punto siamo autorizzati ad aspettarci proposte anche da parte della Commissione.</p>
      <p sl="de">Tuttavia, a nostro avviso, le dichiarazioni sulla politica energetica sono discutibili. Fermo restando che la questione della separazione delle reti e dei servizi nell’interesse dei consumatori è un elemento centrale – tale punto non viene trattato nella relazione – ci rammarichiamo che venga dato così tanto risalto all’energia nucleare. A tale riguardo si trascura completamente il fatto che vi sono numerose questioni relative alla sicurezza che rimangono irrisolte – fatto dimostrato dagli incidenti verificatisi quest’anno in diversi reattori in Germania e Svezia –, e che il problema dello smaltimento delle scorie non ha trovato finora alcuna soluzione e che la sussidiarietà continua a essere un problema. Gli Stati membri hanno deciso di abbandonare l’energia nucleare, e quindi ritengo che sia sbagliato da parte dell’Unione europea intervenire con incentivi economici.</p>
      <p sl="de">Anche per quanto riguarda la liberalizzazione dei servizi postali non vi è, a nostro avviso, un equilibrio. La questione del finanziamento dei servizi universali nei piccoli Stati membri e nelle aree remote non è, secondo noi, sufficientemente chiara. L’accesso ai servizi universali è però di importanza fondamentale per ripristinare la fiducia dei cittadini nel mercato interno.</p>
    </intervention>
    <intervention id="2-016" speaker_id="28513" name="Godfrey Bloom" is_mep="True" mode="spoken">
      <p sl="en">a nome del gruppo IND/DEM . – Signor Presidente, l’onorevole Toubon ammette che “i cittadini di tutti gli Stati membri dubitano del mercato interno e delle altre politiche comuni”. Ammette anche che l’Unione europea non è riuscita a superare la crisi di fiducia in cui si trova. Poi fa riferimento al documento, che va adesso sotto il nome di “Trattato di riforma”, che ha precipitato tale crisi, affermando con una certa arroganza che il coinvolgimento dei parlamenti nazionali li aiuterà a comprendere meglio i vantaggi del mercato unico.</p>
      <p sl="en">Questi disgraziati parlamenti, fra l’altro, sono le assemblee democraticamente elette di 27 paesi europei, a differenza di questa assurda Assemblea consultiva che non rappresenta nessuno – chi potrebbe poi rappresentare? – se non la Commissione e il suo establishment . In tale modo la relazione si lancia in un piano che ha come scopo quello di minare la competenza nazionale in materia di servizi universali, modificando la definizione di questi ultimi e includendovi la sanità, di assumere il controllo dei diritti di proprietà intellettuale, che, come sappiamo tutti, comprenderanno i brevetti sul software , di modificare la tassazione delle società senza averne l’autorità, nonché di piazzare una specie di trono di Canuto su un’isoterma per catturare energia e denaro attraverso lo scambio dei diritti di emissione di carbonio. Per quanto riguarda poi le piccole imprese, sappiamo tutti che l’Unione europea, i suoi partner economici e l’Organizzazione mondiale del commercio continueranno a vessarle. Onorevole Toubon, come ha detto, una crisi di fiducia? Altroché, altroché!</p>
    </intervention>
    <intervention id="2-017" speaker_id="33986" name="Petre Popeangă" is_mep="True" mode="spoken">
      <p sl="ro">a nome del gruppo ITS . – Signor Presidente, non possiamo che essere favorevoli ad un’analisi dell’evoluzione del mercato unico, uno degli obiettivi principali del progetto europeo, a 50 anni dalla sua istituzione. Tuttavia, non si può dire con certezza che siano stati fatti dei progressi significativi, perché il progetto è gravemente in ritardo rispetto al calendario previsto.</p>
      <p sl="ro">La situazione lascia a desiderare, poiché questo importante strumento di solidarietà che comprende le quattro libertà fondamentali (libera circolazione delle merci, dei servizi, delle persone e dei capitali) non contribuisce in maniera consistente alla realizzazione del progetto europeo.</p>
      <p sl="ro">Senza affrontare la questione della costruzione del mercato unico in modo troppo analitico, vorrei dire che sulla strada di questo obiettivo vi saranno ostacoli per almeno tre ragioni. Il divario esistente fra i diversi livelli di funzionalità ed efficienza dei mercati nazionali: in teoria, tutte le economie che si fondano sul libero mercato sono funzionali; in pratica, la funzionalità dei mercati è condizionata da una serie di fattori politici, economici, sociali, culturali e soprattutto storici, che caratterizzano ogni mercato più o meno funzionale; questo divario ha un effetto negativo sulla costruzione del mercato unico.</p>
      <p sl="ro">Le misure protezionistiche introdotte da alcuni Stati, soprattutto quelli economicamente sviluppati, non consentono ai mercati meno sviluppati di progredire, e tale abuso di potere economico riduce in maniera considerevole le loro possibilità di godere dei vantaggi degli effetti della concorrenza, il che costituisce un elemento essenziale di democrazia del mercato unico.</p>
      <p sl="ro">Infine, l’assenza di disposizioni giuridiche comuni, soprattutto nel campo fiscale, ha conseguenze negative sul progetto di mercato unico, tenendo presente che l’eterogeneità a livello fiscale potrebbe essere motivo di tensione fra gli Stati membri.</p>
      <p sl="ro">Appoggio la relazione, ma ritengo che, per garantire una maggior coerenza, sarebbe stato necessario analizzare i mercati nazionali negli Stati meno progrediti economicamente, in modo particolare nei nuovi Stati membri come la Romania, dopodiché, risultati alla mano, sarebbe necessario adottare misure di avvicinamento alle economie sviluppate, essendo questa una condizione sine qua non per costruire un mercato unico europeo.</p>
    </intervention>
    <intervention id="2-018" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli colleghi, il mercato comune è senza dubbio alla base della competitività dell’Unione europea e della soddisfazione dei consumatori.</p>
      <p sl="cs">La relazione oggetto dell’odierna discussione afferma chiaramente, secondo me con ragione, che questo mercato, del quale possiamo andare fieri, è stato costruito sui principi della concorrenza economica. E’ per tale motivo che vorrei sottolineare che il mercato unico è oggi in pericolo, pericolo rappresentato dal Trattato di riforma adottato nel corso della Presidenza portoghese. In base al mandato della Presidenza tedesca, la concorrenza non falsata deve essere completamente eliminata dagli obiettivi fondamentali dell’Unione europea, i quali sono di importanza cruciale nella risoluzione di possibili contenziosi. Rimane solo la creazione di un mercato interno dell’Unione. La concorrenza economica viene quindi relegata a un qualche protocollo aggiuntivo che manca completamente della forza del Trattato di riforma.</p>
      <p sl="cs">Con l’adozione del Trattato sarà ancora più difficile difendere i principi della concorrenza non falsata all’interno dell’Unione, il che non aumenterà né la competitività dell’Unione stessa né la soddisfazione dei consumatori.</p>
    </intervention>
    <intervention id="2-019" speaker_id="28223" name="Andreas Schwab" is_mep="True" mode="spoken">
      <p sl="de">Signor Presidente, onorevoli colleghi, desidero innanzi tutto ringraziare il relatore, l’onorevole Jacques Toubon, che ha anche elaborato la posizione del mio gruppo, collaborando a stretto contatto con rappresentanti di Stati membri dell’Europa settentrionale, meridionale, orientale e occidentale.</p>
      <p sl="de">Abbiamo già avuto uno scambio di opinioni al riguardo e concordiamo sul fatto che gli aspetti positivi del mercato interno trascendono di gran lunga ciò che è noto all’opinione pubblica, nonché ciò che spesso affiora nelle discussioni in questa Assemblea. Concordiamo inoltre sul fatto che la Commissione e i suoi servizi rivestano un importante ruolo nel sottolineare i vantaggi per i lavoratori.</p>
      <p sl="de">La clausola del mercato unico contenuta nella presente relazione, vista con favore da noi del gruppo PPE-DE, potrebbe essere a mio parere tranquillamente recepita, alla luce della fusione fra Suez e Gaz de France , anche nella legislazione nazionale. Ci si potrebbe in aggiunta chiedere se concentrazioni come questa, o altri sviluppi a livello di Stati membri, non debbano essere sottoposte a una verifica analoga, al fine di valutare il loro impatto sul mercato interno e quindi porsi la domanda se tali fusioni, all’interno di quel mercato, siano nell’interesse dei cittadini oppure meno.</p>
      <p sl="de">Abbiamo inoltre aggiunto alla relazione un passaggio relativo ai servizi pubblici di interesse generale, che si è reso senza dubbio opportuno alla luce del Trattato di riforma di cui si è già parlato in questa sede. Concordiamo anche riguardo al fatto che il mercato unico sia il principale patrimonio dell’Europa per quanto riguarda la globalizzazione. Solo un mercato interno funzionante può offrire la dovuta protezione da determinati fenomeni sui mercati internazionali. Onorevole Rühle, non si può fare affidamento sui sistemi di controllo soltanto nel caso, ad esempio, del ritiro di giocattoli dal mercato da parte di alcuni fabbricanti, bensì dobbiamo dare risalto alle qualità dei produttori europei, perché non saremo mai in grado di controllare tutto.</p>
      <p sl="de">Siamo ansiosi di vedere cosa proporrà la Commissione sulla base della presente relazione nel prossimo autunno, nel corso del riesame del mercato unico, e ci auguriamo che sulla base della relazione approvata dalla Commissione potremo adottare ulteriori decisioni determinanti per il mercato unico.</p>
    </intervention>
    <intervention id="2-020" speaker_id="1913" name="Evelyne Gebhardt" is_mep="True" mode="spoken">
      <p sl="de">Signor Presidente, a nome del gruppo socialdemocratico vorrei anch’io ringraziare l’onorevole Toubon per una relazione che appoggiamo nel suo complesso, dal momento che presenta molti punti positivi di particolare significato per i socialdemocratici. Questo è un bene, perché stiamo parlando del futuro del mercato interno, della risposta alle domande che si pongono i cittadini europei, della fiducia nella politica all’interno dell’Unione europea.</p>
      <p sl="de">Vorrei dire all’onorevole Riis-Jørgensen che non basta leggere i passaggi che ci piacciono personalmente, bensì occorre leggere il testo nella sua interezza. Non vi sono in alcun modo messi in risalto soltanto la libera concorrenza, il mercato unico e la deregolamentazione, al contrario, vi sono stati introdotti molti elementi socialdemocratici. Fra l’altro abbiamo citato al paragrafo 8 l’importanza della valutazione d’impatto, in particolare per quanto riguarda i diritti sociali e il diritto del lavoro. Si tratta dello strumento principale per far sì che, come non ci stanchiamo di ripetere, non siano le persone a esistere in funzione dell’economia, ma l’economia in funzione delle persone. Questo deve costituire la priorità della politica.</p>
      <p sl="de">Un altro punto di questa relazione che a parere dei socialdemocratici è molto positivo è che abbiamo ampliato il campo di applicazione dell’armonizzazione, e non solo quello del riconoscimento reciproco, che di per sé è già positivo, ma a cui l’armonizzazione è preferibile. In questo modo abbiamo fornito una risposta che, da un lato, significa una buona tutela a un elevato livello per i cittadini, ma, dall’altro, abbiamo anche chiarito che non vi può essere concorrenza fra i sistemi sociali degli Stati membri, bensì una concertazione dei sistemi sociali, nei quali garantire il più alto valore possibile. E’ un aspetto molto importante e a tale riguardo abbiamo svolto un lavoro davvero valido.</p>
      <p sl="de">Per noi socialdemocratici è però particolarmente importante essere riusciti a trovare all’ultimo minuto un consenso sul futuro dei servizi di interesse generale. Accolgo con favore il fatto che il PPE abbia compiuto passi avanti sulla base del testo attualmente in fase di elaborazione per il Trattato dell’Unione europea. E’ giusto aver messo in primo piano la tutela dei servizi di interesse generale e aver fornito una risposta alle incertezze in campo giuridico che esistono nell’Unione europea a tale riguardo, in modo da non venire meno alla tutela dei cittadini e alle richieste in tale campo.</p>
      <p sl="de">Su un punto noi socialdemocratici non possiamo concordare: il cosiddetto metodo di prova del mercato interno. Onorevole Schwab, nel testo non è menzionata in alcun modo una clausola relativa a tale metodo. Dovrebbe riprendere in mano il testo e leggerlo più attentamente. Ma questo metodo di prova del mercato interno non è una dimensione con la quale noi socialdemocratici vogliamo lavorare, perlomeno fintanto che non verrà data uguale importanza ad altri metodi di prova derivanti dai Trattati dell’Unione europea, come ad esempio le pari opportunità o le ripercussioni sociali. Fino a quando questi metodi di prova richiesti dai Trattati dell’Unione europea non verranno impiegati regolarmente, non potremo accordare il nostro assenso a un metodo di prova che non è previsto nei Trattati. Ciò comporta una chiara presa di posizione anche su questo punto.</p>
    </intervention>
    <intervention id="2-021" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, il mercato unico funziona se si pensa alla crescita economica nel suo complesso. Funziona, se si pensa semplicemente al fatto che abbiamo a che fare, da quando vi è il mercato unico in Europa, con la più grande redistribuzione di ricchezza che questo continente abbia conosciuto in tempo di pace.</p>
      <p sl="de">Tuttavia, se si guarda al gradimento da parte dei cittadini, bisogna ammettere che il mercato unico non funziona. Qual è il motivo? Il motivo risiede proprio nella disparità nei livelli di reddito, nel fatto che il reddito da capitale cresce con un tasso di gran lunga superiore a quello dei lavoratori dipendenti, e in questo modo la presente relazione diverrà da qui a quindici anni un documento che attesterà il fallimento dei socialisti e dei socialdemocratici. Perché se andate a leggere gli emendamenti di questa relazione, allora vi direte che in effetti non c’era da aspettarsi nient’altro. In questo campo sono necessari meccanismi normativi, una verifica della strategia per il mercato unico, delle iniziative per il rafforzamento dell’agenda sociale, una clausola di salvaguardia sociale.</p>
      <p sl="de">I socialdemocratici hanno goduto a lungo di una consistente maggioranza in Europa, eppure fra quindici anni ci renderemo conto che questi socialdemocratici, che non hanno concluso niente, sono responsabili della crescente radicalizzazione ai margini dello spettro politico nel continente.</p>
    </intervention>
    <intervention id="2-022" speaker_id="729" name="John Purvis" is_mep="True" mode="spoken">
      <p sl="en">Signor Presidente, sono lieto di vedere che gran parte del contributo fornito dal nostro gruppo al parere della commissione per i problemi economici e monetari è stata incorporata nell’eccellente relazione dell’onorevole Toubon. La realizzazione di un mercato unico completo è un elemento essenziale del successo dell’Europa.</p>
      <p sl="en">Per essere più precisi, i diversi provvedimenti normativi adottati di recente nel campo dei servizi finanziari all’ingrosso si sono spinti molto lontano, istituendo un mercato unico europeo in tale settore, con alti standard normativi e vantaggi per i consumatori. In diversi casi tali standard stanno assumendo carattere globale e nella prossima fase il compito sarà di garantire che la normativa in tale campo sia applicata in modo appropriato e uniforme nell’Unione europea.</p>
      <p sl="en">Naturalmente ci opporremo a ulteriori normative inutili. Vi sono però molti ostacoli culturali, tradizionali, giuridici e fiscali che ancora frenano la creazione di un mercato unico dei servizi finanziari al dettaglio. Siamo pertanto ansiosi di esaminare i Libri bianchi della Commissione sui servizi finanziari al dettaglio e i crediti ipotecari per vedere in che modo si possono ottenere risultati evitando di essere intrusivi.</p>
      <p sl="en">Vorrei ricordare la procedura Lamfalussy, perché finora ha fornito un grande contributo all’adeguamento della normativa di base nel campo dei servizi finanziari alla realtà degli operatori di mercato e degli organismi di regolamentazione. Ci troviamo ancora nella fase di apprendimento, ma sono già state esaminate molte normative e le prime indicazioni sono positive. Anche se la maggior parte degli emendamenti della commissione economica e monetaria è stata inclusa nell’eccellente relazione dell’onorevole Toubon, mi rammarico del fatto che gli emendamenti relativi alla procedura Lamfalussy non siano stati incorporati.</p>
      <p sl="en">Un ambito che è compito della commissione economica e monetaria e ancora ostacola il funzionamento del mercato unico è il sistema fiscale. Pur riconoscendo appieno la regola dell’unanimità in tale campo e il diritto sovrano degli Stati membri di fissare le loro aliquote fiscali, gli attuali sistemi dell’IVA e delle accise frenano chiaramente la piena attuazione del mercato unico e dei suoi vantaggi per i consumatori e le imprese. Esortiamo pertanto la Commissione a presentare alcune proposte concrete per attuare i diritti dei cittadini dell’Unione alla libera circolazione delle merci, in particolare per quanto riguarda i regimi fiscali relativi a Internet e agli acquisti transfrontalieri.</p>
    </intervention>
    <intervention id="2-023" speaker_id="2173" name="Arlene McCarthy" is_mep="True" mode="spoken">
      <p sl="en">Signor Presidente, in qualità di presidente della commissione per il mercato interno e la protezione dei consumatori vorrei congratularmi con l’onorevole Toubon, in particolare per come ha ricercato un consenso fra tutti i gruppi su un insieme di raccomandazioni sul riesame del mercato unico, raccomandazioni che spero la Commissione farà proprie, così come mi auguro che farà sua l’odierna discussione.</p>
      <p sl="en">Vorrei sottolineare alcune delle proposte che a mio parere sono di importanza fondamentale per coinvolgere i cittadini nell’avanzamento e nello sviluppo del mercato unico e, in particolare, per migliorare la fiducia. Un maggiore coinvolgimento dei parlamenti nazionali per riflettere meglio le posizioni degli Stati membri, nonché dei loro cittadini, rappresenta una proposta molto importante. Altrettanto importante è includere la dimensione sociale e ambientale del mercato interno, e ovviamente il mercato interno deve continuare a offrire una scelta maggiore, una qualità migliore e prezzi competitivi per i nostri consumatori e le piccole imprese.</p>
      <p sl="en">La riduzione dei costi amministrativi e la spinta all’innovazione, tutelando al contempo la nostra proprietà intellettuale, ci permetteranno di essere competitivi sulla scena mondiale. La fiducia dei consumatori nel mercato unico diverrà realtà soltanto quando i cittadini riusciranno a vedere i benefici e godranno dei diritti e delle opportunità che hanno in qualità di membri dell’Unione europea. Spero pertanto che andremo oltre una semplice protezione dei nostri consumatori e faremo in modo di mettere a loro disposizione mezzi di ricorso ogniqualvolta le cose dovessero andare male.</p>
      <p sl="en">A tale riguardo vorrei sottolineare il lavoro fondamentale svolto dalla rete SOLVIT e dai centri europei per i consumatori. Tali reti pratiche e informali forniscono soluzioni rapide a problemi molto complessi in un ambiente che viene percepito da molti cittadini come burocratico. Una delle ragioni per cui questi ultimi non vogliono fare acquisti transfrontalieri è che non sono sicuri se otterranno un risarcimento nel caso in cui qualcosa non funzioni a dovere. La Commissione deve pertanto rafforzare tali reti come un elemento essenziale della procedura di riesame. Signor Commissario, credo che condividiamo lo stesso obiettivo, ovvero, come lei ha detto nelle sue osservazioni preliminari, la creazione di un mercato interno che sia pertinente e abbia una risposta per tutti, e credo che siamo disposti adesso a lavorare insieme per far sì che i cittadini continuino a godere dello stesso livello di accesso al mercato interno, di benefici e ovviamente della tutela con la possibilità di presentare ricorsi e ottenere indennizzi.</p>
    </intervention>
    <intervention id="2-024" speaker_id="28261" name="Alexander Stubb" is_mep="True" mode="spoken">
      <p sl="en">Signor Presidente, signor Commissario, vorrei evidenziare tre punti. In primo luogo vorrei ringraziare l’onorevole Toubon per il modo in cui ha gestito l’intero processo. Credo che tutti, che siedano alla destra o alla sinistra di questa Assemblea, siano soddisfatti del modo in cui sono andate le cose. Ritengo che la relazione sia molto positiva ed equilibrata.</p>
      <p sl="en">Il secondo punto è come fare in modo che i cittadini accettino il mercato interno. Credo che il presente documento si sforzi in questo senso, cosa di cui abbiamo veramente bisogno. Onorevole Goebbels, lei si riferiva prima al cosiddetto modello nordico. Mi consenta di dirle che sì, per un verso, il modello nordico ruota attorno alla previdenza sociale, dall’altro, però, ruota anche attorno a un’economia aperta. Stiamo parlando di paesi che si attengono alla lettera del mercato unico: libera circolazione delle merci, libera circolazione dei servizi – con gli idraulici polacchi! – libera circolazione del capitale e libera circolazione delle persone, delle persone che vengono da altri paesi a lavorare. Si tratta quindi allo stesso tempo di economie aperte. Ciò che voglio dire è che non dobbiamo sopprimere il mercato unico, perché probabilmente è quanto di meglio abbiamo fatto nell’Unione europea.</p>
      <p sl="en">Vorrei infine farvi un esempio, tratto dalla vita di tutti i giorni, di come il mercato unico non funziona. Si tratta di un caso di vita vissuta. All’inizio dell’estate un capitano della Finnair , di nazionalità finlandese, ha acquistato un’automobile in Italia, non specificherò qui quale vettura. Mezzora dopo essere uscito dalla concessionaria con il veicolo viene fermato dalla polizia. Hanno tolto la sua targa provvisoria acquistata in Germania che era legale, e gli hanno sequestrato la macchina, dicendo che l’avrebbero restituita non prima della conclusione di un procedimento giudiziario, ovvero a dicembre. Può ben darsi che il capitano non rivedrà più la sua autovettura, e noi stiamo qui a parlare di un mercato interno che dovrebbe garantire la piena e libera circolazione delle merci. Con ciò voglio ribadire che la presente relazione è eccellente, e che dimostra che dobbiamo continuare a migliorare il mercato unico, ricercando un equilibrio fra libera concorrenza e garanzie sociali.</p>
    </intervention>
    <intervention id="2-025" speaker_id="33977" name="Gabriela Creţu" is_mep="True" mode="spoken">
      <p sl="ro">Signor Presidente, onorevoli colleghi, lo sviluppo del mercato unico costituisce un elemento fondamentale dell’integrazione europea. Tuttavia, non va visto come fine a se stesso per il quale le ripercussioni a livello sociale non hanno alcuna importanza.</p>
      <p sl="ro">In concomitanza con l’ultimo allargamento, l’Unione europea è diventata economicamente più eterogenea che nel passato. La mancanza di omogeneità potrebbe essere considerata un vantaggio dal punto di vista di certe politiche neoliberali, ma non per tutti i cittadini. La concorrenza è un valore per le imprese, la solidarietà per la gente, come ha dichiarato Jacques Delors.</p>
      <p sl="ro">A parte i suoi indiscutibili pregi, la relazione Toubon presenta alcuni punti deboli in questo senso. In teoria, siamo tutti favorevoli alla strategia di Lisbona, a un’economia fondata sulla conoscenza e alla creazione di posti di lavoro di alta qualità, in cui non vi è posto per un vantaggio comparativo come una manodopera a basso costo. La relazione afferma inoltre che uno dei principali modi per aumentare la competitività imprenditoriale è promuovere la mobilità dei lavoratori.</p>
      <p sl="ro">Come socialisti, riteniamo che l’eliminazione di tutte le barriere nell’ambito della libera circolazione di persone e della manodopera rappresenti un diritto fondamentale sancito dai Trattati. La promozione della mobilità per motivi esclusivamente economici è già alla radice di gravi conseguenze sul piano sociale nei paesi di origine dei lavoratori: a parte i ricavi reali, vi è un’emorragia di specialisti e di manodopera qualificata, un processo di spopolamento e una diminuzione della popolazione attiva, nonché migliaia di bambini che vivono senza i loro genitori, che necessitano di appositi servizi sociali e scolastici.</p>
      <p sl="ro">I costi sociali e umani a lungo termine sono ancora sconosciuti, ed è per questo motivo che invitiamo a condurre uno studio su questa specifica tematica, affinché le misure economiche non vadano mai a scapito della dimensione sociale.</p>
      <a text="(Applausi)"/>
    </intervention>
    <intervention id="2-026" speaker_id="28378" name="Luisa Fernanda Rudi Ubeda" is_mep="True" mode="spoken">
      <p sl="es">Signor Presidente, innanzi tutto vorrei congratularmi con l’autore della presente relazione, l’onorevole Toubon, per il contenuto della stessa e per essere riuscito a trovare un’ampia base di consenso per far in modo che fosse adottata dal Parlamento.</p>
      <p sl="es">Ripetere che si sono fatti molti passi avanti nella costruzione di un mercato unico europeo equivale a dire qualcosa di ovvio, ma bisogna anche sottolineare, per quanto anche ciò sia ovvio, che vi è ancora molta strada da fare.</p>
      <p sl="es">Credo che, esperienza alla mano, le economie aperte siano quelle che fanno registrare una crescita maggiore, e che una concorrenza rafforzata vada sempre a vantaggio dei consumatori, sia in termini di qualità che per quanto riguarda i prezzi delle merci e dei servizi che sono in concorrenza o presenti sul mercato.</p>
      <p sl="es">In un mercato globalizzato come l’attuale è impossibile pensare di poter progredire con misure protezionistiche, e quindi l’Unione europea, come attore economico sullo scenario mondiale, potrà essere forte economicamente solo se continuerà a percorrere la strada della liberalizzazione e della costruzione e dell’approfondimento del mercato unico.</p>
      <p sl="es">Spesso vi è chi dipinge la crescita della competitività, le misure di liberalizzazione del mercato europeo come una sconfitta per il modello sociale europeo o come una sconfitta per la tutela dei diritti sociali. Credo sia vero il contrario, ossia che, perché il modello sociale europeo continui a progredire, perché i cittadini europei continuino a godere della protezione sociale e di un buon livello di servizi sociali, occorre che l’economia europea cresca, e questo, ribadisco, sarà possibile solo se approfondiremo il mercato unico europeo.</p>
      <p sl="es">Dicevo che sono stati fatti molti passi avanti, tuttavia – e alcuni dei miei colleghi hanno fatto esempi concreti – vi è ancora della strada da fare. Ritengo sia necessario eliminare gli ostacoli alle piccole e medie imprese affinché possano lavorare in tutta l’Unione europea. E’ inoltre indispensabile approfondire – elemento cui si accenna nella relazione – il mercato dei servizi finanziari al dettaglio e soprattutto i diritti di proprietà intellettuale.</p>
      <p sl="es">Desidero rivolgere un invito alla Commissione affinché esorti i governi nazionali, nonché il Consiglio, a far sì che le norme comunitarie siano debitamente recepite nelle legislazioni nazionali.</p>
    </intervention>
    <intervention id="2-027" speaker_id="37761" name="Wolfgang Bulfon" is_mep="True" mode="spoken">
      <p sl="de">Signor Presidente, siamo a favore dell’abbattimento delle barriere in seno al mercato unico, al fine di promuoverne gli effetti positivi, come una crescita duratura, prestando al contempo la dovuta attenzione alla protezione sociale dei cittadini. I servizi di interesse generale – quelli che chiamiamo servizi essenziali –, a causa della loro particolare importanza, non devono essere esposti alle turbolenze del libero mercato, bensì necessitano, proprio nel campo della sanità e sociale, di particolari regole.</p>
      <p sl="de">Con mio disappunto al paragrafo 16 viene menzionata l’energia nucleare. Si tratta senza alcuna ombra di dubbio di una tecnologia a rischio, che mette a repentaglio la popolazione. Pertanto non posso concordare con la relazione su questo punto.</p>
      <p sl="de">Non bisogna inoltre dimenticare che, per quanto riguarda il recepimento del diritto comunitario, interpretazioni divergenti sul piano nazionale possono spiazzare i cittadini. Ciò costituisce, com’è stato più volte indicato da diversi studi, un notevole ostacolo all’attuazione del mercato unico.</p>
      <p sl="de">In conclusione vorrei ancora una volta ricordare il significato internazionale della normativa europea. Proprio il recente caso di cui si è discusso, quello dei giocattoli difettosi provenienti dalla Cina, mostra quanto siano importanti le norme internazionali in sede di dialogo con i partner commerciali esterni. Anche se paesi come la Cina si sentono sopraffatti dal lungo elenco di richieste in materia di norme di qualità, è necessario adottare misure volte a potenziare la sicurezza delle merci e dei prodotti alimentari per proteggere i consumatori europei.</p>
    </intervention>
    <intervention id="2-029" speaker_id="2110" name="Charlotte Cederschiöld" is_mep="True" mode="spoken">
      <p sl="sv">Signor Presidente, signor Commissario, il mercato unico è uno dei pilastri più importanti della cooperazione all’interno dell’Unione europea, che si fonda sulla fiducia e sul rispetto reciproco fra gli Stati membri. E’ quindi altrettanto importante che tutti apportino il loro contributo attuando con rapidità ed efficacia le normative europee da recepire nella legislazione nazionale.</p>
      <p sl="sv">SOLVIT rappresenta un buon metodo per verificare il rispetto degli impegni e può essere ulteriormente sviluppato. Noi politici europei che lavoriamo in seno al Parlamento o al Consiglio abbiamo la responsabilità di far sì che la normativa favorisca la competitività e non crei inutili lungaggini burocratiche, così come dobbiamo far sì che soddisfi le esigenze e risolva quei problemi che ancora sussistono. Per rendere tutto ciò possibile dobbiamo creare il consenso politico e chiarire a fondo il significato del mercato interno, cosa cui hanno contribuito sia l’onorevole Toubon che la Commissione. Grazie, onorevole Toubon!</p>
      <p sl="sv">Il PPE-DE si pone come obiettivo un’Europa per tutti, con opportunità di lavoro per tutti, una sanità efficiente e senza poveri, un’Unione che sappia diventare ancora più forte. L’unico modo per realizzare tali obiettivi è fare in modo che il mercato sia competitivo e che il commercio non sia ostacolato da normative obsolete, dazi doganali inutili, sovvenzioni o controlli di mercato. Senza un mercato efficiente e solide imprese europee non vi sono risorse per i servizi sociali. Il mercato unico e la competitività sono fonte di per sé di protezione sociale e sono un presupposto indispensabile per garantire i servizi sociali.</p>
    </intervention>
    <intervention id="2-030" speaker_id="28155" name="Edit Herczog" is_mep="True" mode="spoken">
      <p sl="hu">Innanzi tutto vorrei dire che siamo stati molto soddisfatti dell’aperta ed esauriente discussione che abbiamo avuto con i colleghi dell’onorevole Toubon l’anno scorso in vista della preparazione della presente relazione.</p>
      <p sl="hu">Personalmente vorrei commentare innanzi tutto il paragrafo 40, il quale pone l’accento sulla responsabilità degli Stati membri. E’ mia opinione che gli Stati membri non abbiano l’obbligo nei confronti della Commissione europea o del Parlamento europeo di recepire le norme del mercato unico, ma che tale obbligo sia nei confronti di se stessi che tra loro, ma soprattutto dei loro cittadini e delle loro imprese. Non ci possiamo permettere pertanto di ignorare il quadro di valutazione del mercato interno del luglio 2007 e le informazioni in esso contenute. Una delle condizioni imposte ai nuovi Stati membri che hanno aderito all’Unione nel 2004 e nel 2005 era l’introduzione e il recepimento dell’intero acquis communautaire .</p>
      <p sl="hu">Dal quadro di valutazione possiamo vedere che, a due anni dalla scadenza del termine, ai primi posti per accumuli di ritardi nel recepimento delle direttive – ai primi quattro, per l’esattezza – figurano regolarmente i vecchi Stati membri. Il rapporto fra i vecchi e i nuovi Stati membri in fatto di mancato rispetto degli obblighi in materia di mercato unico è di 1 a 2, con punte di 1 a 8, ad esempio fra la Slovenia e l’Italia. Una conseguenza diretta di tutto ciò è che coloro che rispettano la legge vengono penalizzati a causa del trattamento iniquo e della discriminazione. Quando parliamo del futuro del mercato unico, dobbiamo fare in modo che le imprese e i paesi che rispettano le norme e recepiscono l’acquis communautaire non vengano penalizzati dallo sviluppo attuale del mercato interno. Desidero ringraziare il relatore.</p>
    </intervention>
    <intervention id="2-031" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Commissario, 15 anni fa gli Stati membri raggiunsero un accordo per una migliore integrazione economica e si impegnarono a creare un mercato unico europeo con l’obiettivo della libera circolazione delle merci, dei servizi, delle persone e dei capitali. Negli anni novanta questo consentì la creazione di un ambiente competitivo per le imprese, che a sua volta ebbe come conseguenza per i consumatori una scelta più variegata e prezzi più bassi.</p>
      <p sl="cs">Tuttavia, a partire dal 2000 alcuni Stati membri, in particolare quelli vecchi, proteggono, sia apertamente che di nascosto, i loro piccoli mercati nazionali dalla concorrenza dei paesi vicini, nonché tollerano ostacoli amministrativi e di altro genere, creando così intralci alla rapida attuazione di un mercato unico privo di barriere. Alla luce della rapida liberalizzazione del commercio internazionale, e alla luce della velocità con cui gli europei stanno cedendo quote di mercato a beni provenienti da paesi terzi, si tratta di un comportamento paradossale. Un mercato europeo in buona salute non rappresenta forse la chiave per affrontare le sfide della globalizzazione e della disoccupazione?</p>
      <p sl="cs">Questa situazione irrazionale è figlia del populismo e del fatto che interessi nazionali fasulli vengono fatti prevalere sugli interessi comuni dei consumatori e degli imprenditori. E’ per tale motivo che sostengo il Libro verde della Commissione e la proposta di riesame. Quest’ultimo rivelerà come la normativa europea in vigore venga aggirata in alcuni paesi e farà luce sui difetti che indeboliscono la fiducia nel mercato unico. Un esempio a tale riguardo è la zona grigia costituita dalla questione se applicare o meno il principio del paese di origine. Se vogliamo avere un mercato pienamente funzionante, è necessario fare passi avanti nel campo della liberalizzazione dei servizi di rete e portare a compimento il mercato dei servizi finanziari, nonché superare i miti predominanti nel campo della sanità e dei servizi sociali.</p>
      <p sl="cs">L’introduzione dell’euro e le recenti direttive hanno rafforzato e reso più trasparente il commercio all’interno dell’Unione. Detto questo, siamo tutti consapevoli che gli imprenditori sono schiacciati dalla crescente burocrazia, e che dobbiamo creare condizioni eque per la concorrenza a livello internazionale, così come sono necessari meccanismi di controllo più snelli e moderni.</p>
      <p sl="cs">Mi rivolgo alla Commissione affinché si impegni a monitorare l’attuazione delle direttive in vigore, nonché a portare avanti il processo di riconoscimento reciproco prima di promuovere un’eventuale armonizzazione. Mi rendo conto che la globalizzazione del commercio richiederà una standardizzazione di altri prodotti, nonché un accordo sul marchio di origine europeo, e concordo sul fatto che le sperequazioni nell’ambito delle tasse sulle imprese siano fonte di tensioni e che richiederanno un ulteriore approfondimento. Il mercato europeo è un processo, non un dogma.</p>
    </intervention>
    <intervention id="2-032" speaker_id="28263" name="Lasse Lehtinen" is_mep="True" mode="spoken">
      <p sl="fi">Signor Presidente, non dovremmo attaccare la globalizzazione per i danni che provoca, bensì adottare provvedimenti concreti. La tutela dei mercati nazionali sta paralizzando il nostro continente, mettendo a repentaglio la sua crescita economica, che sostiene a sua volta la dimensione sociale dell’Europa.</p>
      <p sl="fi">Occorre dar credito alla relazione per aver sottolineato l’importanza del processo di apertura alla concorrenza dei mercati dell’energia e delle telecomunicazioni, perché reti moderne e aperte sono nell’interesse dei consumatori e rappresentano una garanzia di crescita. Per accelerare tale sviluppo è necessario inoltre introdurre meccanismi normativi e un monitoraggio efficaci. Nel cosiddetto principio di responsabilità transfrontaliera del cliente occorre integrare un meccanismo, in base al quale chiunque commissioni un lavoro o un servizio sarà responsabile di far sì che l’attività sia condotta in modo trasparente e che le imprese subappaltatrici adempiano ai propri impegni.</p>
      <p sl="fi">Questa Unione e questo Parlamento hanno un approccio troppo ideologico quando prendono in esame le diverse possibilità nel campo energetico. In pratica, gli effetti nocivi dei cambiamenti climatici possono essere contrastati riducendo le emissioni. Nonostante quanto appena detto dall’onorevole Bulfon, non è realistico credere che possiamo ottenere risultati concreti ed efficaci senza includere nell’equazione l’energia nucleare. Il nostro obiettivo prioritario deve essere la riduzione dell’impiego di carburanti fossili.</p>
    </intervention>
    <intervention id="2-033" speaker_id="28173" name="Zita Pleštinská" is_mep="True" mode="spoken">
      <p sl="sk">Vorrei innanzi tutto esprimere il mio apprezzamento all’onorevole Jacques Toubon, per la sua relazione ricca di spunti, la quale fornisce alla Commissione un’ottima ed equilibrata base per i prossimi documenti. Nonostante le quattro libertà fondamentali siano garantite dai Trattati di Roma, vi sono ancora molti ostacoli pratici alla loro attuazione. Un riesame dell’attuale situazione del mercato interno ci offre l’opportunità di consolidare le norme esistenti e rivedere quelle obsolete. Questo nuovo approccio potrebbe eliminare il divario fra potenziale e realtà, e fornirà soluzioni per sbarazzarsi degli ostacoli esistenti fra i mercati dei 27 Stati membri.</p>
      <p sl="sk">Condivido il parere del relatore secondo cui il successo del mercato unico dipende da tre pilastri: il primo riguarda il consolidamento dei diritti dei consumatori e la creazione di un ambiente favorevole agli affari, aspetto particolarmente importante per le piccole e medie imprese. E’ necessario ad esempio migliorare l’accesso delle piccole e medie imprese agli appalti pubblici. Per quanto riguarda il secondo pilastro, occorre eliminare tutti gli ostacoli residui, come gli ostacoli alla creazione di un’area unica per i pagamenti. Il terzo pilastro attiene al consolidamento della dimensione internazionale del mercato unico europeo creando un più grande mercato interno transatlantico.</p>
      <p sl="sk">Nel quadro dell’economia globale, l’Unione europea potrà prosperare solo se la sua capacità di innovare sarà uguale o superiore a quella dei propri partner commerciali, motivo per cui l’Unione deve adottare misure specifiche per migliorare tale capacità. Gli Stati membri devono creare un ambiente favorevole alla cooperazione fra le imprese, il settore pubblico e il mondo accademico. Far confluire gli investimenti pubblici e privati in centri di ricerca altamente specializzati legati alle università potrebbe costituire un’ottima base per l’impresa di domani.</p>
    </intervention>
    <intervention id="2-034" speaker_id="1907" name="Barbara Weiler" is_mep="True" mode="spoken">
      <p sl="de">Signor Presidente, signor Commissario, onorevoli colleghi, l’odierna discussione potrebbe sembrare un po’ strana a molti cittadini, dal momento che il mercato unico esiste da ormai quindici anni e molti vi si sono già abituati. Ma anche dopo un arco di tempo così lungo permangono incredibili lacune, fra l’altro a causa di atteggiamenti di tipo protezionistico da parte di alcuni Stati membri. Nel frattempo certe cose si sono sviluppate in maniera distorta. I cittadini e i consumatori hanno meno libertà di scelta, e non esistono le pari opportunità sul mercato – esistono, sì, per le grandi imprese, ma non esistono affatto per le piccole e medie imprese.</p>
      <p sl="de">Siamo tutti concordi – spero non soltanto all’interno del Parlamento, ma anche della Commissione e del Consiglio – che il mercato unico non è fine a se stesso. Vorrei citare uno dei padri fondatori del mercato unico, Jacques Delors, il quale ha affermato: abbiamo tre principi fondamentali, la concorrenza, che stimola, la cooperazione, che rafforza, e la solidarietà, che unisce. Quest’ultimo punto nel corso degli anni è stato un po’ dimenticato. Per noi socialdemocratici la solidarietà e la coesione nel mercato interno sono molto importanti.</p>
      <p sl="de">L’ultimo punto che vorrei citare è ovviamente il seguente: in un mercato efficace devono esservi anche un controllo efficace e una tutela dei consumatori. Solo così saremo in grado di ottenere la fiducia che viene invocata ovunque. Il numero di prodotti contenenti sostanze nocive e pericolose negli ultimi anni è cresciuto, il caso del giocattolo cinese rappresenta solo la punta dell’iceberg . Sono stati sequestrati oltre mille prodotti. Ed è proprio qui che dobbiamo intervenire – che dovete intervenire, signor Commissario –, in relazione al pacchetto sul controllo del mercato, in modo da riconquistare la fiducia dei cittadini, cercando di fare qualcosa, e non accettando lo status quo .</p>
    </intervention>
    <intervention id="2-035" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, la coesione socioeconomica e la solidarietà sono di importanza fondamentale per l’Unione europea. I Fondi strutturali contribuiscono allo sviluppo di tutte le regioni europee e hanno particolare significato per i nuovi Stati membri.</p>
      <p sl="ro">Abbiamo bisogno non solo di un’unione economica, con l’economia basata sulla conoscenza più dinamica, bensì anche di un’Europa sociale dove ognuno faccia la sua parte e in cui i servizi pubblici siano di alta qualità e accessibili ai quasi 500 milioni di cittadini europei. Occorrono servizi nel campo della sanità e dell’istruzione, nonché un sistema previdenziale sostenibile. I trasporti, l’energia e le comunicazioni sono di importanza fondamentale per lo sviluppo economico dell’Unione europea, ma è necessario far sì che tutti abbiano accesso a tali servizi.</p>
      <p sl="ro">L’e-government e lo sviluppo dei servizi finanziari sono molto importanti per garantire la trasparenza e la qualità dei servizi pubblici, poiché dovrebbero garantire anche la tutela dei consumatori nel contesto digitale. Ci auguriamo che le restrizioni imposte ai lavoratori rumeni e bulgari per quanto riguarda l’accesso al mercato del lavoro comunitario vengano eliminate. Un accesso al mercato del lavoro europeo non oggetto di discriminazioni è importante per garantire condizioni di lavoro eque e per evitare il dumping sociale.</p>
    </intervention>
    <intervention id="2-036" speaker_id="28275" name="Małgorzata Handzlik" is_mep="True" mode="spoken">
      <p sl="pl">Signor Presidente, essendo uno dei pilastri dell’Unione europea, il mercato interno è in continuo cambiamento. Ogni giorno vediamo quanto influenzi la vita dei cittadini.</p>
      <p sl="pl">L’approfondimento dell’integrazione europea è direttamente legato a una più forte integrazione fra le economie dei singoli Stati membri. E’ pertanto molto importante per tutti i cittadini che vengano compiuti passi decisi per liberare il mercato interno dalle diverse barriere e ostacoli al flusso di persone, capitali, merci e servizi.</p>
      <p sl="pl">La relazione dell’onorevole Toubon è circostanziata, giacché individua gli ambiti in cui devono concentrarsi la normativa e la politica europea al fine di migliorare il funzionamento del mercato unico. Si sofferma inoltre sulle molte questioni che devono assumere un carattere prioritario nella nostra attività e, in particolare, su come intervenire per far sì che i cittadini, siano essi consumatori o imprenditori, acquisiscano fiducia nel mercato interno. Sostengo appieno l’idea contenuta nella relazione dell’onorevole Toubon secondo cui i parlamenti nazionali devono essere coinvolti nell’attività legislativa del Parlamento, che consentirà una maggior vicinanza fra l’Unione europea e i nostri cittadini. Si tratta di una proposta degna di nota.</p>
      <p sl="pl">In conclusione, vorrei aggiungere quale ex imprenditrice che condivido tutte le raccomandazioni contenute nella relazione riguardanti l’eliminazione dei costi amministrativi per le imprese. E’ solo sulla base di una politica coerente, a favore del mercato e liberale, che l’economia dell’Unione europea può competere economicamente con gli Stati Uniti, la Cina e l’India. Mi congratulo col relatore per il suo eccellente testo, il cui più grande pregio è il contenuto equilibrato. Direi semplicemente che si tratta di una tabella di marcia di carattere non politico volta a fissare le priorità del nostro lavoro sul mercato interno.</p>
    </intervention>
    <intervention id="2-037" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, onorevoli deputati, ho ascoltato attentamente la discussione sul futuro del mercato unico, e vorrei ringraziare per le loro osservazioni tutti coloro che sono intervenuti.</p>
      <p sl="en">Il riesame del mercato unico è una parte essenziale nella costruzione di un’Europa che dia risultati concreti e abbia i cittadini al centro della propria attenzione. Il mercato unico non è fine a se stesso. Le nostre politiche devono essere al servizio del cittadino e migliorare la sua qualità di vita. Tutti gli europei, voi, io, tutti noi dobbiamo essere in grado di identificarci in tali politiche.</p>
      <p sl="en">Permangono grandi sfide riguardo al mercato unico. Alcune delle vostre proposte sono già al vaglio. Altre vi si aggiungeranno presto. Necessitiamo del vostro sostegno su tali iniziative per riuscire a portarle a compimento. Stiamo rivedendo i meccanismi con i quali disciplinare il mercato interno, a livello nazionale e europeo. Ogni iniziativa viene preparata meticolosamente sulla base dei principi intesi a “legiferare meglio”, il che ci permette di valutare tutte le possibilità prima di prendere una decisione, e questo potrebbe indurci a prendere in considerazione in alcuni casi specifici l’autoregolamentazione.</p>
      <p sl="en">Dobbiamo migliorare l’assunzione di responsabilità in materia di mercato unico, perché esso appartiene ai nostri consumatori, alle nostre imprese, ai nostri lavoratori e alla nostra società civile. Appartiene anche alle autorità nazionali, regionali e locali. Dobbiamo stimolare la collaborazione fra Stati membri su base quotidiana.</p>
      <p sl="en">Vorrei ancora una volta ringraziare il relatore e attendo di ricevere ulteriori commenti dal Parlamento nei mesi a venire.</p>
    </intervention>
    <intervention id="2-038" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione su questo punto si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-039" speaker_id="28199" name="Gábor Harangozó" is_mep="True" mode="written">
      <p sl="en">Questa relazione d’iniziativa costituisce un’eccellente opportunità per contribuire al riesame del mercato unico, e rappresenta quindi per il Parlamento l’occasione per sottolineare i benefici derivanti da un mercato unico portato a compimento. Più in particolare, la relazione, sottolineando le sfide che deve affrontare il mercato unico, presenta al contempo una serie di raccomandazioni concrete.</p>
      <p sl="en">Fra tali raccomandazioni sosteniamo in particolare l’importanza attribuita alla lotta al cambiamento climatico attraverso azioni mirate al raggiungimento di uno sviluppo sostenibile; la necessità di aumentare sostanzialmente la fiducia dei consumatori negli acquisti transfrontalieri; il potenziale, già menzionato, in materia di competitività, crescita e occupazione dell’innovazione e delle piccole e medie imprese; la promozione di una vera e propria libera circolazione di lavoratori all’interno dell’Unione e, più in generale, l’eliminazione di tutti gli ostacoli presenti sulla strada dell’attuazione di un mercato unico efficiente.</p>
      <p sl="en">Ovviamente tali raccomandazioni devono tradursi in direttive sul mercato unico, in modo che possano essere recepite adeguatamente dagli Stati membri. Per perfezionare con efficacia le norme sul mercato unico, l’Unione deve dotarsi degli strumenti di applicazione necessari per stimolare la cooperazione fra le autorità nazionali, istituendo sportelli informativi per le imprese e i cittadini, migliorando l’efficienza della procedura di reclamo, e ricorrendo alle vie legali ove necessario.</p>
    </intervention>
    <intervention id="2-040" speaker_id="4258" name="Piia-Noora Kauppi" is_mep="True" mode="written">
      <p sl="en">Il mercato unico rappresenta a tutt’oggi la conquista principale dell’Unione europea. Tuttavia, è lungi dall’essere completamente realizzato. Esistono lacune in tutte e quattro le libertà. Inoltre abbiamo visto come si sia sgretolata la fiducia delle parti interessate nelle conquiste del mercato unico, le quali sono date fin troppo per scontate.</p>
      <p sl="en">Per quanto riguarda la circolazione delle merci, il 25 per cento è ancora oggetto di ostacoli di carattere tecnico a livello nazionale. E’ nostro auspicio che il pacchetto politico elaborato dalla Commissione nel gennaio 2007 si traduca prontamente in misure mirate a risolvere i problemi rimanenti.</p>
      <p sl="en">Per quanto riguarda le persone, regna tuttora l’incertezza su alcuni principi fondamentali, segnatamente sulla trasferibilità dei diritti sociali. Sono lieta che in questo campo, politicamente parlando un campo minato, si cominci a intavolare gradualmente trattative, ad esempio nel campo delle pensioni e dell’accesso all’assistenza sanitaria transfrontaliera.</p>
      <p sl="en">Per quanto riguarda i capitali e i servizi, sono in corso grandi cambiamenti. Lo status quo per quanto riguarda ad esempio l’assenza di una base imponibile comune per le persone giuridiche crea distorsioni nel campo delle decisioni relative agli investimenti nel mercato unico e svantaggia le piccole e medie imprese.</p>
      <p sl="en">Anche in un momento in cui l’Unione europea si appresta ad affrontare le sfide future mediante il Trattato di riforma, è indispensabile uno slancio politico per realizzare il mercato unico. L’obiettivo dovrebbe essere eliminare le ambiguità esistenti nell’ambiente imprenditoriale, chiarire il quadro normativo applicabile e cercare di ridurre gli oneri amministrativi.</p>
    </intervention>
    <intervention id="2-041" speaker_id="28115" name="Mairead McGuinness" is_mep="True" mode="written">
      <p sl="en">Accolgo con favore la relazione presentata e concordo sul fatto che lo sviluppo del mercato unico abbia significato tutta una serie di benefici per i cittadini europei, fornendo ai consumatori una più ampia scelta a prezzi inferiori, creando un ambiente imprenditoriale dinamico e rendendo possibile il libero scambio delle merci, dei servizi e delle idee. Ciò ha a sua volta facilitato l’integrazione europea in varie regioni e continua a fungere da piattaforma all’Unione europea nel raggiungimento dei suoi obiettivi generali.</p>
      <p sl="en">Tuttavia ho alcune riserve su certi elementi specifici della presente relazione.</p>
      <p sl="en">Non sono d’accordo sul fatto che l’introduzione di una base imponibile comune consolidata sia necessaria o auspicabile, come invece affermato nella relazione. Ritengo che una proposta del genere, qualora venisse presentata dalla Commissione, sarebbe un primo passo verso l’armonizzazione fiscale, che troverei inaccettabile. Sono convinto che gli Stati membri sono più qualificati per determinare la natura e la portata dei loro rispettivi sistemi fiscali.</p>
      <p sl="en">Infine, ritengo che il riferimento che si fa nella relazione all’energia nucleare come un elemento essenziale del mix energetico dell’Unione europea sia fuori luogo, ragion per cui non appoggerò questo punto della relazione.</p>
    </intervention>
  </section>
  <section id="creitem4" title="4. Statuto della società privata europea, diritto societario (discussione)">
    <intervention id="2-043" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale dell’on. Giuseppe Gargani, a nome della commissione giuridica, sullo stato di avanzamento dei lavori in merito allo “statuto della società privata europea” e alla “quattordicesima direttiva in materia di diritto societario” (O-0042/2007 – B6-0137/0000).</p>
    </intervention>
    <intervention id="2-044" speaker_id="4562" name="Giuseppe Gargani" is_mep="True" mode="spoken">
      <p sl="it">Autore . – Signor Presidente, signor Commissario, onorevoli colleghi, il dibattito su questa interrogazione è molto importante, sia sul piano istituzionale che sul piano politico, in quanto assume un grande valore politico e istituzionale.</p>
      <p sl="it">Lo devo dire con molta chiarezza, sotto la mia responsabilità: la Commissione europea è molto, è gravemente inadempiente nei confronti del Parlamento europeo perché non ha dato seguito alle richieste formali del Parlamento e non ha presentato proposte legislative in materia di società private europee e di trasferimento di sede delle società di capitali.</p>
      <p sl="it">La proposta legislativa in materia di statuto della società era stata richiesta formalmente nel febbraio 2007, sulla base dell’articolo 192 del Trattato, e – voglio sottolinearlo e chiedo che il Commissario ascolti perché è un’interrogazione orale molto importante, presidente, cui dovrà essere data una risposta – dopo un approfondito dibattito, integrato pure da un’audizione con esperti qualificati e rappresentativi, i quali ci hanno dimostrato quanto sia necessario e utile un simile strumento per avvantaggiare le piccole imprese che vogliono operare in maniera efficace nel mercato interno.</p>
      <p sl="it">La Commissione aveva il dovere, signor Commissario, di dare immediatamente avvio alla procedura per adottare la proposta legislativa, a cominciare da una valutazione d’impatto. D’altra parte, la Commissione disponeva già di uno studio di fattibilità del dicembre del 2005, ma non ha fatto niente, anzi ha preso tempo e nel mese di luglio ha dato un avvio ad una consultazione sulla necessità – quindi ancora una discussione solo ipotetica – di una società privata europea, come se il Parlamento, il quale rappresenta in maniera universale tutta l’Unione, non fosse legittimato a fondare la richiesta su un atto legislativo di merito.</p>
      <p sl="it">Non entro nel merito della legislazione europea, fra poco Klaus Lehne, un grande esperto della Commissione e un leader in materia, parlerà della questione nel merito della legge. Vorrei approfondire il problema e ricordare al Commissario, affinché possa prendere atto di tutte le cose che dico, il rapporto che esiste sul piano istituzionale e che deve caratterizzare la necessaria collaborazione tra Commissione e Parlamento.</p>
      <p sl="it">A mio parere il Commissario, lei personalmente, ha fatto uno sgarbo, ha dato uno schiaffo al Parlamento. Quando Lei ignora le richieste del Parlamento adottate in base all’articolo 192 e soprattutto l’accordo interistituzionale “Legiferare meglio”, nonché le tante inadempienze – sono stato presidente di quella commissione e conosco bene le questioni in sospeso – come quando la Commissione aveva assunto formalmente l’impegno non solo di tener conto delle richieste ma anche di fornire risposte rapide e appropriate alle commissioni parlamentari. Niente di tutto questo è stato fatto!</p>
      <p sl="it">Il mancato rispetto di questi obblighi porta proprio ad una responsabilità, che non ho difficoltà a definire giuridica, della Commissione nei confronti del Parlamento europeo. Infatti il collega Lehne nella conferenza sul diritto societario organizzato dalla Presidenza tedesca ha detto giustamente che la Commissione europea potrebbe essere citata per inadempienza davanti alla Corte di giustizia.</p>
      <p sl="it">Allora il Parlamento, lo dico con molta chiarezza, deve sapere che nel suo sito Internet la Commissione ha già confermato che le consultazioni effettuate nel 1997 e nel 2002 hanno evidenziato una domanda importante e precisa da parte degli operatori economici. Quindi sa quanto questo sia importante ed è consapevole che rispondere alle richieste del Parlamento è un dovere e un obbligo.</p>
      <p sl="it">Eppure non solo non ha approvato la proposta legislativa, alla conferenza di Berlino il Commissario ha perfino affermato che occorre ancora discutere se la proposta serve o non serve. Tutto questo crea grande perplessità da parte nostra, perché bisogna riflettere - lo dice il Commissario - se il Parlamento europeo abbia ancora la possibilità di poter effettivamente dimostrare la validità di questa proposta legislativa.</p>
      <p sl="it">Una direttiva in proposito – sto concludendo – serve per dare certezza giuridica alla libertà delle prestazioni dei servizi e la libertà di stabilimento della società. Aspettiamo dal Commissario una proposta precisa, il che significa rispettare non le varie lobby, credo sia da parte dell’Inghilterra, del Regno Unito, dell’Irlanda, ma affrontare una situazione negativa. Non bisogna fare gli interessi dei singoli paesi, signor Commissario, lei lo sa bene, bisogna fare gli interessi degli europei! Il Parlamento non è una lobby e noi esprimiamo effettivamente e concretamente questa esigenza e questa necessità!</p>
    </intervention>
    <intervention id="2-045" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, l’interrogazione orale presentata dall’onorevole Gargani a nome della commissione giuridica mi offre l’opportunità di aggiornarvi sullo stato delle cose all’interno della Commissione in relazione alla quattordicesima direttiva sul diritto societario e alla società privata europea (SPE).</p>
      <p sl="en">Come sapete, nell’ambito del progetto “Legiferare meglio”, il 20 luglio la Direzione generale “Mercato interno e servizi finanziari” ha lanciato una consultazione pubblica sullo statuto della SPE, il cui obiettivo è ascoltare i pareri delle parti interessate sulla necessità di tale statuto e sul suo eventuale contenuto.</p>
      <p sl="en">So che il Parlamento europeo vorrebbe che la Commissione accelerasse la procedura. Comunque, dobbiamo procedere ai dovuti preparativi. Essenziale a tale riguardo è consultarsi con le parti interessate sulle diverse opzioni in materia di regolamentazione, ovvero se occorra uno statuto più uniforme ma meno flessibile, oppure uno statuto che lasci molta libertà agli utenti ma abbia come conseguenza l’esistenza di una varietà di strutture di SPE nell’Unione europea. Dobbiamo prestare ascolto ai pareri delle parti interessate su quale opzione è la più appetibile per le imprese. Ecco cosa si intende quando si parla di legiferare meglio.</p>
      <p sl="en">Lo studio di fattibilità condotto alla fine del 2005 ha fornito una valutazione piuttosto esauriente della situazione attuale, tuttavia non offre una risposta chiara sull’opzione strategica migliore e sugli eventuali elementi dello statuto della SPE. E’ per tale motivo che occorre un’analisi più approfondita. Lo studio ovviamente fornirà materiale di riferimento valido per il nostro lavoro. Ci siamo inoltre avvalsi della relazione del Parlamento europeo sullo statuto della SPE, nonché delle sue raccomandazioni sull’eventuale contenuto di tale statuto.</p>
      <p sl="en">Per quanto riguarda la proposta per la quattordicesima direttiva sul diritto societario, i relativi preparativi non hanno portato a dei risultati definitivi. La nostra politica nell’ambito di un programma volto a legiferare meglio e della valutazione ci obbliga a dimostrare che un’iniziativa ha chiari benefici dal punto di vista economico, prima di potersi esprimere in modo più definitivo sul valore aggiunto di una tale proposta.</p>
      <p sl="en">Dobbiamo riflettere ulteriormente prima di presentare una simile proposta, la quale francamente rischia di sollevare una serie di polemiche. Come gli onorevoli deputati sapranno, non temo le polemiche, ma devo essere certo che i potenziali benefici di tale iniziativa per l’Unione europea siano tali da giustificare una proposta legislativa.</p>
      <p sl="en">Non si tratta di rinviare ma della convinzione che, per presentare un lavoro di buona qualità, è necessario prepararsi adeguatamente. Entro i prossimi due mesi informerò il Parlamento su come intendo procedere in merito a queste importanti questioni.</p>
    </intervention>
    <intervention id="2-046" speaker_id="2224" name="Klaus-Heiner Lehne" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, innanzi tutto vorrei dire che sono lieto del fatto che il Commissario McCreevy abbia risposto all’interrogazione orale senza deviare dalle proposte del Parlamento europeo. Negli anni passati vi sono state così tante audizioni e consultazioni che non riesco a comprendere perché adesso dovremmo convocarne ancora una terza, una quarta, una quinta, una sesta, e Dio solo sa quante ancora. La questione in realtà è chiusa. Questo era riportato fin dall’inizio nel piano d’azione della Commissione. La versione riveduta del piano d’azione è stata approvata dalla maggioranza delle parti interessate. Le audizioni in Parlamento hanno prodotto un quadro univoco. Non vi è niente di più chiaro delle decisioni del Parlamento, e quindi non posso più accettare altre titubanze.</p>
      <p sl="de">Per quanto riguarda la direttiva sul trasferimento transfrontaliero della sede sociale, vi è, secondo l’opinione generale degli esperti, una lacuna nella normativa da approvare. All’interno dell’Unione europea vige la libera circolazione di capitali, ovvero è possibile trasferire la propria proprietà, i propri capitali in un altro luogo, ma non nel caso in cui si abbia un’impresa, perché al momento non si ha la possibilità di decidere liberamente dove fissare la sede di tale impresa, né di modificarne la sede. Ci troviamo di fronte a una lacuna lampante. La Commissione ha annunciato nel suo programma legislativo annuale che la eliminerà. Attualmente constatiamo come la giurisprudenza della Corte di giustizia europea in questo campo vada sempre più nella direzione di una liberalizzazione selvaggia, per il semplice motivo che il legislatore latita e non colma le lacune esistenti in fatto di armonizzazione. E’ ora che il legislatore assuma l’iniziativa e la smetta di delegare tutto alla Corte di giustizia.</p>
      <p sl="de">Un’osservazione conclusiva: il monopolio in materia di iniziativa della Commissione europea non è isolato, ma come ogni monopolio va inquadrato in un contesto dato dal Trattato e dagli accordi interistituzionali. Dopodiché anche il Consiglio e il Parlamento hanno un diritto di iniziativa indiretto. Negli accordi interistituzionali la Commissione si è impegnata a dare una risposta a tali inziative. Pertanto vorrei chiarire che, se la Commissione non fornirà una risposta adeguata entro il limite previsto, allora proporrò alla commissione giuridica di presentare un ricorso per carenza presso la Corte di giustizia.</p>
    </intervention>
    <intervention id="2-047" speaker_id="1311" name="Gary Titley" is_mep="True" mode="spoken">
      <p sl="en">a nome del gruppo PSE . – Signor Presidente, accolgo con favore le osservazioni del Commissario, in particolare perché l’impegno a legiferare meglio comporta un chiaro lavoro di squadra da parte degli organismi di regolamentazione e delle persone interessate allo sviluppo di una normativa. Accolgo inoltre con favore il fatto che il Commissario afferma con chiarezza che vi devono essere obiettivi economici e che questi devono riflettere le esigenze del mercato.</p>
      <p sl="en">Scorrendo il sommario della Commissione su questa consultazione sul diritto societario, ho notato che meno della metà dei soggetti interpellati invoca l’adozione di uno statuto della società privata europea. Questo sembra in un certo qual modo in contrasto con le dichiarazioni che abbiamo sentito finora, per cui forse potrebbe chiarire in cosa consistessero tali risposte. Ho anche notato che la maggior parte degli intervistati desiderava una codificazione e un consolidamento dell’attuale diritto societario, anziché spingersi oltre. E’ ovvio che il Commissario deve cimentarsi qui in un difficile esercizio di equilibrio.</p>
      <p sl="en">Quello che voglio sapere è fino a che punto abbiamo individuato un chiaro bisogno di legislazione a livello europeo, a fronte di una legislazione nazionale. Il mio sospetto è che, in alcuni casi, la pressione venga da coloro che hanno una legislazione nazionale molto complessa e per questo vogliono una normativa europea per semplificare le cose. Tuttavia, il problema è che abbiamo una normativa europea in aggiunta alla legislazione nazionale, e spesso ci sembra che questo renda la vita molto più difficile. Sicuramente, l’intero obiettivo dell’esercizio è semplificare e chiarire.</p>
    </intervention>
    <intervention id="2-048" speaker_id="33570" name="Sharon Bowles" is_mep="True" mode="spoken">
      <p sl="en">a nome del gruppo ALDE . – Signor Presidente, l’ultima volta che intervenni su questa questione nel febbraio scorso, portai all’attenzione del Commissario il fatto che non approvavo tutte le raccomandazioni della relazione del Parlamento, come le dimensioni del capitale, perché ritenevo che, seguendo quella direzione, lo statuto sarebbe stato sbilanciato a favore delle grandi imprese. Perciò sono lieta del fatto che il Commissario, nella recente consultazione, stia incoraggiando le piccole e medie imprese a rispondere.</p>
      <p sl="en">Tuttavia dobbiamo tutti cercare attivamente tali risposte, concentrandoci sulle piccole più che sulle medie imprese. Dal mio canto, mi adopererò in questo senso nella mia regione e sono felice di poter dire che vi sono altri organi nel Regno Unito che stanno facendo la stessa cosa, quindi accolgo con favore gli sforzi intrapresi per stabilire l’importanza che ha tale normativa per le piccole imprese. Ciò è tanto più vero in quanto è il feedback delle piccole imprese spesso a mancare, mentre allo stesso tempo siamo consapevoli del fatto che sono proprio tali aziende a non avere le risorse per districarsi fra le diverse leggi e normative e quindi, almeno in teoria, sono proprio esse a necessitare nella massima misura dello statuto.</p>
      <p sl="en">Per come la vedo io, l’Assemblea ha avanzato alcune proposte che renderebbero lo statuto di poco gradimento alle piccole imprese, quindi abbiamo un problema. L’appello che lancio è di mantenerlo semplice, altrimenti, almeno per quanto riguarda le piccole imprese, non si tratterebbe altro che di una foglia di fico che non porterebbe a nessun cambiamento.</p>
    </intervention>
    <intervention id="2-049" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, la competitività delle imprese e l’efficienza del mercato unico passano anche dall’esistenza di statuti giuridici societari adeguati e moderni. Con l’adozione l’8 ottobre 2001 del regolamento relativo allo statuto della società europea è stato compiuto un passo importante per le grandi imprese. Nel 2004 la Commissione europea ha lanciato una riflessione su una nuova forma di società europea, pensata in particolare per le piccole e medie imprese: la società privata europea.</p>
      <p sl="fr">Tale iniziativa è stata molto apprezzata da quanti l’attendevano ormai da trent’anni, sottolineo, trent’anni. I risultati dello studio di fattibilità relativo allo statuto in questione lanciato dalla Commissione sono stati presentati nel dicembre 2005. Ne emerge chiaramente un quadro in cui la maggioranza delle parti economiche si augurano un tale statuto, per due motivi principali: da un lato l’adozione di uno statuto europeo avrebbe il vantaggio di eliminare gli ostacoli allo stabilimento e alla mobilità delle piccole e medie imprese all’interno dell’Unione europea. Dall’altro, permetterebbe di creare un’etichetta europea per le piccole e medie imprese, segnatamente per i paesi entrati a far parte di recente dell’Unione europea.</p>
      <p sl="fr">La società privata europea si presenta alle piccole e medie imprese come uno strumento efficace per accedere al mercato europeo. La sua adozione sarebbe anch’essa un fattore indiretto di sviluppo e armonizzazione dei diritti nazionali, il che, a sua volta, favorisce lo sviluppo e l’integrazione dell’economia europea. Tale nuovo statuto risponderebbe all’esigenza di semplificare e rendere più efficaci gli strumenti giuridici di cui dispongono le imprese.</p>
      <p sl="fr">Sono convinto che una larga schiera di piccole e medie imprese trarranno vantaggio da uno statuto del genere che, sia ben chiaro, rimarrà facoltativo. Il progetto di società privata europea è sostenuto fortemente dagli ambienti economici in quasi tutti gli Stati membri. Ciò è senza dubbio vero per quanto riguarda la Francia e la Germania.</p>
      <p sl="fr">Il Parlamento ha approvato la relazione d’iniziativa dell’onorevole Lehne, di cui sostengo le conclusioni. Al momento però è tutto fermo. E’ per questo motivo che mi associo alle interrogazioni rivolte alla Commissione europea dall’onorevole Gargani a nome della commissione giuridica. E’ effettivamente importante sapere quali sono i problemi di fondo che hanno ritardato il lavoro della Commissione in questo campo.</p>
    </intervention>
    <intervention id="2-050" speaker_id="1337" name="Manuel Medina Ortega" is_mep="True" mode="spoken">
      <p sl="es">Signor Presidente, sottoscrivo il punto di vista espresso dal presidente Gargani e dall’onorevole Lehne sulla necessità di andare avanti con la normativa europea relativa alle sedi sociali delle società e allo statuto della società privata europea.</p>
      <p sl="es">Il Commissario McCreevy ci ha risposto che vi sono difficoltà, che si è verificato un ritardo e che è stata avviata la consultazione su una delle proposte e che, per quanto riguarda l’altra proposta, non è stato formulato alcun parere. Ci troviamo di fronte al famoso problema dell’attuazione della legislazione comunitaria, nonché del miglioramento della normativa europea.</p>
      <p sl="es">L’onorevole Lehne ha sottolineato che ci troviamo in un contesto di cooperazione interistituzionale, ovvero non con il Parlamento da un lato e la Commissione dall’altro. Il Parlamento spera che la Commissione possa presto presentare una serie di iniziative, visto che il diritto di iniziativa della Commissione si inscrive nel quadro della cooperazione interistituzionale. Il Commissario McCreevy ha parlato di difficoltà per quanto riguarda gli Stati membri, ma dalla discussione non emerge con chiarezza dove stiano le obiezioni, se provengano dal settore privato di ogni singolo paese o dagli Stati stessi.</p>
      <p sl="es">Quali sono gli Stati che si oppongono all’adozione di tali norme comunitarie? Oppure stiamo parlando di un conflitto di carattere puramente privato? Dal momento che il Commissario McCreevy interverrà ancora una volta, mi auguro che possa darci ulteriori delucidazioni su dove risiedono le difficoltà, se discendono dal settore privato oppure se derivano sostanzialmente dagli Stati membri.</p>
    </intervention>
    <intervention id="2-051" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Desidero ringraziare tutti coloro che sono intervenuti per le loro osservazioni.</p>
      <p sl="en">Purtroppo non posso concordare con l’onorevole Gargani quando dice che la Commissione non ha fatto niente e ha ignorato il Parlamento. Quando abbiamo discusso la risoluzione del Parlamento il 1° febbraio 2007 a Bruxelles, mi sono impegnato a riferire nel dettaglio al Parlamento e non intendo assolutamente venir meno a tale impegno. Ho anche preso atto della richiesta da parte di diversi deputati, formulata nel corso la discussione tenutasi il 1° febbraio, di non ignorare il lavoro di preparazione svolto. La consultazione sulla società privata europea è stata lanciata come previsto nel luglio scorso. Vi è un certo sostegno delle parti interessate a favore di una società privata europea. Ma sarebbe un errore presupporre che vi è un consenso sul suo eventuale contenuto, come hanno illustrato l’onorevole Titley e l’onorevole Bowles. Affrettare le conclusioni rischia di far abortire la proposta ancora prima che venga presentata.</p>
    </intervention>
    <intervention id="2-052" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem5" title="5. Possibile chiusura dei cantieri navali di Gdansk (discussione)">
    <intervention id="2-054" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla possibile chiusura dei cantieri navali di Gdansk.</p>
    </intervention>
    <intervention id="2-055" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, mi occupo di questa questione a nome del mio collega, il Commissario competente per la concorrenza Kroes.</p>
      <p sl="en">La Commissione non sta cercando di chiudere i cantieri navali di Gdansk. I cantieri di Gdansk hanno avuto un ruolo cruciale nella storia europea e nella lotta per la libertà e per un’Europa unita. Vorremmo che i cantieri intraprendessero una ristrutturazione autentica e di vasta portata, in modo da trasformarsi in un’impresa di successo in grado di competere coi propri mezzi sul mercato della cantieristica europeo e mondiale.</p>
      <p sl="en">Negli ultimi decenni il settore cantieristico è stato ristrutturato in tutta Europa. La Commissione è conscia del fatto che per molti cantieri e per molte regioni si è trattato di un processo difficile. Molti cantieri sono stati chiusi ed è stato necessario ridurre la capacità dei singoli cantieri. Ovunque siano intervenuti gli aiuti di Stato nella ristrutturazione, la Commissione ha dovuto esercitare il proprio ruolo di garante come indicato dal Trattato per far sì che non si creassero distorsioni nel settore della cantieristica europea.</p>
      <p sl="en">La Commissione deve esercitare la propria responsabilità anche nel caso dei cantieri navali di Gdansk. Le condizioni a cui gli aiuti di Stato alle imprese in difficoltà sono compatibili col Trattato sono chiaramente delineate negli orientamenti comunitari sugli aiuti di Stato destinati al salvataggio e alla ristrutturazione delle imprese in difficoltà.</p>
      <p sl="en">La questione di un ammodernamento adeguato dei cantieri navali di Gdansk è stata rinviata per molti anni, il denaro pubblico non è stato utilizzato per creare posti di lavoro sostenibili, bensì per tenere in vita un’impresa che, in condizioni di mercato normali, avrebbe cessato di esistere.</p>
      <p sl="en">Gli obiettivi della Commissione sono di triplice carattere. In primo luogo, garantire che la ristrutturazione dei cantieri navali di Gdansk porti a una sostenibilità di lungo termine, il che potrebbe comportare il ridimensionamento delle loro attività, tuttavia permetterebbe a lungo termine la creazione di cantieri più piccoli ma più efficienti, di cantieri capaci di muoversi da soli.</p>
      <p sl="en">In secondo luogo, per limitare la distorsione del mercato e potenziali danni causati ai concorrenti europei dall’intervento dello Stato, la capacità produttiva dei cantieri deve essere ridotta. Inoltre, un contributo importante al piano di ristrutturazione dovrà venire dalle risorse interne, ivi compresa la vendita di beni che non sono indispensabili alla sopravvivenza dei cantieri, o dal finanziamento esterno a condizioni di mercato.</p>
      <p sl="en">In terzo luogo, garantire le pari opportunità. I cantieri di altri paesi, nonché i cantieri polacchi, dovranno ridurre considerevolmente la loro capacità, e i cantieri navali di Gdansk non fanno eccezione.</p>
      <p sl="en">I Fondi strutturali e altri strumenti di assistenza dell’Unione europea sono stati utilizzati dagli Stati membri per affrontare la difficile transizione e sostenere le regioni colpite. Abbiamo spesso fatto presente alle autorità polacche l’esistenza di questa possibilità.</p>
      <p sl="en">La Commissione ha condotto, e continuerà a condurre, un intenso dialogo costruttivo con le autorità polacche, al fine di cercare una soluzione in cui i criteri di compatibilità degli aiuti di Stato siano soddisfatti, affinché questi ultimi possano essere approvati. Questo processo è in corso.</p>
      <p sl="en">I cantieri navali di Gdansk sono degni di un futuro sostenibile, obiettivo raggiungibile sviluppando una posizione nuova e sostenibile nel quadro della concorrenza all’interno del mercato europeo della cantieristica.</p>
    </intervention>
    <intervention id="2-056" speaker_id="23781" name="Janusz Lewandowski" is_mep="True" mode="spoken">
      <p sl="pl">a nome del gruppo PPE-DE . – Signor Presidente, in qualità di deputato per la circoscrizione di Gdansk ritengo di avere una doppia responsabilità: in primo luogo, la responsabilità nei confronti di 3 000 posti di lavoro e di uno stabilimento che in Polonia ha una statura simbolica e, in secondo luogo, garantire che i principi dell’economia razionale sui quali si basa la Comunità europea e che ha portato il benessere a milioni di cittadini europei siano rispettati. E’ per questo motivo che l’odierna discussione non assumerà il carattere di una manifestazione politica. I cantieri di Gdansk sono avvolti da troppa politica, e l’argomento è stato finora anche troppo strumentalizzato in termini politici. Sono fiducioso che oggi faremo un passo verso una soluzione quanto più soddisfacente del problema.</p>
      <p sl="pl">Ritengo inoltre che intenzioni di questo genere abbiano indotto la sinistra radicale dell’Assemblea a chiedere questa discussione, ma vorrei sottolineare che non si tratta di idealisti alla ricerca della felicità sociale, bensì di gente che sa il fatto suo per quanto riguarda il socialismo reale; in Polonia vengono chiamati “ex comunisti”, hanno fatto chiudere per ben due volte i cantieri di Gdansk, mettendo in crisi quindi la loro credibilità economica e creando una delle fonti dell’odierno problema.</p>
      <p sl="pl">Sono stato testimone e ho partecipato in misura minore agli eventi dell’agosto 1980 che diedero vita a Solidarność , un movimento cui avrebbero aderito successivamente 10 milioni di persone. So che fra gli attuali 3 000 dipendenti dei cantieri vi sono coloro che rischiarono all’epoca la vita in nome della dignità umana, dei diritti umani e di altri valori alla base dell’Unione europea. Rischiarono la vita con coraggio ma anche con saggezza, e senza ricorrere alla violenza. Pertanto, quell’approccio, che non comportava l’uso della violenza, potrebbe farci da faro nel XXI secolo.</p>
      <p sl="pl">Ovviamente, vorrei che le maggiori concentrazioni di lavoratori, i cantieri, le miniere e le acciaierie, che costituivano la spina dorsale di Solidarność , dessero alla causa dei cantieri molto più sostegno che non le isolate voci dissenzienti dall’estero, e vorrei che questi centri divenissero un esempio di successo economico nel mercato libero. Tuttavia, ciò sarà molto difficile, addirittura impossibile a breve termine, come possiamo vedere dall’esperienza dei maggiori centri dell’industria pesante nell’Europa occidentale, che hanno impiegato interi decenni prima di riprendersi economicamente. Ciò è vero soprattutto per quanto riguarda il settore della cantieristica navale, che deve fare i conti con la concorrenza dell’Estremo Oriente, della Corea, della Cina e del Vietnam, dove il costo del lavoro è molto più basso e, soprattutto, vi è una serie di interventi più o meno aperti che hanno un ruolo determinante.</p>
      <p sl="pl">Vorrei che anche la Commissione europea fosse consapevole della complessità della situazione, poiché, se non se ne terrà conto, la frustrazione crescerà e il populismo farà man bassa nel campo politico. Comprendo la frustrazione dei lavoratori dei cantieri navali, i quali sono consapevoli dei loro meriti storici e devono affrontare, come dicono loro, una burocrazia senza cuore. Anche la Commissione europea prova frustrazione nel trattare con uno stabilimento che lascerebbe tramortiti molti amministratori. So che i lavoratori di questi cantieri non devono scontare il modo inadeguato, per non dire goffo, in cui tali questioni sono state gestite dal presente governo. Sono anche conscio del fatto che alla base di un accordo vi deve essere un progetto a lungo termine, e non piani elaborati in fretta e furia. Un progetto a lungo termine significa individuare un investitore che doti i cantieri di tecnologie moderne in sostituzione dei bacini attualmente in uso. Ritengo inoltre che la discussione di oggi sia un passo proprio in questa direzione.</p>
    </intervention>
    <intervention id="2-057" speaker_id="23768" name="Bogusław Liberadzki" is_mep="True" mode="spoken">
      <p sl="pl">a nome del gruppo PSE . – Signor Presidente, è un bene che discutiamo dei cantieri navali di Gdansk. Vi sono due dati di fatto: il primo è che ricorre l’anniversario della firma dell’accordo di Stettino del 30 agosto 1980 e dell’accordo di Gdansk del 31 agosto 1980, e il secondo, molto importante, è l’attuale situazione finanziaria dei cantieri navali di Gdansk.</p>
      <p sl="pl">I cantieri navali di Gdansk sono un simbolo dei cambiamenti storici avvenuti in Polonia, nonché dei grandi cambiamenti intervenuti in Europa e a livello mondiale. Tutto cominciò qui. E’ ai cantieri navali di Gdansk che i leader del mondo libero si recavano in visita negli anni ottanta per incoraggiare i lavoratori a non abbandonare la lotta. E’ qui che la gente lottò per i diritti umani, la libertà di parola, sindacati liberi, la dignità umana e uno sviluppo secondo la linea tracciata dall’allora Comunità economica europea.</p>
      <p sl="pl">Si tratta pertanto di un movimento vivo, del quale dobbiamo essere fieri, ma anche di cantieri navali – si può probabilmente affermare adesso che è soprattutto un’impresa che sforna navi. I lavoratori dei cantieri ce l’hanno ricordato una settimana fa a Bruxelles. Non hanno parlato di meriti storici ma di questioni economiche, della loro vita e dei loro posti di lavoro. La cantieristica navale è un’industria globale. Le navi non devono essere necessariamente commissionate in Europa, possono essere facilmente acquistate in Asia.</p>
      <p sl="pl">Signor Commissario, alla luce di quanto è stato appena detto, per quanto riguarda le decisioni relative alla competitività non dobbiamo concentrarci soltanto sulla cosiddetta “concorrenza leale” all’interno dell’Unione europea, bensì necessitiamo di un approccio globale, dobbiamo cioè considerare la cantieristica navale dell’Unione europea nel contesto della concorrenza globale, nonché le condizioni in cui operano i cantieri navali europei, fra cui quelli di Gdansk e Stettino.</p>
      <p sl="pl">Le regole del mercato dell’Unione europea sono accettabili e accettate in linea di principio, ma il modo in cui vengono attuate e il relativo calendario devono essere realistici, ed essere in particolare rivolti ai singoli attori. E’ pertanto possibile che si nutrano dubbi sulla privatizzazione come mezzo tendente a un fine, ossia la privatizzazione quale fine da raggiungere entro una certa data. Mi rivolgo pertanto al governo polacco affinché lavori a stretto contatto con la Commissione, e ai responsabili dei cantieri affinché gestiscano lo stabilimento in maniera efficiente.</p>
    </intervention>
    <intervention id="2-058" speaker_id="28384" name="Bronisław Geremek" is_mep="True" mode="spoken">
      <p sl="pl">a nome del gruppo ALDE . – Signor Presidente, vorrei innanzi tutto dire che sono estremamente lieto che oggi il Parlamento europeo affronti questo problema, e che accolgo questa iniziativa con favore. Vorrei ringraziare il Commissario McCreevy per quanto da lui affermato oggi, ovvero che è molto importante che pensiamo all’Unione europea come a una comunità.</p>
      <p sl="pl">Entrando nell’edificio del Parlamento europeo, passiamo davanti a una statua, a una scultura sulla quale è scolpita la scritta L’Europe a un coeur – l’Europa ha un cuore. Tradotto nel linguaggio della politica, ciò denota la forza del modello sociale europeo. Sono passati 27 anni da quando i lavoratori dei cantieri navali di Gdansk lanciarono la propria battaglia contro il regime comunista e per il pane e la libertà. Volevano ridare senso al lavoro dell’uomo e liberare l’economia dal monopolio di Stato. Questi cantieri, di importanza storica, devono adesso affrontare la raccomandazione della Commissione europea secondo cui la loro produzione deve essere ridotta di due terzi e due bacini devono essere chiusi.</p>
      <p sl="pl">A nostro parere, in una tale situazione è necessario assumere i seguenti provvedimenti. In primo luogo, chiudere soltanto un bacino, ripristinando così la redditività dei cantieri. In secondo luogo, concedere tempo per snellire la gestione dei cantieri, visto che quella attuale lascia molto a desiderare (in questo modo sarebbero redditizi e 3 000 lavoratori non perderebbero il posto di lavoro). In terzo luogo, non si dimentichi che i cantieri di Gdansk sono un importante luogo della memoria in Europa, e sono una testimonianza del fatto che la solidarietà sociale è uno dei valori fondanti dell’Unione europea.</p>
      <p sl="pl">Comunque, le istituzioni europee non possono ignorare tale decisione. Il pragmatismo delle nostre azioni deve accompagnarsi alla comprensione che stiamo costruendo un’Unione dei cittadini e grazie ai cittadini. La forza dell’Europa dipende dalla nostra capacità di essere innovativi e competitivi, ma anche di dimostrare sensibilità nei confronti di quanti sono più vulnerabili e meno fortunati. A mio parere, il messaggio liberale della libertà significa anche questo. Vorrei inoltre citare un mio ricordo personale, quello di generazioni di europei di tutti i paesi dell’Unione europea che portavano con orgoglio e speranza sul bavero la spilla di Solidarność . In quest’Assemblea siedono alcune di queste persone. Sono la generazione che sta costruendo l’unità europea e devono essere consapevoli del significato storico dei cantieri navali di Gdansk.</p>
    </intervention>
    <intervention id="2-059" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN . – Signor Presidente, ho accompagnato alcuni lavoratori dei cantieri durante i loro colloqui con il Commissario Kroes e il Commissario Špidla. Ero con loro anche quando si sono presentati alla Commissione europea chiedendo all’Europa di aiutarli. I cantieri navali di Gdansk si stanno adesso rialzando dalle proprie difficoltà finanziarie e stanno ricominciando a registrare utili. Sarebbe un grave errore se, a causa di importanti limitazioni finanziarie, venisse loro impedito di lavorare in maniera redditizia e di ottenere successo attraverso l’impegno delle persone che vi lavorano, unitamente al nostro impegno.</p>
      <p sl="pl">Vorrei inoltre mettere in risalto l’aspetto storico dei cantieri. Non saremmo qui oggi, con 27 paesi in un’Europa unita, un’Europa libera dalla minaccia della guerra atomica, se non fosse stato per Solidarność , nata nei cantieri di Gdansk. E’ una cosa che tutti devono tenere a mente, compresi i politici qui presenti.</p>
      <p sl="pl">Vorrei inoltre sottolineare il fatto che fra tutti coloro che sono finora intervenuti su tale argomento e, credo, fra tutti coloro che lo faranno in seguito, vi è un consenso unanime al riguardo, a prescindere dalle divergenze politiche. Occorre tenerlo presente.</p>
    </intervention>
    <intervention id="2-060" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, sono lieto che i miei colleghi della Conferenza dei presidenti dei gruppi abbiano accettato la mia proposta di chiedere alla Commissione di darci, prima di prendere qualsiasi decisione, alcune delucidazioni sul futuro dei cantieri navali di Gdansk.</p>
      <p sl="fr">La Direzione generale “Concorrenza” non aveva bisogno di questa nuova questione per illustrare la sua dottrina. Essa è talmente contestata che diversi osservatori, peraltro non sospettabili di antiliberalismo, la dipingono ormai da tempo come una dottrina dogmatica. Nella fattispecie, un piano che non preveda di mettere sulla strada 1 000 lavoratori non è ritenuto convincente. Non mancano i precedenti relativi a imprese in difficoltà a cui viene ingiunto di licenziare centinaia di dipendenti, pena la restituzione degli aiuti necessari alla loro sopravvivenza. Alla luce del caso in questione, diteci quali sono i cantieri navali che riescono a fare a meno di sovvenzioni. Che vi debbano essere criteri per lo stanziamento di aiuti mi sembra indiscutibile. Ma che tali criteri significhino sistematicamente pesanti sacrifici per i lavoratori non va bene.</p>
      <p sl="fr">A tale riguardo, se i Commissari per la concorrenza che ho conosciuto personalmente di rado si sono distinti per la loro sensibilità, se la dimensione sociale non fa, a quanto pare, parte del loro DNA, questa volta la Direzione generale faro della Commissione è andata oltre, dimostrando che le questioni politiche le sono altrettanto indifferenti quanto i problemi sociali. Minacciando l’esistenza stessa di questo luogo così simbolico per la Polonia, la Commissione ha tenuto conto della portata politica del segnale rivolto al popolo di questo nuovo Stato membro, ad appena tre anni dalla sua adesione? Apparentemente questa è l’ultima delle preoccupazioni dei garanti della concorrenza libera e non falsata. Ai loro occhi vi è un tempo per celebrare il ruolo cruciale – lei dice storico, Commissario McCreevy – rivestito dai lavoratori dei cantieri di Gdansk per la libertà e un tempo per applicare loro la legge ferrea del liberismo.</p>
      <p sl="fr">Siamo ancora in tempo per impedire tale atto irresponsabile. La prima misura da adottare a mio avviso è aprire una consultazione approfondita con i sindacati polacchi, o addirittura con la Federazione europea della metallurgia. Al contempo è necessario chiarire l’importo reale degli aiuti ottenuti da questi cantieri e, soprattutto, trovare una soluzione che consenta di evitare di licenziare parte del personale.</p>
      <p sl="fr">Al di là di tutto ciò, questa nuova diatriba, che evidenzia l’assurda rigidità dei criteri applicati attualmente in nome della lotta alle distorsioni della concorrenza, rinforza la convinzione del mio gruppo che sia assolutamente necessario intavolare un dibattito approfondito, aperto a tutti sugli obiettivi finali dell’Unione e sulla loro compatibilità con le politiche attuate, prima che sia presa una decisione definitiva sul futuro Trattato europeo.</p>
      <p sl="fr">La storia dei cantieri navali di Gdansk ci ricorda che il destino di una costruzione politica che si rivela incapace di far fronte alle proprie contraddizioni per superarle è segnato. Questo precetto mantiene oggi tutta la sua attualità e certi dirigenti europei dovrebbero trarne a loro volta spunti di riflessione.</p>
    </intervention>
    <intervention id="2-061" speaker_id="24089" name="Witold Tomczak" is_mep="True" mode="spoken">
      <p sl="pl">a nome del gruppo IND/DEM . – Signor Presidente, la proposta della Commissione europea di chiudere due dei tre bacini dei cantieri navali di Gdansk e l’eventualità che debbano essere restituiti gli aiuti di Stato rappresentano un grave errore. In questo modo non si tiene conto di vari fattori, fra cui le iniziative assunte nel passato da politici disfattisti e imprenditori disonesti impazienti di mettere le proprie mani su immobili e terreni nel centro cittadino, iniziative che hanno penalizzato i cantieri. La privatizzazione dei cantieri, condotta in modo disonesto, è attualmente al vaglio delle autorità giudiziarie.</p>
      <p sl="pl">La Commissione non dispone di informazioni attendibili a questo riguardo. La ristrutturazione dei cantieri è già stata compiuta, migliaia di lavoratori sono stati licenziati, e sette dei dieci bacini sono stati chiusi. Attualmente i cantieri fanno registrare risultati positivi dal punto di vista finanziario. La chiusura di due bacini distruggerebbe i passi avanti compiuti. Gli enormi aiuti di Stato dati ai cantieri navali nei vecchi Stati membri superano quelli stanziati a favore dei cantieri di Gdansk. Questo non crea le condizioni per una concorrenza equa e non tiene in considerazione le differenze fra i metodi impiegati per calcolare la redditività dei cantieri.</p>
      <p sl="pl">Il colpo inferto ai cantieri di Gdansk indebolisce inoltre il settore della cantieristica navale dell’Unione europea nel suo insieme. Vorrei ricordarvi che la quota di mercato internazionale della costruzione navale detenuta dall’Unione europea è tre volte inferiore rispetto a quella della sola Corea del sud, che sovvenziona i propri cantieri navali. Questo dimostra la mancanza di attenzione da parte della Commissione nei confronti degli interessi economici a lungo termine dell’Unione europea. Le intenzioni della Commissione vanno contro gli obiettivi della strategia di Lisbona.</p>
      <p sl="pl">I lavoratori dei cantieri navali di Gdansk hanno combattuto per la solidarietà, che non comporta la brutale eliminazione dei concorrenti. La solidarietà non è un vacuo slogan , né è mossa solo da compassione, bensì comporta responsabilità, giustizia e che si affronti la realtà. L’Unione europea è all’altezza di questi valori oggi?</p>
    </intervention>
    <intervention id="2-062" speaker_id="24088" name="Maciej Marian Giertych" is_mep="True" mode="spoken">
      <p sl="pl">Signor Presidente, i cantieri navali di Gdansk hanno un valore particolare per la Polonia. Non si tratta semplicemente di uno stabilimento industriale, bensì di un simbolo politico. Ai tempi del comunismo si tentò di distruggerli. L’impegno politico dei lavoratori e il sostegno dell’intero paese impedirono alle autorità dell’epoca di smantellarli. I lavoratori sono consapevoli del significato particolare dei cantieri, e stanno reagendo a questa minaccia esattamente come fecero allora, con la protesta. Sarebbe terribile se uno stabilimento che riuscì a difendersi dal regime comunista dovesse crollare sotto la pressione delle direttive dell’Unione europea.</p>
      <p sl="pl">E’ assolutamente indispensabile che gli stabilimenti rimangano cantieri navali e che siano parte solo e soltanto del settore cantieristico. La riduzione del numero di bacini da tre a uno, come proposto dalla Commissione, li priverebbe, a lungo termine, della possibilità di realizzare utili come cantieri navali. E’ necessario disporre di almeno due bacini affinché i cantieri navali possano risultare redditizi.</p>
      <p sl="pl">La Polonia rispetta le norme finanziarie in vigore, ma sappiamo che la cantieristica navale non è un settore di tale importanza per l’economia dell’Unione europea per cui gli aiuti ai cantieri di Gdansk potrebbero rappresentare una distorsione della concorrenza. La Commissione deve tenere conto del carattere particolare di questi specifici cantieri navali e concedere loro un trattamento speciale. In quanto simbolo della lotta per l’indipendenza dal regime comunista, i cantieri di Gdansk devono rimanere cantieri navali.</p>
    </intervention>
    <intervention id="2-063" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, signor Commissario, i cantieri navali di Gdansk rappresentano un grande simbolo europeo, il luogo in cui nell’agosto del 1988 i lavoratori polacchi, guidati da Lech Wałęsa, avviarono uno sciopero per la libertà e la giustizia. I cantieri navali diventarono un simbolo della lotta per un sindacato, per i diritti politici e civili per il movimento dei lavoratori in tutto il mondo. Vorrei sottolineare l’importanza dell’iniziativa dell’onorevole Wurtz, che ci ha permesso di tenere una discussione in questa Assemblea sul rischio che i cantieri navali di Gdansk siano costretti a chiudere.</p>
      <p sl="pl">Mi sono espresso per la prima volta in difesa dei cantieri navali di Gdansk quando ero ancora un attivista di Solidarność , nell’agosto del 1988, quando il governo di Mieczysław Rakowski mise in liquidazione i cantieri con il pretesto di scarsi risultati economici. Purtroppo i cantieri di Gdansk sono anche diventati un simbolo del declino dell’industria pesante e dell’impotenza dei lavoratori e dei sindacati di fronte a tale fenomeno, un esempio lampante di tutto quanto viene definito come “capitalismo da casinò”. Ben poco rimane dell’orgoglio che permeava i cantieri, luogo in cui nacque Solidarność Dopo il 1989 il governo di Solidarność non si preoccupò più del destino dei cantieri. Gli stabilimenti divennero preda, da un lato, della speculazione di mercato, e, dall’altro, della demagogia e del populismo.</p>
      <p sl="pl">In seguito all’adesione all’Unione europea, i cantieri navali polacchi hanno ricevuto degli aiuti di Stato. I cantieri di Gdansk hanno avviato una ristrutturazione e stanno dimostrando di essere in grado di funzionare in modo redditizio. Le attuali richieste della Commissione europea in relazione alla chiusura di due bacini utilizzati per la costruzione di navi, renderanno i cantieri attività non economicamente valide e comporteranno il licenziamento e quindi un dramma per molti lavoratori e per le loro famiglie. Al Parlamento europeo, in concomitanza del ventisettesimo anniversario della firma degli accordi di agosto, vorrei rivolgere un appello alla moderazione in questo caso. Signor Commissario, cerchiamo di trovare un saggio compromesso che riunisca in sé i principi del mercato unico, principi che la Commissione si sforza di far rispettare, tenendo conto degli interessi dei 3 000 lavoratori dei cantieri. Salviamo i cantieri navali di Gdansk!</p>
    </intervention>
    <intervention id="2-064" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Signor Presidente, quando parla dei cantieri navali di Gdansk, la Commissione trascura, in tutto il suo pragmatismo, un qualcosa di molto più importante del denaro, vale a dire la storia. Senza i cantieri di Gdansk, né io né molti altri deputati dell’Europa centro-orientale saremmo qui oggi. Senza i cambiamenti innescati ai cantieri di Gdansk l’intera Europa sarebbe molto diversa oggi – un’Europa che si basa su valori come la democrazia, la libertà, l’uguaglianza e il rispetto dei diritti umani, la lotta per la cui difesa è simboleggiata dai cantieri navali di Gdansk. Furono gli scioperi in tali cantieri a segnare l’inizio della fine del comunismo.</p>
      <p sl="pl">Per trovare un simbolo dell’Unione europea è sufficiente guardare il luogo dove ci troviamo e ricordare che, in nome della riconciliazione del dopoguerra fra due nazioni, siamo disposti a spendere 200 milioni di euro all’anno per spostarci ogni mese a Strasburgo. Perché allora non garantire sostegno finanziario anche ai cantieri di Gdansk, i quali sono il simbolo della guerra fredda e della liberazione dell’intera Europa centro-orientale dal giogo comunista?</p>
      <p sl="pl">Lancio pertanto il seguente appello: non lasciamo che i cantieri di Gdansk vadano in rovina, non lasciamo che il luogo dove sorse Solidarność scompaia, e non misuriamo il valore storico dei cantieri in euro.</p>
    </intervention>
    <intervention id="2-065" speaker_id="28111" name="Mary Lou McDonald" is_mep="True" mode="spoken">
      <p sl="en">Signor Presidente, signor Commissario, lei stesso ha riconosciuto l’enorme portata simbolica dei cantieri navali di Gdansk, con tutto quello che evocano. Ma, ovviamente, i cantieri sono più di un semplice emblema. Sono la pietra angolare dell’economia di un’intera regione, da cui dipendono direttamente e indirettamente migliaia di posti di lavoro. La chiusura dei cantieri navali di Gdansk potrebbe rappresentare uno choc per l’economia dell’intera regione, colpendo centinaia di migliaia di persone.</p>
      <p sl="en">Signor Commissario, lei ha parlato dell’importanza della concorrenza, dell’importanza del libero mercato. Vorrei che parlasse dell’importanza di questi posti di lavoro. Vorrei che riconoscesse l’importanza strategica di questi cantieri navali per la Polonia, nonché per l’intero settore cantieristico europeo. A mio parere, tale controversia mette a nudo, ancora una volta, le norme sugli aiuti di Stato e l’esatta direzione in cui sta andando l’Unione europea. Sarebbe una tragica ironia del destino se la chiusura dei cantieri di Gdansk, con tutto quello che simboleggiano, avvenisse a causa delle rigide politiche dell’Unione europea, politiche che vanno mano nella mano con la dinamica della concorrenza, l’economia di mercato, escludendo tutto il resto, a quanto mi sembra.</p>
    </intervention>
    <intervention id="2-066" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, nessuno nega il fatto che le regole del mercato unico e della concorrenza siano alla base del rapido sviluppo dell’economia europea. Gli stabilimenti industriali che non sono all’altezza di questa sfida avranno problemi, fra cui la liquidazione, ed è ovvio che i lavoratori di tali stabilimenti protesteranno.</p>
      <p sl="pl">Tuttavia, la protesta dei lavoratori dei cantieri polacchi tenutasi la settimana scorsa va vista in una prospettiva diversa. Non sono venuti a Bruxelles per suscitare compassione o per chiedere denaro. Volevano protestare invece contro una decisione che, a loro parere, è un’altra condanna a morte per i cantieri, e farà perdere il lavoro ad almeno un migliaio di lavoratori.</p>
      <p sl="pl">Qual è quindi il nocciolo della questione quando si parla di loro? Per i lavoratori che si sono recati a Bruxelles la questione è quella di avere condizioni di concorrenza eque e di accertarsi che la decisione della Commissione si basi su informazioni affidabili e verificate, perché la realtà ci dimostra che i cantieri si stanno risollevando e hanno finalmente l’opportunità di diventare un’impresa redditizia. La normativa europea, in situazioni simili, ha consentito l’erogazione di aiuti aggiuntivi. Degli esempi a tale riguardo sono riportati nel Trattato, in relazione agli aiuti ricevuti dai Länder della Germania orientale.</p>
      <p sl="pl">Vorrei inoltre sottolineare che non si è trattato di una protesta del governo polacco. A protestare erano cittadini dell’Unione europea, lavoratori dei cantieri che avevano il diritto di protestare, i quali si sono organizzati e sono venuti qui a richiamare la nostra attenzione sul fatto che quanto sta succedendo è ingiusto. Dobbiamo plaudere a questo, perché è così che si costruisce una società civile.</p>
      <p sl="pl">Un’ultima cosa: la loro presenza a Bruxelles dimostra inoltre che hanno un’enorme fiducia nel’Unione europea, fiducia condivisa dall’intera società polacca. Né noi né l’Unione europea dobbiamo disattendere tale fiducia.</p>
    </intervention>
    <intervention id="2-067" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Signor Presidente, la settimana scorsa una delegazione di lavoratori dei cantieri navali polacchi è venuta a Bruxelles per protestare contro la decisione della Commissione di chiudere due bacini, il che comporterebbe licenziamenti di massa. I lavoratori dei cantieri ritengono che l’atteggiamento della Commissione nei confronti del loro luogo di lavoro sia troppo severo e ingiusto. Dopo aver incontrato il Commissario Kroes e il Commissario Špidla i lavoratori dei cantieri sono tornati in Polonia nutrendo grandi speranze. La Commissione è tenuta a effettuare, come ha annunciato, un ulteriore riesame della situazione dei cantieri navali.</p>
      <p sl="pl">Vorrei aggiungere che, da quando la Polonia ha aderito all’Unione europea, circa un milione di persone ha abbandonato il mio paese in cerca di lavoro all’estero, e le fila continuano a crescere. Se la Commissione europea persevererà nel suo intento, ciò porterà inevitabilmente alla messa in mobilità di migliaia di lavoratori dei cantieri, i quali, per adesso, sono riusciti a tenere il passo con la concorrenza europea.</p>
      <p sl="pl">La parzialità della Commissione e il suo sostegno ad un’altra lobby del settore della cantieristica sono motivo di preoccupazione. Sono sicuro che sia possibile trovare una soluzione accettabile per entrambe le parti nel labirinto di norme spesso contraddittorie. Vorrei pertanto unirmi al coro di coloro che invocano una modifica della decisione sfavorevole ai cantieri e che si trattino i cantieri navali di Gdansk non solo come cantieri qualsiasi, bensì come un simbolo della Polonia e dell’Europa.</p>
    </intervention>
    <intervention id="2-068" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, vorrei semplicemente sottolineare che la Commissione è consapevole dell’importanza storica dei cantieri navali di Gdansk e della delicatezza di tale argomento. Concordiamo tutti sull’obiettivo che i cantieri di Gdansk debbano essere ristrutturati al fine di diventare cantieri sostenibili. Questo è il processo che la Commissione si prefigge.</p>
      <p sl="en">Tuttavia, la Commissione ha la responsabilità di garantire allo stesso tempo pari condizioni sul mercato della cantieristica europea e di essere coerente nei confronti delle imprese in fase di ristrutturazione. Spero che le consultazioni attualmente in corso tra le autorità polacche e la Commissione portino a una conclusione soddisfacente.</p>
    </intervention>
    <intervention id="2-069" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <a text="(La seduta, sospesa alle 11.15 in attesa del turno di votazioni, è ripresa alle 11.30)"/>
    </intervention>
  </section>
  <section id="creitem6" title="6. Comunicazione della Presidenza">
    <intervention id="2-072" speaker_id="1405" is_mep="True" mode="spoken" role="Presidente">
      <p sl="unknown">Onorevoli colleghi, come potete vedere, sono stati installati due nuovi schermi informativi nell’Aula. Sono più ampi e offrono molte più possibilità degli schermi sostituiti.</p>
      <p sl="unknown">Si tratta del primo passo di un progetto mirato a migliorare la qualità e la presentazione delle informazioni relative ai resoconti in plenaria, sia per i deputati che per il pubblico.</p>
      <p sl="unknown">In particolare, dopo ogni votazione per appello nominale, verrà brevemente visualizzata una rappresentazione grafica dell’Aula con l’indicazione della distribuzione dei voti nell’assemblea. Questa nuova funzionalità, già in uso in molti parlamenti, riflette semplicemente le informazioni che comunque vengono pubblicate nell’allegato del processo verbale “Risultati delle votazioni”.</p>
      <p sl="unknown">Tuttavia, facendo seguito a una decisione presa dall’Ufficio di presidenza del Parlamento europeo ieri sera, la Conferenza dei presidenti, con la saggezza che li caratterizza, decideranno giovedì se i presidenti dei rispettivi gruppi vorranno rendere permanente tale funzionalità del sistema.</p>
      <p sl="unknown">Nel frattempo, stamane sono stati consultati i gruppi politici e hanno dato il loro assenso all’utilizzo di questa funzionalità grafica in via sperimentale durante la votazione di stamattina.</p>
    </intervention>
  </section>
  <section id="creitem7" title="7. Turno di votazioni">
    <intervention id="2-074" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem8" title="7.1. NUTS – Modifica del regolamento (CE) n. 1059/2003 a seguito dell’adesione di Bulgaria e Romania all’UE (votazione)"/>
  <section id="creitem9" title="7.2. Norme applicabili agli archivi di analisi dell’Europol (votazione)"/>
  <section id="creitem10" title="7.3. Calamità naturali (votazione)">
    <intervention id="2-081" speaker_id="28370" name="Vittorio Prodi" is_mep="True" mode="spoken">
      <p sl="it">Signor Presidente, onorevoli colleghi, volevo chiedere di aggiungere alla fine del paragrafo 23 le parole “e aggiornamento catastale” come strumento essenziale per il controllo della situazione e anche come strumento di politica del territorio.</p>
    </intervention>
  </section>
  <section id="creitem11" title="7.4. Legiferare meglio nell’Unione europea (votazione)"/>
  <section id="creitem12" title="7.5. Legiferare meglio 2005: sussidiarietà e proporzionalità (votazione)"/>
  <section id="creitem13" title="7.6. Strategia di semplificazione del contesto normativo (votazione)"/>
  <section id="creitem14" title="7.7. Impiego di strumenti normativi non vincolanti (votazione)"/>
  <section id="creitem15" title="7.8. Riesame del mercato unico: affrontare le barriere e le inefficienze attraverso una migliore attuazione e applicazione (votazione)">
    <intervention id="2-093" speaker_id="4254" name="Monica Frassoni" is_mep="True" mode="spoken">
      <p sl="it">Signor Presidente, onorevoli colleghi, avevo chiesto di prendere la parola su un tema che riguarda il nostro ordine dei lavori: riguarda la corrispondenza, che esiste ormai da qualche anno e che purtroppo esisterà anche l’anno prossimo, tra l’apertura delle scuole e la nostra plenaria, essa provoca per i nostri deputati, ma anche per molti dei nostri funzionari, difficoltà familiari notevoli. Quindi credo che sia il caso di discutere di questo tema come Parlamento, perché anche il benessere dei nostri bambini, i quali comunque devono andare a scuola accompagnati dai loro genitori, è un problema che deve porsi anche questo Parlamento.</p>
      <a text="(Applausi)"/>
    </intervention>
    <intervention id="2-094" speaker_id="1405" is_mep="True" mode="spoken" role="Presidente">
      <p sl="unknown">Grazie, onorevole Frassoni. Sono sicuro che lei ha ragione, ma è arrivata in ritardo, quindi vada dal preside!</p>
      <a text="(Si ride)"/>
    </intervention>
    <intervention id="2-095" speaker_id="28496" name="Thomas Wise" is_mep="True" mode="spoken">
      <p sl="en">Signor Presidente, non so quale regola si applichi in casi del genere, ma il mio ordine del giorno riportava un’altra relazione da mettere ai voti, la relazione Ayala Sender. Il programma è di riunirsi nuovamente alle 12.30?</p>
    </intervention>
    <intervention id="2-096" speaker_id="1405" is_mep="True" mode="spoken" role="Presidente">
      <p sl="unknown">La discussione non ha avuto luogo e la votazione si terrà domani. Grazie per aver sollevato questo punto.</p>
    </intervention>
  </section>
  <section id="creitem16" title="8. Dichiarazioni di voto">
    <intervention id="2-099" speaker_id="1892" name="Carlos Coelho" is_mep="True" mode="written">
      <p sl="pt">La Repubblica di Finlandia ha presentato un’iniziativa che mira ad adattare il regolamento applicabile agli archivi di analisi alla normativa ancora in vigore.</p>
      <p sl="pt">In realtà il protocollo del 2003, entrato in vigore nell’aprile di quest’anno, contiene una modifica nel titolo III della convenzione Europol, ed esattamente nella parte relativa alla creazione di archivi di analisi e alla raccolta, al trattamento, all’utilizzo e all’eliminazione dei dati personali conservati in tali archivi.</p>
      <p sl="pt">Pertanto le modalità di applicazione adottate dovranno essere modificate di conseguenza.</p>
      <p sl="pt">Si tratta inoltre di una misura che, anche se provvisoria, è necessaria e opportuna.</p>
      <p sl="pt">In realtà tale misura sarà in vigore per un periodo breve, poiché tutti gli atti pregressi saranno abrogati nel momento in cui entrerà in vigore la decisione del Consiglio che istituisce l’Ufficio europeo di polizia.</p>
    </intervention>
    <intervention id="2-101" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, ho votato a favore della presente risoluzione, ma vorrei richiamare l’attenzione su un altro punto, ovvero sulla creazione di una forza di protezione europea. All’interno del Parlamento europeo abbiamo la tendenza ogni volta di richiedere subito, di fronte a determinati avvenimenti, la creazione di una nuova istituzione o di una nuova posizione.</p>
      <p sl="de">Occorre chiarire in tale contesto ancora una volta che gli Stati membri, quando si tratta di affrontare calamità naturali, non devono essere esentati dalle loro responsabilità, bensì compete preminentemente a essi fornire assistenza, dotare i corpi dei vigili del fuoco delle migliori attrezzature e formarli, per poi implementare delle misure nel campo della lotta contro le calamità naturali. Solo in casi eccezionali, in presenza di disastri di proporzioni estreme, l’Unione europea dovrà dimostrare la propria solidarietà, ovvero sarà chiamata a intervenire e fornire assistenza, ma tale competenza deve rimanere in linea di principio nelle mani degli Stati membri.</p>
    </intervention>
    <intervention id="2-102" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, ho votato a favore della risoluzione relativa alle calamità naturali, perché si è visto ancora una volta come l’Europa non sia immune da tali situazioni estreme e come necessiti della solidarietà dell’Unione europea. Ma una cosa deve essere chiara: il coordinamento deve migliorare notevolmente, e non deve accadere che degli Stati membri dell’Unione ricorrano all’aiuto di paesi terzi soltanto perché noi non siamo in grado di fornire assistenza. Gli Stati membri sono chiamati a creare agenzie di soccorso meglio organizzate, soprattutto nel campo del volontariato, ad esempio dei corpi dei vigili del fuoco dotati delle migliori attrezzature disponibili.</p>
      <p sl="de">Un problema pressante è lo smaltimento delle carcasse di animali domestici e selvatici, problema che va affrontato quanto prima per evitare il diffondersi di malattie e ridurre l’inquinamento ambientale.</p>
    </intervention>
    <intervention id="2-103" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, anch’io ho votato a favore di questa risoluzione, nonostante sia dell’opinione che i devastanti incendi boschivi non debbano assolutamente avere come conseguenza un ulteriore inutile aumento del numero di istituzioni europee. A mio avviso né un’agenzia europea per la protezione civile né una forza d’intervento europea per le calamità naturali sono in grado di fornire una protezione efficace nell’Unione europea nel caso di calamità naturali. Anzi, ciò porterebbe soltanto a un ulteriore aumento della burocrazia e al lievitare dei costi.</p>
      <p sl="de">Dobbiamo migliorare la cooperazione fra Stati per essere attrezzati per affrontare calamità naturali nel futuro, nonché tenere i corpi dei vigili del fuoco, i boschi e altro in condizioni tali che i disastri naturali semplicemente non assumano più tali proporzioni.</p>
    </intervention>
    <intervention id="2-104" speaker_id="1413" name="Glyn Ford" is_mep="True" mode="spoken">
      <p sl="en">Signor Presidente, devo dire che nella lista di voto del mio gruppo questa risoluzione sulle calamità naturali è definita come risoluzione sugli incendi boschivi, ma le calamità naturali verificatesi in Europa durante l’estate sono andate ben oltre ciò, e vorrei sollevare la questione delle peggiori inondazioni in oltre un secolo che hanno colpito la mia regione. Circa 300 000 persone sono rimaste senza acqua potabile per più di una settimana, 4 000 case sono state gravemente danneggiate e decine di migliaia di case sono state evacuate per un costo totale di 150 milioni di euro.</p>
      <p sl="en">Spero che il mio governo richieda l’assistenza della Commissione europea per consentire alla contea e alle città della mia regione, nonché di altre regioni in Gran Bretagna, di ottenere un qualche risarcimento dei costi che inesorabilmente andranno a colpire segmenti molto limitati della popolazione.</p>
    </intervention>
    <intervention id="2-105" speaker_id="1405" is_mep="True" mode="spoken" role="Presidente">
      <p sl="unknown">Il titolo della proposta di risoluzione è “calamità naturali” ed è stato corretto.</p>
    </intervention>
    <intervention id="2-106" speaker_id="2327" name="Linda McAvan" is_mep="True" mode="spoken">
      <p sl="en">Signor Presidente, vorrei solo ribadire quanto detto dall’onorevole Ford sulle calamità naturali nel Regno Unito. Forse la gente non ne è al corrente, ma sono state inondate40 000 abitazioni, sono state colpite 900 scuole, alcune fra le linee ferroviarie principali sono ancora chiuse e sono stati colpiti i terreni agricoli, fra cui il 75 per cento del raccolto di piselli del Regno Unito. Nella sola regione dello Yorkshire e Humber, da dove io provengo, l’evento ha interessato diverse migliaia di persone e molti non sono ancora in grado di fare ritorno alle loro abitazioni.</p>
      <p sl="en">Quello che chiediamo alla Commissione, dal momento che il governo britannico ha fatto domanda di poter usufruire del Fondo di solidarietà, è di dare una risposta in tempi rapidi a questa istanza, ma al contempo occorre che le istituzioni dell’Unione europea diano al cambiamento climatico la massima priorità. Quando nei prossimi mesi il Parlamento prenderà in esame un pacchetto di norme consistente, spero che i miei colleghi terranno presente i disastri naturali di questa estate, apportando il nostro contributo alla soluzione a lungo termine del problema del cambiamento climatico, e mi auguro che non si verificheranno più calamità naturali delle proporzioni di cui siamo stati testimoni questa estate.</p>
    </intervention>
    <intervention id="2-107" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, vorrei anch’io esprimere il mio sostegno alla richiesta di fondi presentata alla Commissione europea. La mia regione, l’Inghilterra sudorientale, è stata colpita in maniera altrettanto dura, soprattutto nell’Oxfordshire e in parti del Berkshire, e io, insieme all’onorevole Hannan, ho presentato alla Commissione europea una richiesta per alcuni fondi di emergenza. Il motivo per cui ho preso la parola è che desidero chiedere alla Commissione di accelerare l’erogazione di fondi per l’assistenza e il ritorno alla normalità della mia regione, l’Inghilterra sudorientale.</p>
    </intervention>
    <intervention id="2-108" speaker_id="28148" name="Françoise Castex" is_mep="True" mode="written">
      <p sl="fr">Votando a favore della risoluzione in materia di calamità naturali verificatesi questa estate, ho voluto esprimere la mia solidarietà a tutti i famigliari delle vittime e agli abitanti delle regioni colpite. Vorrei inoltre trasmettere il mio ringraziamento a tutti coloro – professionisti, volontari ed enti locali – che hanno contribuito a estinguere gli incendi e a salvare quanti sono stati colpiti dalle inondazioni.</p>
      <p sl="fr">A mio avviso, l’incombenza più urgente è mettere a punto misure per gli aiuti comunitari straordinari, in particolare di natura finanziaria, al fine di offrire assistenza nel lavoro di ricostruzione delle regioni che hanno subito gravi danni. E’ inoltre necessario ristabilire il potenziale produttivo delle zone colpite, tentare di promuovere la creazione di nuovi posti di lavoro e di intraprendere azioni adeguate per compensare i costi sociali legati alla perdita di posti di lavoro e di altri fonti di reddito.</p>
      <p sl="fr">Sono tuttora preoccupato dal proliferare di calamità causate da fenomeni climatici estremi, i quali, secondo gli esperti, sono da ricondursi in gran parte al cambiamento climatico, un fenomeno che ha come conseguenza il riscaldamento del pianeta. A tale riguardo, mi rivolgo alla Commissione affinché prenda una serie di iniziative per garantire il rispetto degli impegni assunti a Kyoto e per assicurarne il rinnovo.</p>
    </intervention>
    <intervention id="2-109" speaker_id="4552" name="Den Dover" is_mep="True" mode="written">
      <p sl="en">Pur sostenendo e votando a favore della proposta di risoluzione comune sulle calamità naturali, i conservatori britannici hanno alcune riserve per quanto riguarda la creazione di una “Forza europea” (paragrafo 9), poiché riteniamo che sia le capacità di prevenzione che quelle di intervento rapido debbano essere concentrate nelle risorse degli Stati membri.</p>
    </intervention>
    <intervention id="2-110" speaker_id="4466" name="Ilda Figueiredo" is_mep="True" mode="written">
      <p sl="pt">Riteniamo che la presente risoluzione sia positiva e proponiamo di votarla, ma dobbiamo richiamare l’attenzione sul fatto che manca una qualsivoglia proposta di peso (nonostante i diversi riferimenti alle precedenti risoluzioni del Parlamento europeo), nonché sul fatto che si insiste su altre proposte in merito alle quali nutriamo invece forti dubbi.</p>
      <p sl="pt">Dobbiamo pertanto insistere sulla necessità di rivedere il Fondo di solidarietà ed estenderlo alle calamità regionali, creare meccanismi di sostegno alle persone colpite e di assistenza al rimboschimento, con un occhio di riguardo alla prevenzione dei disastri di notevole entità provocati dal cambiamento climatico. E’ necessario un sistema pubblico di assicurazione per l’agricoltura, finanziato dall’Unione europea, che garantisca ai coltivatori un reddito minimo nel caso di emergenze pubbliche quali siccità, incendi e inondazioni.</p>
      <p sl="pt">E’ necessario affermare una cultura della prevenzione che affronti il problema delle calamità naturali, problema che riguarda soprattutto l’area del Mediterraneo, e introdurre cambiamenti radicali nella politica agricola comune con l’obiettivo di combattere il declino delle piccole e medie aziende agricole, nonché delle aziende agricole familiari, promuovendo la produzione agricola, la biodiversità e l’occupazione dei terreni.</p>
      <p sl="pt">Nutriamo dubbi riguardo al meccanismo comunitario di protezione civile, poiché potrebbe rappresentare un altro stratagemma per sottrarre alla competenza degli Stati membri aspetti importanti come la gestione delle risorse naturali, e in modo particolare quella delle aree boschive.</p>
    </intervention>
    <intervention id="2-111" speaker_id="23717" name="Genowefa Grabowska" is_mep="True" mode="written">
      <p sl="pl">E’ oramai da alcuni anni che inauguriamo la sessione autunnale del Parlamento con discussioni riguardanti le tragiche conseguenze delle calamità naturali che colpiscono l’Europa durante l’estate. I casi di siccità, le ondate di caldo, le inondazioni e gli incendi stanno devastando l’Europa. Se vi aggiungiamo le catastrofi industriali provocate dalle forze della natura, allora abbiamo un quadro dell’Europa in cui i suoi cittadini assistono impotenti alla forza distruttiva della natura.</p>
      <p sl="pl">Oltre 60 persone sono morte quest’anno durante gli incendi in Grecia, molte famiglie hanno perso tutto quello che possedevano, e migliaia di ettari di boschi e di uliveti sono andati distrutti. Il quadro è davvero tragico. So cosa significa una tragedia del genere. Il mio paese è stato colpito da inondazioni e abbiamo avuto molte vittime causate da tragici incidenti minerari. Per tale motivo vorrei porgere le mie condoglianze e la solidarietà dell’Europa ai familiari e ai cari delle vittime del disastro in Grecia, nonché agli abitanti delle regioni colpite dagli incendi.</p>
      <p sl="pl">Allo stesso tempo, non ritengo che l’Europa possa permettersi di assistere passivamente al verificarsi di tali eventi. Ciò non significa solo prestare assistenza finanziaria, in modo da consentire la ricostruzione delle regioni colpite dalle calamità. Innanzi tutto, dobbiamo mettere a punto all’interno dell’Unione europea un meccanismo di prevenzione e allarme precoce più efficace, il quale, pur non potendo evitare il verificarsi di disastri, avrebbe di certo un impatto in termini di alleviamento delle conseguenze. Anche se la protezione della popolazione dalle calamità è responsabilità dei singoli Stati, dobbiamo riflettere su un monitoraggio più efficace delle politiche di controllo delle crisi a livello nazionale, e forse anche su una forza di intervento rapido da impiegare in tali disastri.</p>
    </intervention>
    <intervention id="2-112" speaker_id="31123" name="Pedro Guerreiro" is_mep="True" mode="written">
      <p sl="pt">Vorrei esprimere il mio più profondo cordoglio per le vittime dei gravi incendi boschivi manifestatisi quest’estate in Grecia, nonché la mia solidarietà ai loro familiari e a tutte le popolazioni colpite.</p>
      <p sl="pt">E’ ora di passare dalle parole ai fatti. L’Unione europea deve attivare gli strumenti e i mezzi finanziari necessari per soddisfare i bisogni materiali delle persone colpite e promuovere la ripresa socioeconomica e ambientale delle regioni interessate.</p>
      <p sl="pt">Alla luce dei punti fin qui sollevati, vorrei ricordare alcune delle proposte presentate nel 2003 e 2005, le quali sono oggi più che mai pertinenti:</p>
      <p sl="pt">mantenere l’ammissibilità delle calamità regionali per l’assistenza a titolo del Fondo di solidarietà;</p>
      <p sl="pt">riconoscere il carattere specifico delle calamità naturali dell’area mediterranea, dove si registra il 90 per cento degli incendi e della siccità;</p>
      <p sl="pt">creare un programma comunitario di protezione delle aree boschive dagli incendi;</p>
      <p sl="pt">valutare la possibilità di creare un fondo per le calamità nel settore agricolo;</p>
      <p sl="pt">riservare un’attenzione particolare alle regioni più svantaggiate nel caso di calamità naturali.</p>
      <p sl="pt">Vorrei infine sottolineare che, se i fondi destinati alla spesa militare, in continuo aumento, venissero invece impiegati nel campo della prevenzione e della lotta contro le calamità naturali, nonché per la ricostruzione delle regioni colpite, allora l’impatto e le conseguenze di tali disastri sarebbe notevolmente ridotto.</p>
    </intervention>
    <intervention id="2-113" speaker_id="2057" name="Carl Lang" is_mep="True" mode="written">
      <p sl="fr">Alla fine di agosto, la Grecia ha vissuto la peggiore tragedia della sua storia. Secondo un primo bilancio provvisorio, gli incendi di enormi proporzioni che hanno devastato gran parte del Peloponneso hanno fatto 63 morti, oltre 40 000 capi di bestiame vi hanno trovato la morte, 250 000 ulivi sono bruciati, così come centinaia di migliaia di ettari di bosco.</p>
      <p sl="fr">I tre giorni di lutto nazionale decretati dal Primo Ministro Kostas Karamanlis non potranno cancellare l’assoluta incapacità del governo di proteggere i propri cittadini e di soccorrere i paesi circondati dalle fiamme, in una regione dove le estati arroventate e i rischi di incendio sono fenomeni ricorrenti.</p>
      <p sl="fr">Ovunque abbiamo assistito a una mancanza di personale e di attrezzature, ma anche all’assenza di preparazione e al mancato coordinamento delle operazioni. Questo governo con a capo Nuova Democrazia, come i precedenti governi del PASOK, non ha fatto niente per impedire che si scatenassero incendi di tali proporzioni e gravità. Con assoluto cinismo e sulla base di calcoli puramente politici, il Primo Ministro ha annunciato, proprio quando gli incendi stavano imperversando ovunque in Grecia, la convocazione di elezioni generali anticipate. A sostegno del popolo greco, vittima della sua classe politica, vogliamo sperare che in futuro i governi irresponsabili saranno sostituiti da governi responsabili.</p>
    </intervention>
    <intervention id="2-114" speaker_id="1403" name="David Martin" is_mep="True" mode="written">
      <p sl="en">Ho votato a favore della risoluzione sulle calamità naturali di quest’estate, e accolgo con particolare favore l’esistenza del Fondo di solidarietà dell’Unione europea, che è preposto ad assistere gli Stati membri nell’affrontare le conseguenze di tali calamità. Si tratta di un’utile espressione di solidarietà che aiuta in modo concreto i paesi e i cittadini dell’Unione europea nei momenti di grande bisogno.</p>
    </intervention>
    <intervention id="2-115" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">I drammatici incendi che quest’estate hanno in particolare colpito la Grecia e l’Italia meridionale, mietendo vittime e distruggendo migliaia di ettari di boschi e di fondi agricoli, ripropongono l’urgente questione di un maggiore coordinamento di pronto intervento delle forze di protezione civile degli Stati membri.</p>
      <p sl="it">A tal fine, si rende ormai evidente l’esigenza di istituire una Agenzia europea per la protezione civile che coordini e gestisca gli interventi per eliminare o ridurre preventivamente le cause delle catastrofi.</p>
      <p sl="it">Inoltre, la summenzionata Agenzia - che lo scrivente ha a più riprese proposto alla Commissione europea di istituire, sulla base della positiva esperienza della Federal Emergency Management Agency statunitense – non si limiterebbe a combattere i devastanti incendi che annualmente provocano ingenti danni nei Paesi del Mediterraneo, ma affronterebbe con tempestività le emergenze a seguito di tutti i tipi di calamità prodotti da eventi naturali, come, ad esempio, le recenti alluvioni che hanno flagellato la Bulgaria, o antropici.</p>
      <p sl="it">Nel sottolineare il carattere sovranazionale che le calamità possono rivestire, occorre che l’Europa non si affidi unicamente alla generosità del volontariato o alle competenze e ai mezzi del solo Stato colpito, ma che disponga di risorse umane, finanziarie e di mezzi adeguati pronti ad intervenire con tempestività.</p>
    </intervention>
    <intervention id="2-116" speaker_id="4461" name="Luís Queiró" is_mep="True" mode="written">
      <p sl="pt">Per una questione di coerenza, alla luce di quanto abbiamo detto in passato e di quello che ci aspettiamo dal Fondo di solidarietà europeo, va da sé che voterò a favore di questa risoluzione. Ma questo voto non è solo un’espressione di coerenza.</p>
      <p sl="pt">L’integrazione europea presenta, fra gli altri innumerevoli vantaggi, quello delle sue proporzioni e delle economie di scala associate alla solidarietà. Senza ridurre in alcun modo le competenze degli Stati membri e dei rispettivi governi, è possibile e auspicabile mostrare solidarietà a livello europeo, al fine di affrontare i disastri causati dalla natura e dalla sua crescente imprevedibilità, piuttosto che dagli errori commessi nella gestione del territorio.</p>
      <p sl="pt">Pur insistendo su tale punto, non possiamo tralasciare il fattore umano, quando gli incendi sono di natura dolosa o un piano per il territorio rende più probabile tali calamità o ne amplifica le conseguenze. Ritengo pertanto che sia ora di rivedere molte delle nostre politiche, soprattutto nel campo della gestione delle aree boschive e dello sviluppo rurale, ma non solo: dobbiamo infatti prestare attenzione anche alle nostre misure in campo ambientale, in modo da impedire che l’uomo diventi una forza ancora più distruttiva della forza della natura.</p>
    </intervention>
    <intervention id="2-117" speaker_id="4253" name="Frédérique Ries" is_mep="True" mode="written">
      <p sl="fr">Più di 60 morti, 184 000 ettari di terra bruciati, è questo il bilancio degli incendi che hanno devastato la Grecia alla fine di agosto.</p>
      <p sl="fr">L’Europa non è rimasta a guardare. La solidarietà è stata pienamente messa in atto tramite lo “strumento europeo di intervento rapido” che abbiamo votato lo scorso marzo. Si tratta di un meccanismo comune di protezione civile, per il quale 30 diversi Stati mettono risorse come i Canadair , le autocisterne, personale qualificato (i “caschi verdi”) a disposizione dei paesi colpiti dalle calamità, causate dall’uomo o dalla natura.</p>
      <p sl="fr">Non sono una sostenitrice entusiasta di un trasferimento delle competenze verso l’Europa, ma ritengo che un sistema comunitario di protezione civile – e l’ho detto a più riprese in questa sede, e precisamente al tempo dei drammatici incendi verificatisi in Portogallo nel 2003 – possa essere utile, perché i disastri naturali travalicano i confini nazionali.</p>
      <p sl="fr">Il progetto europeo deve urgentemente dar prova del suo valore aggiunto. Deve servire da modello, così che vi sia solidarietà fra tutti i cittadini europei, e non soltanto in occasione di questo particolare disastro.</p>
    </intervention>
    <intervention id="2-118" speaker_id="4306" name="Gilles Savary" is_mep="True" mode="written">
      <p sl="fr">La tempesta catastrofica del dicembre 1999, le inondazioni del 2002 in Europa centrale, gli incendi del 2004 in Portogallo e in Spagna, adesso gli incendi in Grecia dove delle persone hanno trovato la morte, nonché gli incendi in Romania e in Bulgaria: ogni volta vi è una forte ondata emotiva, ogni volta l’Europa mostra la sua compassione, ogni volta la Commissione promette di rafforzare la propria solidarietà e i meccanismi di assistenza.</p>
      <p sl="fr">Proprio qui, il 18 gennaio 2000 per la precisione, lanciai un appello per la creazione di un Eurocorps per la sicurezza pubblica, e l’idea venne ripresa dal Commissario Barnier nella sua relazione del maggio 2006.</p>
      <p sl="fr">Proprio qui, in questo Parlamento, abbiamo reclamato invano il rinnovo del regolamento del 1992 in base al quale sarebbero stati stanziati fondi per le attrezzature nel campo della prevenzione degli incendi, come le fasce tagliafuoco, le strade di accesso e i sistemi di monitoraggio.</p>
      <p sl="fr">Oggi non dobbiamo attendere il prossimo disastro, col suo carico di vittime. Attuiamo la proposta Barnier. Esiste un Eurocorps militare. L’Europa sarà senz’altro in grado di dotarsi di un Eurocorps per la protezione civile, al fine di proteggere i propri cittadini dai rischi naturali e dai rischi di incidenti.</p>
      <p sl="fr">Dobbiamo quindi chiedere agli Stati membri di elaborare piani di prevenzione degli incendi boschivi, nonché aiutarli e incoraggiarli a finanziarli attraverso uno strumento specifico sulla falsa riga di quello previsto dal vecchio regolamento del 1992.</p>
      <p sl="fr">Di fronte al cambiamento climatico, è nell’interesse dell’Europa intera di mettere in atto delle politiche di prevenzione ambiziose.</p>
    </intervention>
    <intervention id="2-120" speaker_id="28178" name="Miroslav Mikolášik" is_mep="True" mode="spoken">
      <p sl="sk">Per quanto riguarda le regioni, visto che il loro ruolo nel processo legislativo significa che sono spesso direttamente responsabili dell’attuazione e dell’applicazione delle normative europee, l’impegno volto a legiferare meglio è estremamente importante. Gli organi ai diversi livelli di governo nazionale e locale, le parti economiche e sociali, i rappresentanti della società civile e le organizzazioni non governative devono avere parte attiva, per quanto possibile, nelle consultazioni relative al processo legislativo europeo.</p>
      <p sl="sk">Altrettanto importante è il loro ruolo nella valutazione dell’influenza e dell’impatto di tale normativa sugli Stati membri. Ciò aumenterà la qualità, la chiarezza e la trasparenza delle norme in fase di preparazione, tenendo conto al contempo delle condizioni e delle differenze a livello locale e regionale. In tal modo inoltre saremo in grado di evitare interpretazioni errate, nonché eventuali ritardi nel recepimento e nell’attuazione della normativa.</p>
    </intervention>
    <intervention id="2-121" speaker_id="28173" name="Zita Pleštinská" is_mep="True" mode="spoken">
      <p sl="sk">Nel contesto del mio mandato parlamentare mi imbatto in cittadini che si rammaricano del fatto che durante il recepimento della normativa europea alcuni Stati membri impongano loro obblighi che vanno oltre le disposizioni delle norme in questione. I cittadini sono oberati da costi amministrativi inutili, che li spingono verso un’attitudine ostile nei confronti della normativa comunitaria adottata.</p>
      <p sl="sk">Ho votato a favore della relazione su “Legiferare meglio” nell’Unione europea, che ha incorporato i miei emendamenti, poiché ciò rappresenta una grande opportunità per avvicinarsi alla normativa europea da una nuova prospettiva. Le norme europee vengono redatte con lo scopo di semplificare la vita dei cittadini dell’Unione europea e non per renderla più difficile, ed è per questo motivo che devono essere semplici e comprensibili, ponendo l’accento sulla qualità e non sulla quantità. Allo stesso tempo, se le parti interessate a tutti i livelli saranno informate del recepimento della normativa dell’Unione europea in modo efficiente e tempestivo, ciò avrà l’effetto di aumentare la fiducia dei cittadini nel progetto europeo.</p>
    </intervention>
    <intervention id="2-122" speaker_id="1403" name="David Martin" is_mep="True" mode="written">
      <p sl="en">Ho votato a favore della presente relazione su “Legiferare meglio” nell’Unione europea. Sono fortemente convinto che le norme debbano essere improntate alla riduzione al minimo dei costi e all’ottimizzazione dell’efficienza, consentendo lo sviluppo di un’economia europea più competitiva e registrando al contempo risultati migliori nel campo sociale, ambientale ed economico.</p>
    </intervention>
    <intervention id="2-124" speaker_id="4549" name="Jonathan Evans" is_mep="True" mode="written">
      <p sl="en">I conservatori britannici si rammaricano del fatto che il paragrafo 3 sostenga vagamente “qualsiasi” iniziativa nel campo dell’applicazione del diritto comunitario.</p>
      <p sl="en">I conservatori britannici appoggiano l’applicazione del diritto comunitario, ma desiderano valutare e prendere in considerazione ogni iniziativa proposta dalla Commissione. Per il resto, riteniamo che la relazione rappresenti un eccellente lavoro.</p>
    </intervention>
    <intervention id="2-125" speaker_id="1403" name="David Martin" is_mep="True" mode="written">
      <p sl="en">Ho votato a favore della presente relazione su come il processo legislativo dell’Unione europea può essere migliorato. Un quadro normativo e giuridico più efficace e snello porterà a migliori risultati nel campo socioeconomico, alla creazione di nuovi posti di lavoro e a un miglioramento della qualità della vita.</p>
    </intervention>
    <intervention id="2-127" speaker_id="4466" name="Ilda Figueiredo" is_mep="True" mode="written">
      <p sl="pt">Nella relazione si afferma che la semplificazione del quadro normativo, mirata a garantire la chiarezza, efficacia e qualità della normativa, è una condizione essenziale per raggiungere l’obiettivo del “Legiferare meglio”, che a sua volta rappresenta una priorità per l’Unione europea. Nel frattempo, vi si afferma che circa 500 nuove iniziative legislative (200 delle quali per il solo 2007) sono state integrate in un programma modulato separato, specifico per le codificazioni, il che dimostra la complessità della burocrazia comunitaria.</p>
      <p sl="pt">La relazione richiama inoltre l’attenzione sul fatto che la semplificazione promossa a livello europeo deve andare di pari passo con una semplificazione adeguata a livello nazionale, la quale faccia sì che i vantaggi della semplificazione a livello comunitario non siano compromessi dalle normative nazionali o da ostacoli di carattere tecnico.</p>
      <p sl="pt">E’ però necessario operare una distinzione fra le questioni puramente burocratiche e i casi in cui potrebbero essere chiamati in causa dei diritti.</p>
      <p sl="pt">Concordiamo con la proposta che la Commissione adotti definitivamente la rifusione come tecnica legislativa standard , di modo che, per ogni iniziativa, il testo sia disponibile nella sua interezza, anche laddove vi siano emendamenti specifici, indicando chiaramente le parti nuove e quelle che rimangono immutate, migliorando così la leggibilità e la trasparenza della normativa comunitaria.</p>
    </intervention>
    <intervention id="2-128" speaker_id="1413" name="Glyn Ford" is_mep="True" mode="written">
      <p sl="en">Ho votato a favore della presente risoluzione su legiferare meglio. In qualità di socialista, non ho problemi a imporre ulteriori oneri all’industria per garantire la salute, la sicurezza, l’ambiente o per aumentare il minimo salariale. Ciononostante, chiedo risultati quantificabili. La direttiva relativa ai veicoli fuori uso, entrata in vigore alcuni anni addietro, è costata all’economia, secondo le stime dell’Ufficio di gabinetto britannico, 400 milioni di sterline (590 milioni di euro), fruttando benefici ambientali e sociali di circa 100 milioni di sterline (150 milioni di euro) l’anno. Se tali cifre sono accurate, allora questa direttiva è stata un fallimento dal punto di vista politico e ambientale. Vogliamo costi a carico dell’industria (e della società) laddove vi è un notevole effetto moltiplicatore per quanto riguarda i benefici, con costi di 100 milioni di sterline che fruttano utili nella misura di 500 milioni. L’attuazione delle raccomandazioni per la conduzione in futuro di analisi costi-benefici delle normative proposte servirà esattamente a questo scopo.</p>
    </intervention>
    <intervention id="2-130" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="sv">Riteniamo che un processo legislativo di tipo tradizionale e il metodo di coordinamento aperto possano coesistere e che entrambi siano tuttora necessari. Non condividiamo quindi la posizione secondo la quale il metodo di coordinamento aperto debba essere utilizzato soltanto in via eccezionale, bensì riteniamo che debba continuare a essere impiegato nei casi in cui l’armonizzazione non è una strada auspicabile o produttiva.</p>
      <p sl="sv">Concordiamo tuttavia sul fatto che il Parlamento europeo debba essere coinvolto maggiormente quando viene utilizzato il metodo di coordinamento aperto.</p>
    </intervention>
    <intervention id="2-131" speaker_id="4549" name="Jonathan Evans" is_mep="True" mode="written">
      <p sl="en">I conservatori britannici sostengono lo slancio della relazione Medina Ortega, la quale fissa limiti precisi per la promozione e l’impiego del diritto comunitario.</p>
      <p sl="en">Per quel che concerne il paragrafo 18, vorremmo puntualizzare che i conservatori non sostengono una maggiore integrazione europea, ma condividono l’opinione che tali proposte potrebbero contribuire a alleviare la crescente sfiducia nelle istituzioni dell’Unione europea.</p>
    </intervention>
    <intervention id="2-132" speaker_id="4466" name="Ilda Figueiredo" is_mep="True" mode="written">
      <p sl="pt">Concordiamo col relatore sul fatto che la nozione di strumenti giuridici non vincolanti (strumenti di soft law), basata sulla pratica comune, è ambigua e perniciosa, e non deve essere utilizzata in alcun documento delle istituzioni comunitarie, anche se non siamo d’accordo sul alcuni altri punti della relazione.</p>
      <p sl="pt">Tali strumenti di soft law , che possono essere utilizzati legittimamente come strumenti interpretativi e preparatori per gli atti normativi vincolanti, non devono essere considerati al pari della normativa, né deve essere loro conferita alcuna efficacia vincolante, e ogni paese deve decidere riguardo al loro utilizzo, soprattutto nei casi in cui gettano luce sull’interpretazione delle misure nazionali adottate per attuarli e nei casi in cui hanno per obiettivo quello di integrare le norme comunitarie vincolanti.</p>
      <p sl="pt">Ovviamente, i cosiddetti strumenti normativi non vincolanti non possono sostituire gli atti e gli strumenti giuridici, che esistono per garantire la continuità del processo legislativo. La Commissione deve pertanto prestare particolare attenzione all’impatto della soft law sui consumatori sulla possibilità di rivedere tutto ciò prima di proporre qualsiasi misura riguardante gli strumenti di soft law .</p>
    </intervention>
    <intervention id="2-133" speaker_id="28339" name="Daniel Strož" is_mep="True" mode="written">
      <p sl="cs">La presente relazione è molto importante ai fini del miglioramento e della semplificazione del contesto normativo comunitario. Vorrei sottolineare in particolare la sua rilevanza riguardo alla necessità di consolidare il ruolo del Parlamento europeo nel processo legislativo, nonché riguardo all’eliminazione del deficit democratico. Inoltre, sostengo appieno l’aspirazione di istituire metodi per la consultazione con il Parlamento europeo sull’adozione dei cosiddetti atti normativi non vincolanti, visto soprattutto che tali atti sono abbastanza diffusi. Questi vengono spesso definiti come poco trasparenti e inefficienti, e il loro eccessivo impiego potrebbe essere un sintomo del fatto che si va oltre le competenze della Commissione. Al di là di questo, l’opinione pubblica potrebbe vedere in tali atti una manifestazione della “superburocrazia” europea.</p>
      <p sl="cs">Nonostante la relazione raccomandi di non impiegare la soft law nei documenti ufficiali della Comunità e di non riconoscere la distinzione fra dura lex e mollis lex , non sono dell’avviso che si tratti di una questione rilevante. La differenza fra atti comunitari vincolanti e non vincolanti è un dato di fatto, e tale raccomandazione non modifica la realtà della loro esistenza né della loro essenza. Inoltre, il fatto che le norme di soft law incluse nel diritto comunitario secondario non siano vincolanti dal punto di vista giuridico non significa che non abbiano valore giuridico. Pensate ad esempio alla loro importanza nell’interpretazione degli atti giuridici. Se poi un organo comunitario non rilascia una raccomandazione o non esprime un’opinione in casi in cui è tenuto a farlo, può essere accusato di passività. Comunque, quest’ultima è un’osservazione di carattere tecnico e non toglie niente alla relazione nel suo complesso.</p>
    </intervention>
    <intervention id="2-135" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, oggi abbiamo approvato una relazione con la quale abbiamo condotto un riesame del funzionamento del mercato comune dell’Unione europea. Il mercato comune, che consiste della libera circolazione delle persone, dei servizi, dei capitali e delle merci, ha promosso una crescita economica significativa, un aumento del tasso di occupazione e migliorato la competitività dell’economia europea.</p>
      <p sl="pl">Tuttavia, per migliorarne il funzionamento, è necessario abolire gli ostacoli esistenti e la normativa superflua. Purtroppo accade ancora che alcuni paesi limitino la circolazione dei lavoratori provenienti dai nuovi Stati membri. E’ altresì importante informare i cittadini, gli investitori e gli imprenditori sui benefici e sulle opportunità legate al mercato comune interno.</p>
      <p sl="pl">Un mercato unificato, senza confini o restrizioni, costituisce il pilastro fondamentale dell’Unione europea. Il mercato comune contribuisce a unire la nostra comunità, introducendo principi trasparenti in materia di concorrenza e promuovendo la crescita dello spirito imprenditoriale. Ciononostante, deve tenere conto della coesione sociale, delle questioni inerenti all’occupazione, alla tutela dell’ambiente e dei consumatori. Una tematica particolarmente importante è l’adozione di misure che riducano i costi amministrativi all’interno dell’Unione europea.</p>
    </intervention>
    <intervention id="2-136" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, al paragrafo 16 della relazione Toubon si afferma con rammarico che non si è data abbastanza importanza al contributo potenziale dell’energia nucleare. Il mio voto contrario a questa proposizione si basa sulla supposizione che ci si riferisse alla fissione nucleare, in relazione alla quale io, come molti altri, abbiamo un problema per quanto riguarda lo smaltimento delle scorie radioattive e dell’eredità dello smantellamento. Qualsiasi enfasi del contributo potenziale della fusione nucleare, tuttavia, anche se ancora lontana nel tempo, merita sostegno.</p>
      <p sl="en">Il paragrafo 32 si riferisce, fra le altre cose, all’armonizzazione nel campo fiscale, e invita la Commissione a procedere con le sue proposte relative una base imponibile consolidata comune per le persone giuridiche. La delegazione irlandese del gruppo PPE-DE è decisamente contraria a qualsivoglia armonizzazione nel campo delle imposte dirette, ivi inclusa l’imposta sulle imprese, e continueremo a respingere qualsiasi proposta che cerchi di indebolire tale posizione. Per tale motivo, nonostante molti punti eccellenti presenti nella relazione Toubon, i miei colleghi e io abbiamo dovuto optare per l’astensione.</p>
    </intervention>
    <intervention id="2-137" speaker_id="photo_generic" name="Jan Andersson, Göran Färm e Inger Segelström" is_mep="True" mode="written">
      <p sl="sv">Riteniamo che la relazione abbia un approccio equilibrato nei confronti del mercato interno e accogliamo con favore soprattutto i passaggi relativi alle analisi delle conseguenze per l’ambiente, che devono essere alla base delle nuove iniziative politiche. Non condividiamo però la posizione sul ruolo dell’energia nucleare e riteniamo che la relazione sia poco chiara in materia fiscale. Non è chiaro per noi, ad esempio, quali iniziative la Commissione dovrebbe assumere nel campo delle accise e dell’IVA, e richiamiamo l’attenzione sul fatto che il livello dell’imposizione fiscale è competenza degli Stati membri. Non è inoltre ben chiaro per noi quali misure di tutela al commercio la relazione intenda. Anche se ci saremmo augurati una posizione più decisa sulle clausole sociali, abbiamo votato a favore della relazione nel suo complesso, poiché sosteniamo il riesame e i punti principali del testo.</p>
    </intervention>
    <intervention id="2-138" speaker_id="photo_generic" name="Liam Aylward, Brian Crowley, Seán Ó Neachtain e Eoin Ryan" is_mep="True" mode="written">
      <p sl="en">I primi dieci anni del mercato interno hanno significato un apporto di 877 miliardi di euro nell’economia dell’Unione europea, nonché hanno contribuito a creare 2,5 milioni di posti di lavoro. Questi dati sono la prova che il mercato unico funziona.</p>
      <p sl="en">Essendo un paese votato al commercio, l’Irlanda può solo trarre vantaggio da un mercato unico pienamente funzionante. La garanzia della competitività è un elemento di importanza vitale nel mix di politiche di un mercato unico del tutto funzionante. Non accetto l’opinione secondo cui la base imponibile consolidata comune per quanto riguarda l’imposta sulle società–(CCCTB) non scalfirà la competitività dell’Unione europea, come descritto nella relazione Toubon. La CCCTB è una scorciatoia verso l’armonizzazione fiscale. E’ fondamentale per gli Stati membri avere la flessibilità di utilizzare l’imposizione fiscale in diversi modi e con aliquote diverse per raggiungere i loro obiettivi socioeconomici. L’armonizzazione fiscale impedirebbe tutto ciò.</p>
      <p sl="en">La relazione Toubon contiene molti punti positivi nel campo della società della conoscenza per un’Unione europea sostenibile, per un’Unione aperta al mondo e per un’Unione ben regolamentata. Tuttavia, mi sono astenuto dal voto finale perché credo fermamente che sia nel migliore interesse dell’Unione europea promuovere la competizione in campo fiscale, e non l’armonizzazione fiscale.</p>
    </intervention>
    <intervention id="2-139" speaker_id="28148" name="Françoise Castex" is_mep="True" mode="written">
      <p sl="fr">Ho votato contro la relazione sul riesame del mercato unico: affrontare le barriere e le inefficienze attraverso una migliore attuazione e applicazione.</p>
      <p sl="fr">Non condivido la posizione del relatore, l’onorevole Toubon, secondo cui l’apertura alla concorrenza all’interno del mercato unico non conoscerebbe né restrizioni né una regolamentazione sul piano sociale. Ho inoltre votato contro l’ulteriore liberalizzazione del servizio postale invocato dalla relazione, e mi rammarico del fatto che gli emendamenti relativi all’armonizzazione sociale e fiscale siano stati respinti.</p>
      <p sl="fr">E’ altresì deplorevole il nuovo riferimento all’introduzione di un mercato interno transatlantico senza restrizioni; dovremmo dare la priorità alla salvaguardia e alla promozione del modello sociale europeo.</p>
      <p sl="fr">A mio avviso, la realizzazione del mercato unico deve essere regolamentata per mezzo di garanzie di protezione sociale per i cittadini europei – cosa che non viene proposta dalla relazione Toubon –, il solo contributo del Parlamento europeo al riesame del mercato unico.</p>
    </intervention>
    <intervention id="2-140" speaker_id="28157" name="Brigitte Douay" is_mep="True" mode="written">
      <p sl="fr">I socialisti francesi hanno votato a favore della relazione Toubon sul riesame del mercato unico e sul suo adeguamento al XXI secolo, perché sottolinea elementi importanti, relegati a volte in secondo piano quando si tratta di discutere l’attuazione del mercato unico. In tale modo la coesione sociale e territoriale e dei servizi di interesse generale moderni vanno di pari passo con l’attuazione del mercato unico. Abbiamo però votato contro il paragrafo 24 sulla liberalizzazione dei servizi postali. La relazione insiste inoltre sulla protezione dei consumatori, strettamente legata all’attuazione del mercato unico europeo, protezione che deve essere garantita. Infine, la dimensione ambientale deve essere integrata nelle disposizioni relative al mercato interno, poiché si tratta di un patrimonio dell’Unione, a condizione che questi grandi principi siano rispettati.</p>
      <p sl="fr">Un punto importante della relazione riguarda le piccole e medie imprese e il loro accesso al mercato unico europeo nel suo complesso, dato il loro ruolo fondamentale, come quello dell’artigianato, nel campo dell’occupazione e dell’innovazione in Europa.</p>
      <p sl="fr">Sostengo in modo particolare la volontà manifestata dal relatore di combattere attivamente ed efficacemente la contraffazione, vera piaga dell’economia europea.</p>
    </intervention>
    <intervention id="2-141" speaker_id="4466" name="Ilda Figueiredo" is_mep="True" mode="written">
      <p sl="pt">La relazione presenta una prospettiva estremamente neoliberale, dimostrando che il Parlamento europeo è sempre più favorevole a una maggiore liberalizzazione, a maggiori rendite sul capitale per le grandi imprese e i gruppi finanziari che già fanno registrare utili del 35 per cento e oltre.</p>
      <p sl="pt">Quindi, dopo un elogio dei grandi vantaggi che il mercato unico comporta (per le grandi imprese e i gruppi finanziari), ci sentiamo dire che vi sono ancora tendenze protezionistiche che vanno assolutamente contrastate, e che è necessario progredire in altri settori che non sono stati ancora pienamente liberalizzati e integrati, come i servizi finanziari, la politica fiscale, i trasporti, i servizi postali e l’energia.</p>
      <p sl="pt">Distorcendo la realtà, tentano di mascherare le vere conseguenze del mercato unico, come l’aumento dei costi, la riduzione dei servizi prestati e della loro qualità, la perdita di posti di lavoro, solo per nominarne alcune.</p>
      <p sl="pt">Poiché la presente relazione costituisce un tentativo di promuovere ulteriormente la liberalizzazione dei servizi pubblici, di trasferire altre competenze di carattere politico dal livello nazionale a quello transnazionale, nonché un ulteriore attacco ai diritti dei consumatori e dei lavoratori, non possiamo che votare contro.</p>
    </intervention>
    <intervention id="2-142" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan condivide l’opinione del relatore, secondo cui il mercato interno è uno dei maggiori successi dell’Unione europea, nonché il parere che è necessario svilupparlo e migliorarlo ulteriormente.</p>
      <p sl="sv">Esprimiamo tuttavia parere negativo su diverse proposte specifiche contenute nella relazione. Ci dissociamo dai passaggi sull’armonizzazione fiscale, sul giudizio favorevole nei confronti dell’euro e sulla necessità che gli Stati membri liberalizzino i servizi postali, i quali costituiscono un servizio pubblico che dovrebbe essere regolamentato in primo luogo dai singoli Stati membri.</p>
      <p sl="sv">Concordiamo sul fatto che il quadro giuridico per quanto riguarda i servizi di interesse generale non sia chiaro. Abbiamo deciso di votare contro l’emendamento n. 12/rev. presentato dal PPE-DE e contro l’emendamento n. 4 presentato dal PSE, poiché le conseguenze delle clausole contenute in essi significano che a lungo andare alla Corte di giustizia saranno trasferiti ulteriori poteri.</p>
      <p sl="sv">In base alle ragioni appena elencate, abbiamo deciso di esprimerci contro la relazione durante la votazione finale.</p>
    </intervention>
    <intervention id="2-143" speaker_id="4538" name="Malcolm Harbour" is_mep="True" mode="written">
      <p sl="en">I conservatori britannici sono stati in prima fila nella creazione di un mercato unico pienamente funzionante ed efficace. Accogliamo favorevolmente la relazione Toubon e il suo esplicito sostegno a un’opera continua tesa a rendere il mercato unico dinamico, aperto nei confronti dell’esterno e flessibile, facendo sì allo stesso tempo che i cittadini ottengano vantaggi reali.</p>
      <p sl="en">In questo contesto, i conservatori britannici hanno affermato che la politica fiscale deve rimanere sotto il completo controllo degli Stati membri dell’Unione europea, e che le politiche uguali per tutti a livello dell’Unione minacciano il dinamismo dell’economia e la competitività globale, elementi così importanti per il futuro dell’Europa. Per tale motivo, abbiamo votato contro una base imponibile consolidata comune in materia di imposta sulle società.</p>
    </intervention>
    <intervention id="2-144" speaker_id="28131" name="Anna Hedh" is_mep="True" mode="written">
      <p sl="sv">Nonostante la relazione presenti alcuni passaggi positivi, ho deciso di non votare a favore. A parte i passaggi relativi all’energia nucleare, cui non posso dare il mio sostegno, la relazione è critica nei confronti delle accise e di un’armonizzazione minima nell’ambito dei consumatori, il che nel prosieguo potrebbe avere conseguenze negative, sia per la politica svedese in materia di bevande alcoliche, sia per la tutela dei consumatori. Accolgo con favore il riesame, ma avrei auspicato disposizioni più forti in campo sociale e ritengo che la relazione non sia sufficientemente equilibrata.</p>
    </intervention>
    <intervention id="2-145" speaker_id="1186" name="Astrid Lulling" is_mep="True" mode="written">
      <p sl="fr">Ho votato a favore della relazione dell’onorevole Toubon sul riesame del mercato unico, e sostengo l’approccio positivo del relatore nei confronti di uno dei più importanti pilastri dell’Unione europea. Le quattro libertà fondamentali del mercato unico, ovvero la libera circolazione delle merci, dei servizi, delle persone e dei capitali, devono essere ulteriormente promosse e sviluppate per garantire che tutti godano appieno dei vantaggi del mercato unico.</p>
      <p sl="fr">Per quanto riguarda la libera circolazione dei servizi, mi rammarico molto del fatto che non sia stata data maggior importanza al principio del paese di origine, già gravemente mutilato dalla direttiva “Servizi”, nel contesto dell’attuazione di un vero mercato unico e per la creazione di posti di lavoro.</p>
      <p sl="fr">Ritengo inoltre che il rispetto del principio del paese di origine per quanto riguarda l’IVA sui servizi di vendita per corrispondenza e l’e-commerce sia la sola base efficace per garantire un quadro fiscale coerente e trasparente, in modo da consentire la libera circolazione di merci.</p>
      <p sl="fr">A mio avviso, la concorrenza fiscale non costituisce comunque un ostacolo all’attuazione del mercato unico, al contrario, spinge gli attori economici a far valere le loro libertà in materia di libera circolazione all’interno del mercato unico.</p>
    </intervention>
    <intervention id="2-146" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione sul riesame del mercato unico, sul quale sta lavorando la Commissione. Accolgo con particolare favore l’accento posto sul miglioramento della normativa in tutta l’Unione, nonché l’importanza attribuita alla certezza giuridica per i servizi di interesse generale.</p>
    </intervention>
    <intervention id="2-147" speaker_id="37312" name="Christel Schaldemose" is_mep="True" mode="written">
      <p sl="da">I membri danesi del gruppo socialista del Parlamento europeo – Poul Nyrup Rasmussen, Britta Thomsen, Christel Schaldemose, Dan Jørgensen e Ole Christensen – hanno votato contro il paragrafo 18, che riguarda il riesame da parte della Commissione dell’acquis relativo ai consumatori. La delegazione ritiene che sia necessaria un’armonizzazione minima, dal momento che permane una grande disparità nel livello di tutela dei consumatori tra i vari paesi dell’Unione.</p>
      <p sl="da">La delegazione non condivide inoltre il paragrafo 26, il quale afferma che gli attuali sistemi in materia di IVA e accise costituiscono un ostacolo all’attuazione del mercato unico. La delegazione è dell’avviso che tale formulazione sia in conflitto, fra le altre cose, col sistema danese in materia di accise.</p>
      <p sl="da">La delegazione vorrebbe comunque sottolineare il proprio sostegno a una migliore attuazione del mercato unico.</p>
    </intervention>
    <intervention id="2-148" speaker_id="1309" name="Brian Simpson" is_mep="True" mode="written">
      <p sl="en">Desidero spiegare che non posso sostenere il paragrafo 32 della relazione, il quale invoca un’ampia armonizzazione fiscale, o l’armonizzazione delle imposte sulle persone giuridiche, né il considerando O, che critica gli Stati membri che mantengono le loro prerogative in materia fiscale. Gli Stati membri devono essere liberi di decidere la propria politica fiscale come parte della politica fiscale nazionale. Per quanto riguarda la seconda parte del paragrafo 40, darò il mio voto favorevole perché sono preoccupato dal fatto che in tutta una serie di questioni gli Stati membri impieghino la normativa comunitaria per procedere al gold plating nell’ambito legislativo nazionale, per poi scaricare la colpa sull’Unione europea nel caso in cui vengano rivolte loro critiche.</p>
      <p sl="en">Voterò inoltre a favore della seconda parte del paragrafo 16, in cui si afferma che non è stato dato sufficiente peso all’energia nucleare come strumento col quale affrontare il cambiamento climatico in modo equilibrato, e spero che possa essere avviata una discussione sulla base dei fatti, e non delle paure, alla luce del ruolo che l’energia nucleare può rivestire nel quadro del cambiamento climatico e come parte di una politica energetica equilibrata.</p>
    </intervention>
    <intervention id="2-149" speaker_id="28119" name="Kathy Sinnott" is_mep="True" mode="written">
      <p sl="en">Ho votato contro la presente relazione perché sono stati adottati e vi sono stati inclusi emendamenti favorevoli all’armonizzazione fiscale. Sono assolutamente contraria a qualsiasi misura che promuova l’armonizzazione fiscale in tutta l’Unione europea. Vengono fatti continui tentativi di far rientrare tali misure sotto forma di emendamenti, e anche nel corpo delle relazioni, e mi opporrò a tali tentativi in ogni occasione. La Commissione deve essere più franca riguardo alle sue intenzioni in questo campo in vista del referendum sul Trattato di riforma.</p>
    </intervention>
  </section>
  <section id="creitem17" title="9. Correzioni e intenzioni di voto: vedasi processo verbale"/>
  <section id="creitem18" title="10. Seduta solenne – Portogallo">
    <intervention id="2-154" speaker_id="1253" is_mep="True" mode="spoken" role="Presidente">
      <p sl="unknown">Benvenuto al Parlamento europeo, Presidente Cavaco Silva. E’ con grande piacere che il Parlamento europeo accoglie il Presidente della Repubblica del Portogallo.</p>
    </intervention>
    <intervention id="2-155" speaker_id="1253" is_mep="True" mode="spoken" role="Presidente">
      <p sl="de">Signor Presidente, onorevoli colleghi, è per me e per tutti noi un grande onore poterle oggi dare il benvenuto, signor Presidente della Repubblica del Portogallo, Aníbal Cavaco Silva. Durante i dieci anni in cui è stato Primo Ministro, lei ha consolidato le istituzioni democratiche nel suo paese e ne ha promosso con successo lo sviluppo economico. Come europeo della prima ora, ha accompagnato con successo il suo paese sulla strada dell’Unione europea. Adesso vedo anche il Presidente della Commissione. Vorrei altresì affermare che avete assunto la guida dell’Unione europea, e porgo quindi un caloroso benvenuto anche al Presidente della Commissione europea, José Manuel Durão Barroso.</p>
      <p sl="de">Sono passati dieci anni da quando un presidente della Repubblica del Portogallo prese la parola nel Parlamento europeo per l’ultima volta. Da allora abbiamo percorso molta strada insieme. Oggi lei si trova qui al Parlamento europeo di Strasburgo, in qualità di Presidente del Portogallo, per segnare la terza Presidenza dell’Unione europea del suo paese. Le tre Presidenze del suo paese possono essere sintetizzate al meglio con le parole “Nutriamo ambizioni per la Comunità”. Ogni volta il Portogallo ha affrontato delle questioni chiave, come ad esempio la strategia di Lisbona o le relazioni con l’Africa o il Sudamerica. L’attuale Presidenza non fa eccezione. Il suo paese intende fra l’altro concludere positivamente la Conferenza intergovernativa con l’approvazione di un Trattato di riforma, consolidare la politica estera e di sicurezza, approfondire soprattutto le relazioni con l’America latina, l’Africa e la regione del Mediterraneo, portare avanti l’azione nel campo del cambiamento climatico e coronare di successo la strategia di Lisbona.</p>
      <p sl="de">Le scoperte avvenute in tutto il mondo che, a partire dal XIV secolo, ebbero Lisbona come punto di partenza, non furono altro che la prima tappa della globalizzazione. Tale apertura nei confronti del mondo, unitamente alla cultura della tolleranza sviluppate dal suo paese nel corso dei secoli, rappresentano oggigiorno un’esperienza preziosa sullo sfondo della globalizzazione e quindi un vantaggio per l’Unione europea.</p>
      <p sl="de">Gli sforzi intrapresi dal Portogallo per sviluppare le relazioni con l’America latina nonché gli sforzi rivolti a curare i contatti con il Sudamerica attraverso la relazione privilegiata col Brasile coincide con la nostra posizione. La vostra cultura della tolleranza, la vostra mentalità aperta al mondo costituiscono una ricchezza nel mondo di oggi. L’opera condotta dagli esploratori del XIV secolo potrà essere proseguita con successo durante la Presidenza del suo paese, con lo stesso coraggio e la stessa tenacia. Le auguriamo pertanto buona fortuna e un lavoro proficuo.</p>
      <a text="(Applausi)"/>
    </intervention>
    <intervention id="2-156" speaker_id="photo_generic" name="Aníbal António Cavaco Silva" is_mep="True" mode="spoken">
      <p sl="pt">Presidente della Repubblica del Portogallo . − Signor Presidente del Parlamento europeo, signor Presidente della Commissione europea, onorevoli deputati,</p>
      <p sl="pt">Sono lieto delle parole amichevoli del Presidente del Parlamento europeo e mi rallegro dell’invito rivoltomi a essere qui oggi. Sono onorato di potermi rivolgere a tutti voi, rappresentanti dei popoli d’Europa e deputati di questa grande istituzione europea che è il Parlamento europeo.</p>
      <p sl="pt">Sono ben consapevole del ruolo decisivo che ha svolto il Parlamento nel fare dell’integrazione europea un successo. Mi ricordo l’intensa e fruttuosa collaborazione intrattenuta con questa istituzione quando, in qualità di primo ministro, fui a capo della prima Presidenza del Consiglio portoghese, nel 1992, il cui slogan , ve lo ricordo, era esattamente Verso l’Unione europea . Il contributo del Parlamento europeo fu fondamentale, sia per fare del mercato unico una realtà forte, sia per dare slancio al progetto di Unione europea forgiato a Maastricht.</p>
      <p sl="pt">Il mio paese presiede adesso, per la terza volta, il Consiglio dell’Unione europea. E ancora una volta dobbiamo affrontare grandi sfide. Sfide che richiedono un’unione di intenti a livello politico da parte degli Stati membri e delle istituzioni europee. E’ più che mai necessario ricorrere alle nostre energie e alla nostra determinazione collettive, in quello che occorre intraprendere per rendere l’Europa più forte e coesa. In fin dei conti, è questo quello che i cittadini europei chiedono ai loro politici.</p>
      <p sl="pt">La Presidenza portoghese farà tutto quanto è in suo potere per creare la sinergia indispensabile affinché il progetto europeo progredisca. Confido in particolare in una cooperazione franca e aperta col Parlamento europeo, così come hanno già fatto le precedenti Presidenze portoghesi.</p>
      <p sl="pt">Una delle priorità della Presidenza è portare a buon fine il Trattato di riforma, basandosi sul compromesso raggiunto al Consiglio di giugno. Tale compromesso a mio avviso è un passo molto positivo, che mi auguro ci permetterà di superare un periodo segnato da una certa stagnazione nel processo di integrazione europea. Esorto quindi a unire le nostre forze, affinché il nuovo Trattato possa essere concluso durante la Presidenza portoghese.</p>
      <p sl="pt">Una volta chiuso il capitolo relativo alle trattative sul Trattato, l’Unione dovrà concentrarsi, con maggiore perseveranza e rinvigorita fiducia, sulle sfide che stanno a cuore ai cittadini europei, come la crescita economica, l’occupazione, la sicurezza, l’ambiente, l’energia, la globalizzazione. E’ a questa agenda che l’Europa deve trovare risposte, anche a nome delle generazioni che verranno.</p>
      <p sl="pt">Mi sembra inoltre questo un momento opportuno per sottolineare l’importanza della solidarietà come pilastro fondamentale del progetto europeo, solidarietà che rappresenta, in realtà, una condizione sine qua non per il futuro di tale progetto, così come la sussidiarietà, con cui forma un binomio di principi davvero fondamentali. Una solidarietà tangibile, messa in pratica, che si traduca nelle politiche e nelle azioni comuni, e non una solidarietà retorica o à la carte .</p>
      <p sl="pt">Mi permetto di citare in questa sede la dichiarazione Schuman del 1950: “L’Europa … sorgerà da realizzazioni concrete che creino anzitutto una solidarietà di fatto”. Si tratta di un punto di riferimento che deve continuare a guidare il nostro percorso per costruire un’Europa sempre più forte e coesa. L’affievolita consapevolezza di appartenere a un’Unione fortemente solidale è oggi uno dei maggiori pericoli che corre l’integrazione europea. Per essere un’Unione nel vero senso della parola è necessario conservare quel sentimento di Comunità che non a caso fu la definizione originale del progetto europeo.</p>
      <p sl="pt">Una delle realizzazioni concrete che diede origine alla “solidarietà di fatto” fu il concetto di coesione economica e sociale stabilito nell’Atto unico europeo nel 1986, al cui negoziato ebbi l’onore di partecipare e che firmai in qualità di primo ministro portoghese.</p>
      <p sl="pt">Gli straordinari progressi fatti nel campo dell’integrazione europea nel corso degli ultimi 20 anni non sarebbero stati possibili senza le politiche della coesione economica e sociale, le quali hanno contribuito alla coesione politica, alla crescita economica, alla creazione di posti di lavoro, alla coesione territoriale, alle pari opportunità e infine al rafforzamento del prestigio dell’Europa nel mondo.</p>
      <p sl="pt">Dei nuovi elementi consigliano di guardare con rinnovata attenzione al principio della coesione. Mi riferisco alla crescente globalizzazione, agli intensi flussi migratori e, inoltre, agli sviluppi demografici, tutti fattori che provocano squilibri socioeconomici inerenti all’invecchiamento della popolazione.</p>
      <p sl="pt">Signor Presidente, onorevoli deputati,</p>
      <p sl="pt">È nota la tripla dimensione dello sviluppo sostenibile: sociale, economica, ambientale. Si tratta di un obiettivo cruciale dell’integrazione europea, riaffermato in diverse occasioni, fra cui la strategia di Lisbona.</p>
      <p sl="pt">Vorrei approfittare di questa occasione per soffermarmi sulla dimensione sociale e, in particolare, sul tema della povertà e dell’esclusione sociale.</p>
      <p sl="pt">E’ propria del principio di solidarietà una concezione etica e morale del progresso, sulla base della quale definiamo i valori fondanti dell’idea europea: la perpetua ricerca della pace, l’affermazione della libertà e dei diritti umani, lo spirito comunitario, l’equità e la giustizia sociale, la garanzia di condizioni di lavoro dignitose e la ricerca di una responsabilità civica più diffusa e più liberale.</p>
      <p sl="pt">Il dichiarare univocamente la lotta contro la povertà e l’esclusione sociale un obiettivo europeo ci carica della responsabilità di cercare nuove soluzioni per problemi sempre più complessi e persistenti. L’agenda sociale, unitamente agli obiettivi della strategia di Lisbona, rappresenta già una sfida ambiziosa e difficile, che dobbiamo assolutamente affrontare.</p>
      <p sl="pt">A tale proposito ricordo che quest’anno celebriamo il cinquantenario dell’istituzione del Fondo sociale europeo e il decennale dell’approvazione della strategia europea per l’occupazione. L’anno in corso è inoltre l’anno europeo delle pari opportunità.</p>
      <p sl="pt">In qualità di Presidente della Repubblica del Portogallo desidero trattare a parte la questione dell’inclusione sociale come una delle priorità della mia azione. Durante il primo anno del mio mandato ho promosso la Strada verso l’inclusione , al fine di sensibilizzare e mobilitare i portoghesi sulla necessità di invertire gli indicatori relativi alla povertà persistente, alla distribuzione ineguale del reddito e all’esclusione, tutti fenomeni che riguardano migliaia di cittadini.</p>
      <p sl="pt">Sono sempre più convinto oggi della necessità di vincere questa sfida mediante soluzioni flessibili e innovative, come una maggior responsabilizzazione delle organizzazioni non governative e dei cittadini in generale, una maggior concertazione delle azioni intraprese dallo Stato e delle iniziative della società civile, il riconoscimento che la politica di ridistribuzione del reddito non esenta dalla creazione di maggiori e migliori opportunità, affinché tutti possano partecipare al progetto di creazione di ricchezza, di realizzazione personale e di progresso sostenibile.</p>
      <p sl="pt">Il Portogallo è ancora lontano dai dati medi europei. Ma è anche vero che nel suo insieme l’Europa è ancora lontana dagli obiettivi di coesione sociale che si prefigge di raggiungere e che non può abbandonare.</p>
      <p sl="pt">E’ evidente che l’innegabile benessere dell’Unione, testimoniato dagli indicatori socioeconomici degli ultimi decenni, è stato accompagnato da un considerevole avvicinamento da parte degli Stati membri meno sviluppati alla media europea.</p>
      <p sl="pt">Occorre comunque non confondere la convergenza economica degli Stati con il processo di convergenza delle diverse categorie sociali all’insegna dell’equità e della giustizia sociale. In tale campo bisogna ammettere che i progressi ottenuti sono molto limitati.</p>
      <p sl="pt">Nei cinque anni compresi fra il 2001 e il 2005 il tasso delle persone a rischio di povertà nell’insieme dei paesi dell’Unione è rimasto stabile al 16 per cento. Stiamo parlando di circa 75 milioni di europei il cui reddito disponibile è inferire al 60 per cento del reddito medio del proprio paese.</p>
      <p sl="pt">Se aggiungiamo a questo quadro le tendenze osservate riguardo alla distribuzione ineguale del reddito, allora bisogna ammettere che la situazione è ancora meno incoraggiante. Nel 2005, nell’ambito dell’Europa a 25, il livello di rendimento del 20 per cento dei più ricchi equivaleva al quintuplo del 20 per cento dei più poveri. Nel 2000 tale rapporto era di quattro volte e mezza.</p>
      <p sl="pt">Una lettura più attenta di tali indicatori rivela che sono gli anziani, i disoccupati – soprattutto quelli di lunga durata –, gli emarginati e le famiglie monoparentali a essere maggiormente a rischio di povertà.</p>
      <p sl="pt">Altre categorie sono caratterizzate, a loro volta, da crescenti rischi sociali, preoccupanti per il loro potenziale in termini di esclusione. Mi riferisco ai bambini, ai disabili, agli immigrati e alle minoranze etniche.</p>
      <p sl="pt">Il Consiglio dell’Unione europea riconosce nella propria relazione sulla protezione sociale e sull’inclusione sociale del 2007 che, e cito, “Nella maggior parte degli Stati membri, i bambini rischiano la povertà in misura superiore alla media. Nel complesso, è a rischio quasi un bambino su tre. E i rischi aumentano ulteriormente nelle famiglie monoparentali o di disoccupati”. E’ una situazione di cui non possiamo ignorare la gravità.</p>
      <p sl="pt">Come mai l’Unione europea, di fronte al rischio di un acuto invecchiamento e di una recessione demografica a lungo termine, non valorizza il suo patrimonio più importante, ovvero i bambini e i giovani?</p>
      <a text="(Applausi)"/>
      <p sl="pt">Signor Presidente, illustri deputati,</p>
      <p sl="pt">Mi chiedo se non siamo giunti al limite dell’efficacia della politica tradizionale in materia di protezione sociale.</p>
      <p sl="pt">La politica della sicurezza e della protezione sociale hanno svolto un ruolo decisivo nel rilancio delle economie dopo la Seconda guerra mondiale e nel plasmare le società moderne in Europa. Ciò che è stato definito come welfare state costituisce un’eredità di cui è tributaria la nascita stessa dell’Unione europea.</p>
      <p sl="pt">Grazie al successo della politica altamente di ridistribuzione del reddito, ispirata all’ideale del welfare state , l’Europa ha raggiunto un elevato standard di protezione sociale che, nonostante le molte differenze fra i diversi Stati, viene generalmente definito come modello sociale europeo . Pur con i limiti e i difetti che possono essergli caratteristici, è innegabile che tale modello sociale sia oggi parte integrante dell’identità europea.</p>
      <p sl="pt">Ciononostante, anzi, per difenderlo, è necessario riconoscere che il modello sociale deve adeguarsi alle nuove sfide e al nuovo contesto di un mondo globalizzato e della società dell’informazione e della conoscenza.</p>
      <p sl="pt">Le politiche nazionali di carattere prevalentemente redistributivo si dibattono in difficoltà sempre più grandi quando si tratta di produrre risultati visibili nel campo sociale. La loro efficacia e sostenibilità sono sempre più discutibili.</p>
      <p sl="pt">Nella costruzione delle politiche sociali del futuro è necessario valorizzare l’idea di welfare society , poiché noi tutti, in qualità di cittadini, dobbiamo mostrare più responsabilità e solidarietà.</p>
      <p sl="pt">E’ ovvio che, senza crescita economica, non vi saranno progressi nel campo sociale. E’ invece insostenibile e inaccettabile che la crescita economica sia accompagnata da fenomeni distruttivi sul piano sociale.</p>
      <p sl="pt">Nell’insieme dei paesi dell’Unione europea, la disoccupazione è la principale causa di povertà. Sottolineiamo che la migliore crescita economica è quella che si traduce in un incremento di opportunità di lavoro di qualità.</p>
      <p sl="pt">Facilitare la partecipazione al mercato del lavoro, responsabilizzare e nobilitare il contributo dato da ognuno alla produzione della ricchezza e del benessere, in un processo che già si delinea come un processo di inclusione attiva: tutto ciò costituisce la miglior protezione che possa essere fornita a un cittadino nei confronti della povertà e dell’esclusione sociale.</p>
      <p sl="pt">L’obiettivo enunciato nella strategia di Lisbona di aumentare il tasso di occupazione nell’Unione fino a un massimo del 70 per cento è un imperativo sociale che dobbiamo tenere presente, benché sembri difficile raggiungere tale traguardo entro il 2010.</p>
      <p sl="pt">Un’altra forma di protezione per i cittadini è assisterli nel campo della formazione, responsabilizzarli attraverso l’istruzione e la formazione, affinché possano affrontare le nuove sfide tecnologiche, ambientali e culturali.</p>
      <p sl="pt">E’ quindi importante che gli Stati membri includano nelle loro principali priorità questo progetto comune di aumentare il livello dell’istruzione e della formazione delle nuove generazioni, nonché di diffondere l’abitudine dell’apprendimento permanente. Ciò costituirà senza alcun dubbio un vantaggio competitivo, cosa che le società del futuro, strutturate intorno all’informazione e alla conoscenza, confermeranno.</p>
      <p sl="pt">Nel 2010 celebreremo l’Anno europeo della lotta alla povertà e all’esclusione sociale. Nello stesso anno saremo chiamati a valutare fino a che punto abbiamo realizzato gli obiettivi da noi fissati a Lisbona nel 2000. Fra le ambizioni figurava il conseguimento dell’obiettivo di, e cito, “invest[ire] nelle persone e combatte[re] l’esclusione sociale”.</p>
      <p sl="pt">La lotta alla povertà e all’esclusione è un progetto che non si ferma alle frontiere geografiche dell’Unione europea. La dimensione esterna del principio di solidarietà è soprattutto il riflesso dei valori umanitari che sono alla base del progetto europeo. Se ai tradizionali rallentamenti nello sviluppo dei paesi poveri aggiungiamo i problemi derivanti dalla globalizzazione, allora la lotta alla povertà e al sottosviluppo acquisirà una dimensione globale. Solo in questo modo essa potrà avere successo.</p>
      <p sl="pt">L’Unione europea ha a tale riguardo una responsabilità maggiore e un capitale in materia di conoscenza ed esperienza che le conferiscono una vocazione particolare. Deve assumere la guida nell’agenda globale.</p>
      <p sl="pt">E’ a tale riguardo che vorrei richiamare la vostra attenzione sull’Africa, continente vicino all’Europa, vicinanza che va al di là della vicinanza geografica, ragion per cui è opportuno considerarla e trattarla come un partner paritario. L’inerzia dell’Europa nei confronti dell’Africa potrebbe avere per l’Unione conseguenze pesanti dal punto di vista strategico.</p>
      <p sl="pt">In tale contesto, attribuisco particolare importanza al prossimo vertice UE/Africa, che si svolgerà durante la Presidenza portoghese. E’ ora di parlare con l’Africa, anziché parlare soltanto dell’Africa e dei suoi problemi.</p>
      <p sl="pt">Signor Presidente, onorevoli deputati,</p>
      <p sl="pt">non posso concludere questo intervento senza sottolineare due questioni che, a mio avviso, sono assolutamente decisive per il futuro dell’Unione.</p>
      <p sl="pt">Innanzi tutto l’energia e l’ambiente. Essi rappresenteranno senza dubbio le questioni dominanti del XXI secolo, e dalla loro evoluzione emergeranno le linee geopolitiche che caratterizzeranno il mondo globalizzato. L’energia e l’ambiente rappresentano interessi vitali comuni e vanno visti come nuovi strumenti dell’integrazione europea. Anche in questo ambito è necessario costruire una forte “solidarietà di fatto”. Dal successo della politica energetica e ambientale dipendono in gran misura l’efficienza economica, la sicurezza e la qualità della vita all’interno dell’Unione europea. A tale riguardo vorrei esprimere il mio apprezzamento per la visione strategica e la determinazione di cui danno prova la Commissione europea e il suo Presidente, senza le quali non sarebbe stato possibile raggiungere gli eccellenti risultati ottenuti durante la Presidenza tedesca.</p>
      <p sl="pt">In secondo luogo, vi è una domanda che ci poniamo tutti: qual è il ruolo dell’Unione europea sullo scacchiere internazionale e qual è il suo contributo a un nuovo ordine mondiale? Intendo dire che è fondamentale per la sostenibilità del processo di integrazione europea garantire delle condizioni in cui l’Europa sia un protagonista influente nel mondo globalizzato, multilaterale e multipolare che sta emergendo. Un protagonista con una voce ferma, coerente e coesa. Un protagonista rispettato e che rispetta. Un protagonista che sappia difendere i principi e i valori fondamentali del suo modello di economia e di società.</p>
      <p sl="pt">Il Portogallo, che fu, vorrei ricordarlo in questa occasione, uno dei paesi che guidarono la prima ondata di globalizzazione economica nella storia, sa bene quanto sia decisivo per il futuro dell’Europa che essa sia in grado di agire come un attore credibile e influente sulla scena internazionale.</p>
      <p sl="pt">Signor Presidente, onorevoli parlamentari, concludo ribadendo che lo straordinario percorso dell’integrazione europea deve molto al Parlamento europeo, istituzione che è sempre stata all’avanguardia nella difesa dei valori e dei principi che plasmarono l’identità europea e che forgiarono quella “solidarietà di fatto” che abbiamo ereditato dai padri fondatori.</p>
      <p sl="pt">Sono sicuro che qui, in questa Assemblea, vi saranno la visione, la volontà e l’energia necessarie per portare avanti questo progetto encomiabile volto ad unire sempre più i popoli europei e affermare l’Europa nel mondo.</p>
      <a text="(L’Assemblea, in piedi, applaude l’oratore)"/>
    </intervention>
    <intervention id="2-157" speaker_id="1253" is_mep="True" mode="spoken" role="Presidente">
      <p sl="unknown">Signor Presidente, gli applausi testimoniano l’approvazione e il calore con cui è stato accolto il suo discorso. Lei si è pronunciato a favore della solidarietà e dello spirito comunitario, che costituiscono la base del progetto comune dell’Unione europea. Solo con la solidarietà e lo spirito comunitario, nonché con azioni concrete, potremo raggiungere i nostri obiettivi. Lei non si limita alla retorica, bensì ha già dimostrato nella sua carriera politica di agire concretamente e di impegnarsi a favore dell’Europa.</p>
      <p sl="unknown">A nome del Parlamento europeo vorrei dirle che l’Assemblea sosterrà a pieno titolo la Presidenza portoghese, in modo di poter ottenere, al vertice dei capi di Stato e di governo che si terrà a ottobre, un esito positivo per quanto riguarda il Trattato di riforma. Vorrei anche rivolgere un sentito ringraziamento e esprimere il mio apprezzamento al ministro degli Affari esteri Luís Amado, al sottosegretario Manuel Lobo Antunes e all’ambasciatore Álvaro Mendonça e Moura, nonché ai loro collaboratori, i quali sono chiamati durante le consultazioni a tradurre in realtà ciò che esprimiamo tramite la nostra volontà politica. Vorrei dire a tutti loro che hanno il nostro sostegno. Signor Presidente, la ringrazio a nome del Parlamento europeo per il suo solenne discorso e le auguro successo nell’interesse della nostra Europa comune. Grazie di cuore, Presidente Cavaco Silva.</p>
      <a text="(Applausi)"/>
      <a text="(La seduta, sospesa alle 12.35, riprende alle 15.00)"/>
    </intervention>
  </section>
  <section id="creitem19" title="11. Approvazione del processo verbale della seduta precedente: vedasi processo verbale"/>
  <section id="creitem20" title="12. Composizione delle commissioni e delle delegazioni: vedasi processo verbale"/>
  <section id="creitem21" title="13. Presentazione del Consiglio del progetto di bilancio generale – Esercizio 2008">
    <intervention id="2-161" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la presentazione del Consiglio del progetto di bilancio generale per l’esercizio 2008.</p>
    </intervention>
    <intervention id="2-162" speaker_id="photo_generic" name="Emanuel Santos" is_mep="True" mode="spoken">
      <p sl="pt">Presidente in carica del Consiglio . − Signor Presidente, onorevoli deputati, sono lieto di presentare, a nome della presidenza del Consiglio, il progetto di bilancio generale delle Comunità europee per l’esercizio 2008, adottato dal Consiglio il 13 luglio 2007.</p>
      <p sl="pt">Innanzi tutto vorrei sottolineare l’eccellente clima costruttivo in cui si sono svolti i nostri contatti nel corso delle riunioni che hanno preceduto la prima lettura del bilancio 2008 da parte del Consiglio. La riunione di concertazione ha dato un risultato importante, ovvero un accordo relativo a cinque dichiarazioni congiunte su temi importanti che costituiscono quindi una buona base per lavorare nel futuro.</p>
      <p sl="pt">A tale riguardo confido nel fatto che l’eccellente cooperazione fra i due rami dell’autorità di bilancio, col proficuo sostegno della Commissione, ci consentirà di ottenere un esito positivo. Posso assicurarvi che il Consiglio intende portare avanti il dialogo costruttivo già avviato in materia di bilancio, in modo da raggiungere un accordo soddisfacente su un buon bilancio comunitario per il 2008.</p>
      <p sl="pt">Nel marzo del 2007 abbiamo celebrato il cinquantenario dei Trattati di Roma e abbiamo riaffermato i nostri valori e obiettivi comuni. Nel progetto dinamico che rappresenta l’Unione europea, il bilancio dell’Unione è, per i cittadini e i contribuenti europei, al pari della moneta unica, una delle espressioni più tangibili dell’essere europei. Pertanto, il bilancio dell’Unione europea deve tenere conto delle sfide che dobbiamo affrontare. Tali sfide sono di diverso genere, ma vorrei soffermarmi su alcune fra esse che considero più importanti. Innanzi tutto, la sfida dell’eliminazione degli ostacoli all’imprenditorialità, allo scopo di creare un’economia europea dinamica, che si basi sulla strategia di Lisbona. Un’altra sfida è quella di creare una rete dei trasporti transeuropea, per essere più vicini gli uni agli altri e consolidare il mercato unico europeo. La sfida della società dell’informazione rivela non solo l’importanza del capitale umano, ma anche quella dell’inclusione sociale.</p>
      <p sl="pt">L’Unione europea sarà tanto più forte quanto maggiore sarà la partecipazione dei suoi cittadini in questo progetto unico nella storia moderna dei popoli. La sfida attuale del cambiamento climatico, percepita con una certa acutezza in certe regioni, richiede una risposta che preveda lo sviluppo di fonti di energia rinnovabili e una utilizzazione più efficiente e socialmente responsabile delle risorse naturali.</p>
      <p sl="pt">Tutte queste sfide si stagliano sullo sfondo di un’economia mondiale globalizzata, il che costituisce una seria sfida per la nostra vecchia Europa. Dobbiamo affrontare tale sfida, sia sul piano economico che sociale, con politiche che potenzino la produttività dell’economia europea e rafforzino la coesione sociale. E’ di questo che hanno bisogno gli europei da parte di coloro che stanno al governo. Tutti noi dobbiamo adoperarci affinché i bilanci che redigiamo possano fornire una risposta efficace ed efficiente in quegli ambiti che rappresentano delle priorità politiche.</p>
      <p sl="pt">Per tale motivo, dobbiamo ridurre gli oneri amministrativi, preoccupazioni condivise dal Consiglio e dal Parlamento, e dobbiamo far sì che la Commissione acceleri l’iter di adozione dei programmi e programmi operativi, al fine di evitare ritardi nella loro attuazione. Una maggior rapidità nell’iter di adozione non potrà però mettere in discussione i principi di una sana gestione del bilancio. Richiediamo una maggior flessibilità, ma senza che ciò vada a detrimento di un impiego efficiente e responsabile del denaro dei contribuenti europei.</p>
      <p sl="pt">Prima di passare alla presentazione dettagliata del progetto di bilancio per il 2008, vorrei ricordare i principi fondamentali che hanno informato la decisione del Consiglio. Consentitemi di riassumere tali elementi: un finanziamento adeguato delle varie priorità dell’Unione europea; un aumento strettamente controllato degli stanziamenti di pagamento; il rispetto degli attuali limiti massimi del quadro finanziario, creando, sempre che sia necessario, dei margini sufficienti al di sotto dei limiti delle diverse rubriche e sottorubriche; e infine, una disciplina finanziaria e una sana gestione di bilancio.</p>
      <p sl="pt">Vorrei riferire un dettaglio, se mi è consentito. Per condurre la sua analisi del progetto preliminare di bilancio, il Consiglio ha fatto ricorso a un insieme di strumenti di bilancio che si sono rivelati abbastanza utili e che sono stati sviluppati nell’ambito del bilancio, per obiettivi e attività. Vorrei evidenziare fra questi i rendiconti di attività dai quali, essendone stato esaminato a fondo un certo numero, il Consiglio deduce che la qualità generale della procedura è migliorata significativamente, e spera che, nel futuro, venga approfondito questo approccio di bilancio.</p>
      <p sl="pt">Il progetto di bilancio 2008 ammonta a 128 miliardi di euro in stanziamenti d’impegno e in 119 miliardi di euro in stanziamenti di pagamento. Per quanto riguarda gli stanziamenti di pagamento, vorrei ricordarvi che il Consiglio reputa fondamentale che essi raggiungano un livello d’insieme adeguato nel bilancio per il 2008, tenendo dovuto conto delle capacità di assorbimento. Come sappiamo, riteniamo che la sovrastima degli stanziamenti di pagamento non è la soluzione per il reste à liquider. Uno dei principi sui quali ci siamo basati consisteva nel fare una valutazione delle esigenze, esigenze reali e ben definite, il che ha causato un aumento del 3,4 per cento dei pagamenti rispetto al bilancio del 2007.</p>
      <p sl="pt">Per quanto riguarda la sottorubrica 1a, “Competitività per la crescita e l’occupazione”, il Consiglio prevede un finanziamento adeguato delle priorità legate alla strategia di Lisbona, mantenendo un margine significativo per coprire anche le priorità dell’Unione europea definite nelle conclusioni del Consiglio europeo di giugno, così come altre esigenze non ancora previste. Tuttavia, il Consiglio intende limitare gli aumenti in questa sottorubrica rispetto al bilancio del 2007; vorrei sottolineare che per la ricerca scientifica l’aumento previsto dal Consiglio continuerà ad essere sostanziale, vale a dire più del 7,75 per cento in impegni e più del 45 per cento in pagamenti, tenendo conto del tasso di attuazione degli anni precedenti e delle capacità di assorbimento. Tale aumento è una prova della grande importanza che il Consiglio ha attribuito a un’attuazione efficiente della strategia di Lisbona, che rappresenta, come ho già detto, un elemento essenziale dello sviluppo economico dell’Unione europea.</p>
      <p sl="pt">Per quanto riguarda la sottorubrica 1b, “Coesione per la crescita e l’occupazione”, il Consiglio intende approvare gli stanziamenti d’impegno proposti dalla Commissione nel suo progetto preliminare di bilancio. Per quanto riguarda gli stanziamenti di pagamento, vorrei evidenziare che l’aumento previsto è mantenuto a un livello ancora molto significativo, ovverosia al 6,2 per cento, tenendo in considerazione le capacità di assorbimento e l’esperienza del passato per quanto concerne la conclusione dei programmi precedenti e l’attuazione di quelli nuovi.</p>
      <p sl="pt">Per quanto riguarda la rubrica 2, “Conservazione e gestione delle risorse naturali”, gli stanziamenti previsti dal Consiglio si basano sui risultati del passato e l’esperienza passata ha dimostrato che, seppur applicati in modo orizzontale, tali stanziamenti nell’insieme si situano sempre ben al di sotto dei valori che risultano dall’attuazione definitiva.</p>
      <p sl="pt">Vorrei aggiungere alcune considerazioni circa l’adozione dei programmi e dei progetti operativi nell’ambito dello sviluppo rurale e dei Fondi strutturali e di coesione per il periodo 2007-2013. Tale argomento è stato l’oggetto di una dichiarazione congiunta che è stata approvata nel corso della nostra riunione di concertazione, e vi assicuro che il Consiglio ha dato la massima importanza politica al fatto che tutti i programmi e i progetti operativi siano attuati il più rapidamente possibile e in modo appropriato.</p>
      <p sl="pt">In quanto alle rubriche 3a e 3b, “Cittadinanza, libertà, sicurezza e giustizia”, il Consiglio intende apportare una piccola rettifica relativamente agli stanziamenti d’impegno e di pagamento in base alle capacità di assorbimento e al tasso di attuazione registrato nel passato.</p>
      <p sl="pt">Per quanto riguarda la rubrica 4, “L’UE come partner mondiale”, il Consiglio intende includere nel suo progetto di bilancio alcune priorità rilevanti dal punto di vista politico. Mi riferisco alla Palestina, per la quale sono stati aggiunti 80 milioni di euro nella riserva, e al Kosovo, per il quale sono stati aggiunti 180 milioni di euro, anch’essi nella riserva. Siamo ancora alla prima fase del procedura di bilancio, e sono certo che avremo altre occasioni per concordare cifre più precise in questo campo.</p>
      <p sl="pt">Nella presente fase, il Consiglio intende approvare, per quanto gli compete, il bilancio della politica estera e di sicurezza comune proposto nel progetto preliminare di bilancio, con un approccio piuttosto cauto. E’ comunque abbastanza probabile che l’importo proposto per il bilancio della politica estera e di sicurezza comune si rivelerà insufficiente alla luce dell’evoluzione sulla scena internazionale. Credo che tutti comprendiamo qual è la posta in gioco.</p>
      <p sl="pt">Vorrei concludere la mia esposizione facendo riferimento alla rubrica 5, “Amministrazione”. L’approccio del Consiglio abbonda di criteri orizzontali, come i progressi nel campo dell’efficienza, così come nelle peculiarità delle singole istituzioni europee, specialmente per quanto riguarda la creazione di nuove posizioni legate all’allargamento. Per quanto attiene alla sua sezione del bilancio, il Consiglio prevede un aumento di appena lo 0,2 per cento, il che, a mio avviso, rappresenta un segnale politico ben chiaro.</p>
      <p sl="pt">Si è altresì proceduto a un’analisi approfondita dei bilanci delle agenzie decentralizzate. Abbiamo seguito una metodologia ricca di criteri orizzontali, sia a livello delle sovvenzioni, sia in relazione al numero di nuovi impieghi da approvare.</p>
      <p sl="pt">Colgo l’opportunità per accennare brevemente alla necessità di garantire una sana gestione finanziaria delle istituzioni dell’Unione europea. A tale proposito, il Consiglio è soddisfatto delle dichiarazioni congiunte che sono state adottate nel corso della riunione di concertazione e che toccano questioni come le agenzie decentralizzate e le agenzie esecutive, le entrate con destinazione specifica e l’assunzione in relazione agli ultimi allargamenti.</p>
      <p sl="pt">Siamo tutti consapevoli che si tratta appena del primo passo nella procedura di bilancio, ma sono fiducioso che insieme saremo in grado di esplorare tutte le possibilità, al fine di raggiungere un accordo finale e di redigere un bilancio soddisfacente entro la fine di quest’anno.</p>
      <p sl="pt">Abbiamo come obiettivo principale quello di poter disporre di un bilancio per il 2008 entro i termini previsti, che corrisponda alle priorità politiche dell’Unione, senza però essere sovrastimato, perché questo equivarrebbe a una tacita ammissione del fatto che probabilmente vi sarà un deficit di efficacia e efficienza in fase di attuazione. Dobbiamo tenere presente non soltanto l’impatto che tale bilancio avrà sul benessere dei cittadini europei, bensì anche il fatto che sono i contribuenti di tutti gli Stati membri a finanziarlo. Di qui la necessità di trovare un giusto punto di equilibrio. Sono certo che le tre istituzioni qui presenti oggi faranno tutto il possibile per raggiungere questo obiettivo.</p>
      <p sl="pt">Signor Presidente, onorevoli deputati vi ringrazio vivamente per l’attenzione.</p>
    </intervention>
    <intervention id="2-163" speaker_id="2306" name="Kyösti Virrankoski" is_mep="True" mode="spoken" role="relatore">
      <p sl="fi">Signor Presidente, signor Presidente in carica del Consiglio, signora Commissario, il Parlamento europeo deve deliberare sul progetto di bilancio del Consiglio per il prossimo esercizio. Innanzi tutto, vorrei ringraziare il paese che detiene la Presidenza, il Portogallo, per l’eccellente e trasparente collaborazione fornita. Infatti questi ha lavorato in maniera egregia col Parlamento europeo e in particolare con la sua commissione per i bilanci. La discussione si è svolta in modo estremamente fluido. Nonostante il progetto del Consiglio dia adito a commenti, il lavoro della Presidenza ci fa supporre con una certa fondatezza che otterremo un risultato finale eccellente.</p>
      <p sl="fi">Il progetto di bilancio generale del Consiglio è snello: rispetto al progetto preliminare di bilancio, infatti, gli stanziamenti d’impegno sono stati tagliati di 717 milioni di euro, col margine per il quadro finanziario pluriennale pari a 3,9 miliardi di euro. Gli stanziamenti per i pagamenti hanno subito un taglio ancora maggiore, essendo stati ridotti di 2,1 miliardi di euro, il che significa che sono ben 10,3 miliardi di euro secondo nell’ambito del quadro finanziario, ovvero solo il 95 per cento del reddito nazionale lordo dell’Unione europea. Se torniamo con la mente a come, dopo lunghe e difficili trattative, il quadro finanziario venne adottato solamente un anno fa, dobbiamo considerare il livello degli stanziamenti per i pagamenti, e in particolare questi, come estremamente bassi.</p>
      <p sl="fi">E’ deplorevole che le voci di bilancio 1a (competitività per la crescita e l’occupazione) e 1b (coesione per la crescita e l’occupazione) siano state oggetto di tagli particolarmente drastici. Nel primo caso gli stanziamenti per i pagamenti sono stati ridotti di oltre 500 milioni di euro e nel secondo di 498 milioni di euro. Entrambe queste voci riguardano una priorità fondamentale dell’Unione europea, ovvero la strategia di Lisbona, priorità adesso indebolita da un taglio di oltre un miliardo di euro.</p>
      <p sl="fi">Vi sono inoltre problemi di fondo per il bilancio in relazione alla rubrica 1. L’anno scorso il Parlamento europeo avvertì il Consiglio che il finanziamento del sistema di navigazione europeo Galileo era del tutto inadeguato. Adesso mancano 2,4 miliardi di euro, perché il settore privato non è stato coinvolto. In conformità alla sua risoluzione, il Parlamento europeo sta sostenendo un progetto utilizzando fondi comunitari a titolo del bilancio dell’Unione. Si tratta della procedura più semplice, meno burocratica e più democratica. Una somma così ingente di denaro, 400 milioni di euro, è tuttavia impossibile da trovare, dato l’attuale quadro finanziario, e perciò abbiamo bisogno di una decisione comune da parte del Parlamento e del Consiglio. Possiamo salvare questo importante progetto europeo, ma lo si dovrà fare nell’ambito di questa procedura di bilancio.</p>
      <p sl="fi">Un altro problema riguarda l’Istituto europeo di tecnologia, l’IET. Se vogliamo istituirlo dobbiamo finanziarlo in maniera sostenibile. Non ci si può basare su speranze e supposizioni, bensì su decisioni che tengano conto della realtà. L’idea che l’IET otterrebbe quasi sicuramente fondi dai programmi dell’Unione europea sulla base della libera concorrenza è semplicemente un sogno. E se invece questo sogno si avverasse? E’ per questo motivo che sono necessarie decisioni ancorate alla realtà.</p>
      <p sl="fi">Si pone un problema specifico riguardante il bilancio del prossimo esercizio, quello relativo ai Fondi strutturali, al Fondo di coesione e ai fondi per lo sviluppo rurale. Solo alcuni dei programmi operativi dei Fondi strutturali sono stati approvati. Solo il 20 per cento dei 335 programmi afferenti al Fondo europeo per lo sviluppo regionale e al Fondo di coesione sono stati approvati, ma la cifra per il Fondo sociale europeo è appena al di sotto del 10 per cento. La situazione più preoccupante è quella del Fondo per lo sviluppo rurale, dove solo due dei 96 programmi sono stati approvati. A giugno il Parlamento europeo e il Consiglio hanno adottato una dichiarazione che affronta tale questione, e si sono impegnati a monitorare le iniziative intraprese dalla Commissione in tale campo. Il Parlamento, dal canto suo, si è impegnato a applicare la dichiarazione in parola.</p>
      <p sl="fi">In conclusione, vorrei sottolineare l’importanza di una buona gestione. Il Parlamento europeo intende promuovere la gestione e il bilancio basati sull’attività. Da parte nostra, unitamente al Consiglio, abbiamo adottato una dichiarazione in cui sottolineiamo l’importanza di un’analisi costi-benefici e della responsabilità nel caso in cui vengono istituite nuove agenzie. Dobbiamo perseverare su questa strada.</p>
      <p sl="fi">Lo slogan del bilancio per il prossimo esercizio è Budget for results , ovvero un bilancio per il conseguimento di risultati. Lo scopo è quello di evidenziare il concetto che sono gli stanziamenti che devono essere utilizzati per raggiungere i risultati desiderati. Non è la gestione in questo caso a rappresentare la questione principale, bensì i risultati. Sono fermamente convinto che, insieme al Consiglio e alla Commissione, riusciremo a redigere un bilancio del genere per il prossimo esercizio.</p>
    </intervention>
    <intervention id="2-164" speaker_id="1253" is_mep="True" mode="spoken" role="Presidente">
      <p sl="unknown">Grazie molte, onorevole Kyösti Virrankoski, grazie anche per essersi attenuto strettamente al tempo a sua disposizione. Possiamo vedere come i finlandesi abbiano, per così dire, tutto ciò di cui vi è bisogno. Anche i rappresentanti di paesi come la Finlandia esercitano una grande influenza. Il prossimo oratore è anch’egli un finlandese. A lei la parola, onorevole Ville Itälä.</p>
    </intervention>
    <intervention id="2-165" speaker_id="28313" name="Ville Itälä" is_mep="True" mode="spoken" role="relatore">
      <p sl="fi">Signor Presidente, i principi più importanti da rispettare quando il Parlamento e altre istituzioni erano impegnate nella stesura del bilancio per il prossimo esercizio erano parsimonia e la disciplina di bilancio. Dobbiamo fare da esempio ai contribuenti, i cittadini dell’Unione europea, e dimostrare che possiamo assumerci la responsabilità anche in materia economica. Questo è l’unico modo per conquistarci la fiducia dei cittadini.</p>
      <p sl="fi">Il nuovo Segretario generale del Parlamento ha presentato un nuovo progetto per il bilancio 2008 del Parlamento, e vorrei congratularmi con lui, poiché si tratta di un bilancio di ottima fattura ed equilibrato, che ci aiuterà a trovare un compromesso quando dovremo adottare la decisione finale. Devo citare due punti in relazione al progetto. In primo luogo, il progetto del Segretario generale è ancora inferiore al 20 per cento della rubrica 5, vale a dire l’aumento non utilizza appieno questo 20 per cento. L’altro punto importante è che è riuscito ad assegnare ai nuovi posti un discreto numero di attuali dipendenti, laddove tutti i posti dovevano essere resi vacanti.</p>
      <p sl="fi">Non dobbiamo dimenticarci di come questo processo si svolge di norma nel Parlamento. Quest’anno, abbiamo già adottato in diverse occasioni alcuni principi in questa sede. Uno è il principio secondo cui il bilancio del Parlamento è il bilancio dei contribuenti, e cercheremo di mantenere i livelli di spesa del 2007 laddove vi sono nuovi progetti. Non siamo molto lontani da questo obiettivo, e ritengo che tutti i progetti proposti possano essere realizzati una volta che avremo fissato gli importi esatti in conformità alla disciplina di bilancio.</p>
      <p sl="fi">Vorrei sollevare un’altra questione relativa al bilancio del Parlamento, che ha a che fare con la politica in materia di informazione. Sono stati istituiti diversi progetti in vista delle prossime elezioni, come la web TV, e la cosa più importante in assoluto è che i parlamentari e i gruppi politici siano coinvolti da vicino in tutti gli aspetti della politica del Parlamento in materia di informazione. I gruppi politici e i parlamentari devono rimanere pertanto al centro dell’attività e non lasciare all’amministrazione il compito della politica in materia d’informazione: i cittadini vogliono sapere perché un particolare parlamentare o gruppo vota in un certo modo o presenta determinate proposte. I cittadini vogliono essere al corrente dei retroscena della politica, e per tale ragione dobbiamo essere coinvolti. Spero che l’idea di invitare i piccoli mezzi d’informazione locali giunga alla versione finale. Un modo per avvicinarsi ai cittadini è di invitare i piccoli mezzi d’informazione locali, che non dispongono di fondi sufficienti per recarsi al Parlamento. Ciò deve ovviamente avvenire con i nostri parlamentari come tramiti.</p>
      <p sl="fi">Vorrei tornare alle altre istituzioni. Il Consiglio ha proposto un taglio del 2 per cento per tutte le istituzioni. In qualità di relatore, devo dire che è difficile accettarlo, dal momento che le istituzioni differiscono notevolmente le une dalle altre. Alcune sono piccole, altre grandi, e si differenziano per quanto riguarda l’attività che svolgono.</p>
      <p sl="fi">Vorrei prendere quale esempio la Corte dei conti, che ho visitato ieri. Sono stati molto parsimoniosi e, ormai da molti anni, si attengono alla disciplina di bilancio. Hanno raggiunto un’eccedenza in ogni campo, non hanno sperperato denaro, e le loro spese consistono di stipendi e costi fissi, e nient’altro. Il taglio del 2 per cento sarebbe completamente fuori luogo nel caso della Corte dei conti. L’intero impianto crollerebbe se procedessimo a questo taglio.</p>
      <p sl="fi">Spero che raggiungeremo un accordo sulla proposta di concentrarci su settori dove si possono risparmiare risorse per ogni singola istituzione. In linea di principio concordo col Consiglio sul fatto che tutti devono dare prova di parsimonia e che devono essere individuati settori dove si possa risparmiare denaro, ma non sono favorevole a un taglio indifferenziato del 2 per cento.</p>
    </intervention>
    <intervention id="2-166" speaker_id="1037" name="Reimer Böge" is_mep="True" mode="spoken">
      <p sl="de">presidente della commissione per i bilanci . – Signor Presidente, onorevoli colleghi, oggi discutiamo del secondo anno di attuazione delle prospettive finanziarie concordate, discutiamo dell’attuazione dei programmi pluriennali con valore aggiunto europeo concordati con la procedura di codecisione, e affrontiamo la questione dei nuovi impegni di riforma assunti per quanto riguarda le tre istituzioni. Vorrei confermare espressamente alla Presidenza del Consiglio che l’inizio del trilogo e della concertazione del 13 luglio promette molto bene, per quanto concerne gli accordi di fondo. Le cinque dichiarazioni cui lei ha fatto cenno, soprattutto quello riguardante l’approccio da adottare nei confronti delle agenzie, rappresentano la strada giusta, che spero continueremo a perseguire anche in futuro.</p>
      <p sl="de">Vorrei anche affermare che la sua iniziativa, signora Commissario, in materia di presentazione in due fasi dell’attuazione del bilancio, è altrettanto importante, al fine di ottenere una politica di bilancio più mirata, sia per quanto riguarda la Commissione che il Parlamento europeo.</p>
      <p sl="de">E’ nostro compito ovviamente garantire, in questa procedura di bilancio, sulla base del progetto del Consiglio, la disciplina di bilancio, gli impegni presi, ma anche, naturalmente, di mettere a punto le cifre prevedibili. A tale riguardo non comprendo la dichiarazione supplementare del Consiglio, proprio in relazione alle sottorubriche sulla crescita e l’occupazione (1a), nonché sulla politica agraria e sulle spese relative al mercato, dove si dice che, se ciò non dovesse essere sufficiente, allora occorrerà eventualmente chiedere alla Commissione di formulare un bilancio rettificativo. La rubrica 4, politica estera, soffre tuttora di una cronica mancanza di fondi. Tali deficit sono stati fra l’altro portati da noi all’attenzione dei negoziati sulle prospettive finanziarie fin dall’inizio.</p>
      <p sl="de">Ci adopereremo quindi per far sì che i programmi concordati siano attuati in modo coerente, sia per quanto riguarda gli impegni che per i pagamenti. Non accetteremo – che ciò sia ben chiaro – che le nostre priorità politiche siano rimandate, né nel corso dell’attuale procedura di bilancio, né, signora Commissario, eventualmente alla fine dell’anno attraverso massicci trasferimenti.</p>
      <p sl="de">Vorrei dire esplicitamente che la dichiarazione sull’attuazione dei Fondi strutturali e dello sviluppo rurale ha rappresentato un passo importante per noi, e chiediamo alla Commissione di fornirci quanto prima una relazione sullo stato delle cose in materia, avendo gli Stati membri e le regioni aspettative fondate per quanto riguarda un’attuazione quanto più rapida di tale programmi.</p>
      <p sl="de">In generale le dichiarazioni relative alle agenzie che auspicano una migliore analisi costi-benefici sono più trasparenti e chiare per quanto riguarda gli occupati effettivi – coloro che sono occupati a tempo indeterminato e coloro che lo sono a tempo determinato –; esse rappresentano inoltre un salto di qualità, e ciò costituisce, insieme alla cosiddetta relazione analitica della Commissione sulle tabelle dell’organico, uno sviluppo positivo, che dobbiamo approfondire, analizzare e portare avanti in maniera più dettagliata. Anche a tale riguardo sostengo che dobbiamo essere cauti e non lasciarci andare a reazioni eccessive.</p>
      <p sl="de">Naturalmente alcuni aspetti di cui ci rammarichiamo riguardo alla decentralizzazione o alle regole sull’attuazione del regolamento finanziario sono il risultato delle nostre azioni. Si tratta ancora una volta di snellire e semplificare un po’ le procedure. In questo campo vi è ancora molta strada da fare.</p>
      <p sl="de">Vorrei accennare a due o tre punti importanti. Il progetto preliminare della Commissione fissava i pagamenti a un importo inferiore di 8,2 miliardi di euro rispetto al massimale delle prospettive finanziarie. Il Consiglio presenta adesso un progetto dove tale cifra è 10,3 miliardi di euro al di sotto delle prospettive finanziarie. Scorrendo però la tabella riassuntiva del Consiglio non si può non constatare come lasci molte domande senza risposta dal punto di vista del contenuto. Il fatto che, ad esempio, nella rubrica relativa alla strategia di Lisbona “Crescita e occupazione” venga creato un nuovo margine di 342 milioni e i pagamenti vengano tagliati di 548 milioni rispetto al progetto preliminare costituisce un margine artificiale, per ovviare a quanto affermato dal Consiglio europeo in riferimento alle priorità politiche.</p>
      <p sl="de">Ritengo che alla base di tutto ciò vi sia il problema del finanziamento dell’istituto di tecnologia, nonché il finanziamento di Galileo. Per dirlo con parole chiare, il Parlamento si è espresso nei riguardi di Galileo a favore di una soluzione comunitaria e si attende nuove proposte da parte della Commissione.</p>
      <p sl="de">Una breve osservazione riguardo alla rubrica 3: cosa ne è stato, alla luce delle calamità naturali, delle proposte dell’ex Commissario Michel Barnier sulla protezione civile in Europa? Abbiamo una risposta comune a tale domanda? Quali saranno le eventuali ripercussioni per il bilancio 2008 e i bilanci a venire?</p>
      <p sl="de">Signor Presidente, le questioni della politica estera e di sicurezza alle quali abbiamo costantemente fatto riferimento attestano che le nostre analisi politiche erano giuste e che ciò che figura nell’attuale progetto di bilancio non è giustificato alla luce delle esigenze dell’Afghanistan, della Palestina o del Kosovo. Il taglio dei fondi per gli aiuti di emergenza è un’azione virtuale, che non riusciamo a comprendere. A tale riguardo ci rivolgiamo alla Commissione, affinché chiarisca cosa ci dobbiamo aspettare, a suo parere, per l’anno prossimo.</p>
      <p sl="de">Un’ultima cosa, signor Presidente: gli Stati membri si sono impegnati, ai sensi della dichiarazione di affidabilità citata al paragrafo 44 dell’Accordo interistituzionale, e cito:</p>
      <p sl="en">“a presentare ogni anno, al livello nazionale appropriato, una sintesi delle revisioni contabili e delle dichiarazioni disponibili”.</p>
      <p sl="de">Lo dico in tutta serietà: gli Stati membri che non sono in grado di garantire che tale relazione annuale sia redatta in tempo dovranno prevedere che ne discuteremo con loro anche dal punto di vista del bilancio. Per il resto, sostengo appieno quanto riferito da entrambi i nostri relatori.</p>
    </intervention>
    <intervention id="2-169" speaker_id="photo_generic" name="Dalia Grybauskaitė" is_mep="True" mode="spoken">
      <p sl="lt">Membro della Commissione. – Vorrei porgere a tutti il benvenuto a questa nuova sessione, che pare essere interessante e intensa come sempre. E’ motivo di soddisfazione aver avuto già in luglio una comunicazione molto produttiva e dalle ottime intenzioni. In Lituania si suol dire che chi ben comincia è a metà dell’opera. Pertanto, spero che l’atmosfera con la quale abbiamo iniziato i nostri lavori e i risultati che già abbiamo conseguito attraverso trattative e adottando tre importanti dichiarazioni costituiscano un buon avvio per il compito che ci attende. Oggi abbiamo discusso la prima versione del bilancio del Consiglio, anche se sento dire spesso dal Parlamento che noi della Commissione siamo investiti di così tanti poteri. Certo, accetto questa affermazione e ne convengo, e per questo siamo pronti a fornire qualsiasi informazione venga richiesta.</p>
      <p sl="lt">Per quanto riguarda il primo progetto del bilancio del Consiglio, vorrei menzionare il fatto che la Commissione, quando presentò la sua versione, si riferiva alle previsioni degli Stati membri, i quali facevano uso della nostra analisi. Riteniamo pertanto che la nostra proposta fosse del tutto fondata in termini economici e politici, ragion per cui la Commissione non può essere pienamente d’accordo su molti apetti della prima versione del bilancio negoziata dal Consiglio. Certo, concordiamo con l’opinione già presentata dai parlamentari che i maggiori tagli orizzontali … Vorrei ribadire che il metodo dei tagli orizzontali è stato nuovamente applicato a tutte le categorie. La Commissione è dell’avviso che tale approccio e metodologia non siano appropriati, soprattutto nelle categorie 1a e 1b, dove si parla di innovazione e ricerca, a maggior ragione visto che abbiamo un problema in più con l’Istituto europeo di tecnologia e il programma Galileo, che va risolto come un problema a sé stante nell’ambito delle procedure di bilancio annuali europee. E’ sottinteso che questo significa che sarà necessario ridiscutere le quantità e le dimensioni e non prendere quindi in considerazione riduzioni aritmetiche. Lo stesso vale per l’agricoltura e la categoria della politica in materia di affari esteri, dove, a mio parere, l’approccio del Consiglio di riservare fondi è piuttosto cauto, per cui dovremo tornarci sopra prossimamente. Nel corso delle prossime due settimane la Commissione presenterà la sua proposta al Parlamento e al Consiglio sulla correzione del bilancio riguardo al Kosovo e alla Palestina.</p>
      <p sl="lt">Come sempre, riserviamo particolare attenzione alla spesa amministrativa e concordo riguardo all’opinione secondo cui il bilancio presenta una certa sfumatura finlandese, soprattutto nel Parlamento europeo. Lo dico in senso positivo, poiché vi è bisogno di disciplina, forte responsabilità e solidità nella spesa dei rappresentanti degli Stati membri; ne prendiamo atto e faremo sempre la nostra parte. La proposta del Consiglio comprende il taglio orizzontale che, in queste condizioni in cui neanche il Consiglio sarà in grado di adempiere al proprio impegno di impiegare altro personale, ovvero più di 800 dipendenti, per svolgere compiti aggiuntivi nell’ambito dello sviluppo, non è accettabile per la Commissione. Ci attendiamo dal Parlamento lo stesso nostro atteggiamento e auspichiamo che si proceda alla correzione insieme al Parlamento. Per dirla in breve, dunque, è motivo di soddisfazione che l’inizio sia stato positivo. Ciononostante, abbiamo reagito in modo critico alla prima proposta del Consiglio, e la nostra valutazione è anch’essa critica; siamo inoltre disposti a discutere il Kosovo e la Palestina a breve termine e a confrontarci e a prendere una decisione sulle proposte relative al programma Galileo e all’Istituto europeo di tecnologia verso il 19 del mese, e farò il possibile per raggiungere una comprensione reciproca su tali importanti questioni. Spero pertanto che la procedura abbia un esito positivo e mi auguro che i miei connazionali siano riusciti a tradurre il mio primo discorso in lituano correttamente.</p>
    </intervention>
    <intervention id="2-170" speaker_id="1253" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-171" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La strategia di Lisbona richiede che il 3 per cento del PIL degli Stati membri sia investito nella ricerca, di cui due terzi devono provenire dal settore privato.</p>
      <p sl="ro">Solo un numero molto ristretto di regioni europee hanno raggiunto questo obiettivo. Nel 2004, il 42 per cento delle imprese europee aveva svolto attività di ricerca nei rispettivi settori, mentre gli Stati membri avevano investito nella ricerca solo l’1,84 per cento del loro PIL. Nel 2006, il 35 per cento della popolazione attiva dell’Unione europea era impiegata nel campo della scienza e della tecnologia.</p>
      <p sl="ro">L’istruzione è di importanza fondamentale per il futuro dell’Unione europea. Dovrebbe essere accessibile a tutti, ricchi e poveri, residenti delle città o delle zone rurali. La qualità dell’istruzione europea deve essere misurata sulla base del tasso di laureati e sul tasso di ammissione al successivo livello di istruzione. Abbiamo bisogno di una nuova Europa sociale, dove i cittadini devono avere la priorità.</p>
      <p sl="ro">Alla luce del fatto che sia l’Unione europea che gli Stati membri approveranno in autunno i loro bilanci per il 2008, chiedo che gli investimenti nell’istruzione e nella ricerca abbiano carattere prioritario all’interno dell’Unione europea.</p>
    </intervention>
  </section>
  <section id="creitem22" title="14. Trasporto interno di merci pericolose (discussione)">
    <intervention id="2-173" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dell’onorevole Bogusław Liberadzki a nome della commissione per i trasporti e il turismo, sulla proposta di direttiva del Parlamento europeo e del Consiglio sul trasporto interno di merci pericolose [COM(2006)0852 – C6-0012/2007 – 2006/0278(COD) ] (A6-0253/2007).</p>
    </intervention>
    <intervention id="2-174" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, onorevoli deputati, sono lieto di potervi presentare oggi la proposta di modifica della direttiva relativa al trasporto interno di merci pericolose.</p>
      <p sl="fr">Il trasporto di merci pericolose rappresenta circa l’8 per cento del totale di merci trasportate, ovverosia un milione di operazioni al giorno. E’ nostro compito garantire la libera circolazione delle merci pericolose e l’intermodalità dei servizi a livello nazionale e internazionale, vegliando sulla sicurezza per proteggere il nostro ambiente, i cittadini e coloro che lavorano nel settore.</p>
      <p sl="fr">La presente proposta mira ad aggiornare quattro direttive e quattro decisioni della Commissione relative al trasporto di merci pericolose, fondendole in un solo atto legislativo. Si tratta di una significativa semplificazione del diritto comunitario in materia.</p>
      <p sl="fr">Inoltre, dobbiamo ampliare il campo di applicazione delle norme comunitarie alle vie di navigazione interna, settore per il quale non esiste alcuna normativa comunitaria. Certo, si tratta di una modalità di trasporto interno meno importante, ma un incidente su una via di navigazione può avere conseguenze gravi. L’esistenza di un quadro normativo unitario per tutti i trasporti di merci pericolose lungo le vie di navigazione interna ci permetterà di ridurre tali rischi. Infine la proposta copre sia i trasporti internazionali che nazionali.</p>
      <p sl="fr">Ecco quali sono, signor Presidente e onorevoli deputati, gli obiettivi di questa proposta di cui l’onorevole Liberadzki è il relatore. Prima di dare spazio alla discussione, vorrei ringraziare il relatore e la commissione per i trasporti e il turismo per il sostegno fornito alla proposta della Commissione.</p>
    </intervention>
    <intervention id="2-175" speaker_id="23768" name="Bogusław Liberadzki" is_mep="True" mode="spoken" role="relatore">
      <p sl="pl">Signor Presidente, signor Commissario, sono lieto di presentare, a nome della commissione per i trasporti e il turismo, una relazione in cui, innanzi tutto, accogliamo con favore il fatto che la Commissione abbia presentato la proposta di direttiva all’esame oggi.</p>
      <p sl="pl">Concordiamo appieno con lei, signor Commissario, sul fatto che questo consolida e allo stesso tempo riduce il numero delle norme relative al trasporto di merci pericolose. In secondo luogo, conveniamo anche sul fatto che la presente normativa potrebbe avere un impatto estremamente importante sia sulla sicurezza dei trasporti che sulla qualità della vita dei cittadini. Infine, le norme che intendiamo adottare, o piuttosto combinare da molte fonti diverse, riducendone così il numero, si basano sulle raccomandazioni elaborate dalle Nazioni Unite riguardo al trasporto delle merci pericolose ferroviario, su strada e sulle vie di navigazione interna, che, nell’Unione europea, ammonta a oltre 110 miliardi di tonnellate/km all’anno.</p>
      <p sl="pl">Nell’illustrare la presente relazione, vorrei sottolineare il fatto che è stata approvata dalla commissione per i trasporti e il turismo quasi all’unanimità, poiché la si è ritenuta importante e necessaria, e vorrei anche rilevare che ci consente di compiere un salto di qualità, dal momento che estende le norme relative al trasporto di merci pericolose anche ai treni passeggeri. Inoltre, regolamenta le occasioni in cui gli Stati membri, per motivi che non sono strettamente legati alla sicurezza, possono prevedere determinate deroghe alle norme generalmente applicabili, e come tali deroghe devono essere introdotte e trattate a livello dell’Unione europea.</p>
      <p sl="pl">Invito tutti i presenti a sostenere gli emendamenti che sono stati discussi e introdotti, soprattutto l’emendamento n. 44, dove, su richiesta del Consiglio, sono stati inseriti, oltre ai veicoli, i concetti di carri e navi della navigazione interna, al fine di evitare qualsiasi equivoco, e vi invito a votare a favore di tale emendamento. Vi invito inoltre a votare in particolare per l’emendamento n. 45, sul quale, dopo una lunga discussione, è stato raggiunto un buon compromesso. Tale emendamento si riferisce all’articolo 1, paragrafo 3, lettera b), dove sono state inserite le parole “ove giustificato, è possibile prescrivere la rotta e il mezzo di trasporto da utilizzare”. In tal caso l’emendamento n. 16 potrebbe essere omesso come superfluo, oppure potremmo esprimere voto contrario.</p>
      <p sl="pl">Vi invito inoltre a votare contro gli emendamenti nn. 46 e 47, poiché tali norme sono apparentemente già comprese nel testo, e quindi non farebbero che gonfiare inutilmente la normativa. Infine, vorrei ringraziare i relatori ombra per la loro cooperazione, che è stata molto produttiva. Vorrei ringraziare in particolare il Consiglio e la Commissione – il Consiglio durante la Presidenza tedesca e quello durante la Presidenza portoghese. Abbiamo avuto circa cinque riunioni di lavoro. Non vi sono state divergenze di opinione rilevanti, e siamo riusciti a risolvere tutte i disaccordi emersi. A mio parere si è trattato di una cooperazione modello.</p>
    </intervention>
    <intervention id="2-176" speaker_id="4282" name="Renate Sommer" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, la proposta di direttiva sul trasporto interno di merci pericolose è una questione importante, visto che ogni anno nell’Unione vengono trasportati circa 110 miliardi di tonnellate/km di merci pericolose, di cui il 58 per cento sulle strade, il 25 per ferrovia e finora il 17 per cento per le vie di navigazione interna.</p>
      <p sl="de">La presente proposta di direttiva ha l’obiettivo di semplificare e unificare le norme esistenti in materia di trasporto di merci pericolose. Inoltre l’ambito in cui possono essere applicate le normative comunitarie, che attualmente riguarda il trasporto ferroviario e stradale, viene esteso alla navigazione interna. Tale semplificazione contribuisce a ridurre la burocrazia e a semplificare l’intermodalità, poiché introducendo una normativa comune per il trasporto sulle strade, per ferrovia e sulle vie di navigazione interna sarà garantito in tutta l’Unione un unico livello di sicurezza nei trasporti intrastatali e transfrontalieri. Norme unitarie significano una semplificazione, e promuovono il trasporto intermodale.</p>
      <p sl="de">In particolare, un fatto di cui rallegrarsi è l’ampliamento del campo d’applicazione alla navigazione interna, dal momento che per tutte le vie di navigazione interna dell’Unione varranno le stesse norme in materia di sicurezza. Ciò avrà effetti positivi sulle condizioni di lavoro a bordo, sulla sicurezza dei trasporti e sulla tutela ambientale. Lo standard comune comporterà riduzioni dei costi, dato che sarà possibile evitare le diverse approvazioni e i vari nullaosta. Inoltre le possibilità di impiego e le prospettive di mercato nel campo della navigazione dovrebbero migliorare, ed è nostra intenzione fare sì che più merci pericolose siano trasportate sulle vie di navigazione interna.</p>
      <p sl="de">Gli emendamenti adottati dalla commissione per i trasporti riprendono in larga parte la posizione del Consiglio. Vi è un’intesa e vogliamo tentare di arrivare a una conclusione possibilmente in prima lettura. Chiedo con insistenza all’Assemblea di adottare un particolare emendamento al quale ha già fatto riferimento il relatore, che rappresenta una soluzione di compromesso. E’ importante che nel presente dossier vengano incluse disposizioni adeguate. Al riguardo vi è unità di vedute con la Commissione e il Consiglio. L’emendamento si riferisce alla disposizione che offre agli Stati membri la possibilità di stabilire specifici requisiti di sicurezza ed eventualmente anche di prescrivere i mezzi di trasporto, nel caso in cui riescano a giustificare tale misura di fronte alla Commissione.</p>
      <p sl="de">Vorrei infine esprimere i miei ringraziamenti al relatore, col quale abbiamo collaborato in maniera eccellente, e rinnovare il mio invito all’Assemblea di adottare il presente dossier in prima lettura.</p>
    </intervention>
    <intervention id="2-177" speaker_id="1309" name="Brian Simpson" is_mep="True" mode="spoken">
      <p sl="en">a nome del gruppo PSE. – Signor Presidente, vorrei ringraziare a nome del mio gruppo il relatore, non solo per la sua relazione ma anche per l’impegno con cui ha riunito il Parlamento, il Consiglio e i diversi gruppi politici su questa importante questione.</p>
      <p sl="en">I deputati sono consapevoli che l’attuale normativa comunitaria che regola tale ambito è formata sostanzialmente da quattro direttive che si occupano del trasporto di merci pericolose. La direttiva RID e la direttiva ADR si occupano rispettivamente del trasporto ferroviario e su strada, mentre il trasporto di merci pericolose su vie di navigazione interna è trattato negli allegati alle due direttive.</p>
      <p sl="en">La nuova proposta di direttiva estende il campo di applicazione della normativa comunitaria alle vie di navigazione interna, decisione alla quale dobbiamo dare il nostro sostegno.</p>
      <p sl="en">Qualcuno potrebbe pensare che il relatore non si è spinto abbastanza in là per quanto riguarda il campo di applicazione della direttiva, mentre qualcun altro, soprattutto nel settore dell’industria, potrebbe ritenere che la direttiva è troppo prescrittiva e quindi si spinge troppo in là.</p>
      <p sl="en">In tutta onestà, il relatore ha trovato il giusto equilibrio e la cosa più importante è che verrebbe creato un quadro normativo unico per il trasporto di merci pericolose sulle vie di navigazione interna, con degli standard ben definiti, dove tutti, inclusi gli Stati membri, sono ben consapevoli delle loro responsabilità.</p>
      <p sl="en">La presente relazione costituisce un valore aggiunto, come affermato dal nostro relatore. Potenzierà la sicurezza e perciò il mio gruppo e io riteniamo che sia degna del nostro pieno sostegno.</p>
    </intervention>
    <intervention id="2-178" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">a nome del gruppo ALDE. – Signor Presidente, come è già stato detto, la proposta cerca di aggiornare e consolidare le direttive e i regolamenti esistenti sul trasporto interno di merci pericolose. Un unico testo giuridico coprirà adesso, oltre al trasporto ferroviario e su strada, il trasporto sulle vie di navigazione interna. In tutta sincerità, mi chiedo come si possa non approvare un testo del genere. Non riesco a immaginarmi che qualcuno possa mettere in dubbio l’utilità e la necessità di misure che garantiscano che tali operazioni di trasporto siano effettuate nel modo più sicuro possibile. Se tali misure possono essere riunite in un unico testo e formulate più chiaramente, allora tutti noi ne traiamo vantaggio.</p>
      <p sl="nl">In seno alla commissione abbiamo dato il nostro sostegno alla maggioranza degli emendamenti, soprattutto di ordine tecnico, del relatore. Ovviamente, il relatore ha lavorato a stretto contatto col Consiglio riguardo a tali emendamenti e, nel caso di una direttiva di questo genere, si tratta in genere dell’approccio più efficace. E’ inoltre encomiabile il fatto che il relatore cerchi di ottenere un consenso in prima lettura. Ciononostante, il gruppo ALDE è rimasto piuttosto sorpreso dall’emendamento n. 45, trovandolo un po’ troppo superficiale. Perché non accontentarsi dell’emendamento n. 16, che aveva messo tutti d’accordo, noi compresi? Perché accettare tutto quanto propone il Consiglio, anche quando ciò può andare a scapito dell’efficienza delle catene logistiche? Perché non discuterne col Consiglio? Non tutti gli Stati membri sono favorevoli a tale “compromesso”. Cosa avranno ottenuto il relatore, l’onorevole Sommer e gli onorevoli Jarzembowski e Simpson se gli Stati membri potranno favorire arbitrariamente un modo di trasporto sull’altro? E’ ovvio che ogni modo di trasporto deve garantire, nel quadro della sua specificità, la sicurezza e l’efficienza della sue operazioni. Perché mai gli attori del mercato non dovrebbero essere in grado di determinarlo autonomamente? Noi abbiamo garantito questo in precedenza con l’emendamento n. 16 e pertanto vi invito a dare di nuovo un’occhiata all’emendamento n. 45 e magari a ripensarci.</p>
      <p sl="nl">Vorrei ringraziare il relatore per il suo solerte lavoro, ma ritengo sia un peccato che si sia lasciato andare alla tentazione di reintrodurre dalla porta di servizio la disposizione sull’utilizzo delle forme prescritte di trasporto. Ancora una volta, la invito a riconsiderare la sua posizione sull’emendamento n. 45.</p>
    </intervention>
    <intervention id="2-179" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signor Presidente, la nuova proposta di direttiva sulla regolamentazione del trasporto interno di merci pericolose è una normativa indispensabile. Integra le precedenti norme europee in un testo unico e vi include il trasporto sulle vie di navigazione interna.</p>
      <p sl="pl">L’inserimento nella proposta delle norme internazionali sul trasporto di merci pericolose rende la direttiva un documento consolidato di portata internazionale. La nuova direttiva consente inoltre, entro certi limiti, di prendere in considerazione caratteristiche specifiche nazionali, laddove ciò sia dettato da esigenze economiche e dallo stato delle strade. Un esempio potrebbe essere l’utilizzo che si fa dei megaliner .</p>
      <p sl="pl">Gli emendamenti proposti sono di ordine tecnico e non sono fonte di preoccupazione, ad eccezione degli emendamenti nn. 46 e 47. Vorrei ringraziare il relatore, l’onorevole Liberadzki, per il suo contributo costruttivo alla stesura della relazione. Il gruppo UEN è del parere che la direttiva soddisfi le aspettative di coloro che ne sono interessati.</p>
    </intervention>
    <intervention id="2-180" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signor Commissario, onorevoli colleghi, per il trasporto multimodale, che nel futuro – così spero – sarà destinato ad aumentare, si tratta di una normativa molto positiva, perché è più trasparente e di facile lettura. Finalmente vi sono state integrate anche le vie di navigazione interna, come richiesto dal gruppo dei Verdi in una precedente relazione. Non capisco perché ci sia voluto così tanto tempo. In un fiume, nel caso di un incidente che coinvolga un trasporto di sostanze chimiche altamente tossiche, l’effetto inquinante si concentra in misura maggiore rispetto a quanto non faccia in mare aperto.</p>
      <p sl="de">Le norme rigorose cui si è accennato in precedenza, che gli Stati membri hanno facoltà di adottare, fino a prescrivere i mezzi di trasporto, sono, a mio parere indispensabili, importanti e giuste. Esistono condizioni estremamente diverse lungo le nostre vie di comunicazione. Sono presenti ponti alti, ai quali i servizi di soccorso non hanno accesso. In alcuni casi si hanno alte concentrazioni di traffico, dove i trasporti di merci pericolose possono eventualmente essere ancora più pericolosi. Questo genere di trasporti avviene nei dintorni dei centri urbani. Dobbiamo quindi ammettere che una tale eventualità può verificarsi, in modo da poter reagire con flessibilità ai rischi.</p>
      <p sl="de">Cruciale è però, in questa relazione così come in molte altre, il monitoraggio. Gli Stati nazionali devono monitorare sistematicamente il rispetto di tali norme, altrimenti avremo un documento vuoto che rispecchia una sicurezza che purtroppo non esiste. In alcuni paesi europei – e vorrei dirlo apertamente –permangono pesanti carenze. Questo costituisce una grande sfida anche nel campo della formazione dei vigili del fuoco e delle squadre di soccorso.</p>
      <p sl="de">Spero che costituisca anche una spinta a inasprire tali controlli e a ridurre finalmente i rischi sulle vie di comunicazione, che siano strade, ferrovie o vie di navigazione.</p>
    </intervention>
    <intervention id="2-181" speaker_id="28215" name="Jacky Henin" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, l’utilizzo della consegna just in time ideata dall’industria e il commercio col fine ultimo, per riassumere, di ottenere il massimo profitto nell’immediato, fa sì che le sostanze pericolose siano sempre meno spesso stoccate negli appositi magazzini e impianti e sempre più spesso sulle strade, i fiumi, le ferrovie e sui mari.</p>
      <p sl="fr">Dopo un’attesa durata troppi anni, la Commissione europea si sta adoperando con tutti gli strumenti possibili per deregolamentare il settore dei trasporti, a grande beneficio degli interessi privati e a detrimento dell’interesse generale. E’ talmente evidente che ogniqualvolta qualcuno tenta di affrontare la questione della sicurezza dei cittadini, la Commissione si rifugia immediatamente dietro il principio di sussidiarietà.</p>
      <p sl="fr">Come d’abitudine, la Commissione europea si è distinta per aver lavorato a stretto contatto con i datori di lavoro dimenticando come al solito i lavoratori che sarebbero potuti venire a conoscenza di molte cose, ad esempio questioni riguardanti la totale deregolamentazione del settore dei trasporti, il dumping sociale, il rifiuto di legiferare in modo vincolante sulle condizioni di lavoro e sulla formazione dei lavoratori del settore dei trasporti. Temiamo fortemente che nei prossimi anni assisteremo a un notevole disastro legato al trasporto di merci pericolose. A quel punto, coloro che hanno preso queste decisioni se ne assumeranno la responsabilità!</p>
      <p sl="fr">Ciononostante il Parlamento potrebbe votare provvedimenti semplici ed efficaci: la classificazione come impianti Seveso di aree di sosta e di punti di smistamento ferroviari dove transitano le sostanze pericolose; rendere obbligatoria la tracciabilità in tempo reale grazie a un sistema di posizionamento geografico di tutte le sostanze pericolose per evitare che sostanze incompatibili si vengano a trovare nello stesso luogo; la formazione del personale interessato sulle misure e operazioni necessarie in materia di sicurezza. Ma per la maggioranza si tratta solo di spese inutili! Ebbene, rimanete pure della vostra idea, ma non contate sulla nostra complicità!</p>
    </intervention>
    <intervention id="2-183" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS . – Signor Presidente, onorevoli colleghi, non c’è in vero molto da discutere sull’ottima relazione del collega Liberadzki e quindi sulla ben argomentata proposta di direttiva relativa al trasporto interno delle merci pericolose. L’ho votata in commissione e qui confermo il mio voto, che credo verrà seguito anche da molti colleghi del gruppo ITS.</p>
      <p sl="it">Più aumentano gli scambi di merci intra moenia come tra i paesi dell’Unione e più, a mio avviso, è utile che le condizioni di questi flussi siano omologhe, soprattutto in termini di sicurezza, ma anche dei controlli e delle relative pratiche amministrative. Del resto non avrebbe alcuna logica criticare o peggio respingere un testo così tecnico, sul quale la consultazione di tanti esperti dei paesi membri è stata ampia e qualitativamente informata.</p>
      <p sl="it">Approfitto, quindi, per rendere merito oltre che al collega Liberadzki anche al lavoro assolto dall’apposito comitato merci pericolose, ricordando che tale lavoro si è svolto senza soluzione di continuità rispetto ai vigenti accordi internazionali in materia.</p>
      <p sl="it">Concludo, notando che gli emendamenti, almeno molti degli emendamenti proposti, sono a mio avviso da recepire, in particolare l’emendamento 2 al considerando 14, gli emendamenti che riguardano le osservazioni circa l’ovvia assenza e quindi l’esenzione di quei paesi dell’Unione che non hanno ad oggi un sistema ferroviario e francamente intendo anche sostenere l’emendamento 45</p>
    </intervention>
    <intervention id="2-184" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Presidente, signor Vicepresidente, onorevoli colleghi, vorrei innanzi tutto cogliere l’occasione per congratularmi con il mio amico e relatore, l’onorevole Bogusław Liberadzki, per aver prodotto una relazione veramente riuscita ed equilibrata. Come già sottolineato dall’onorevole Sommer, ogni anno nell’Unione europea vengono trasportati 110 miliardi di tonnellate/km di merci pericolose. Al pari del collega Henin, preferirei che almeno una parte di esse rimanesse nei magazzini, ma purtroppo non è così, e perciò dobbiamo preoccuparcene.</p>
      <p sl="de">Un primo punto importante della relazione è l’aggiornamento e il riepilogo delle norme esistenti in materia di standard di sicurezza per le cisterne e gli autoveicoli. Il secondo punto principale è l’ampliamento di tali standard dal trasporto ferroviario e su strada alle vie di navigazione interna. Se si osserva lo sviluppo del traffico negli ultimi anni risulta chiaro che tale modalità di trasporto sta acquisendo sempre più importanza. Sono d’accordo con l’onorevole Lichtenberger sul fatto che quando avviene qualcosa lungo i fiumi ciò costituisce un particolare pericolo.</p>
      <p sl="de">Tali misure – e dico questo in quanto di abitante di un paese di transito – possono inoltre avere come effetto il trasferimento in una certa misura sulle ferrovie, il che rappresenta naturalmente uno sviluppo molto positivo. Dato che l’Austria per la sua particolare collocazione geografica impone ai vettori norme molto severe in materia di sicurezza dei trasporti, la presente relazione costituisce naturalmente per noi un motivo di soddisfazione. Sono inoltre favorevole al fatto che anche nel futuro gli Stati membri avranno il diritto di regolamentare o vietare il trasporto interno di merci pericolose sul proprio territorio. Fra tali misure sono da porre in rilievo a mio avviso i provvedimenti per la tutela ambientale e la possibilità di vietare o limitare il trasporto di determinate merci pericolose.</p>
      <p sl="de">Qualora la relazione in parola dovesse essere adottata nella forma in cui è stata presentata dal relatore, avremo un testo molto valido, e potremo essere tutti soddisfatti di tale risultato.</p>
    </intervention>
    <intervention id="2-185" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Commissario, signor Presidente, onorevoli colleghi, vorrei unirmi ai ringraziamenti rivolti al nostro relatore per il lavoro da lui condotto su questioni estremamente tecniche relative al trasporto delle merci pericolose, che rappresentano circa il 10 per cento delle merci trasportate in Europa. Sono ovviamente molto lieta del fatto che questo documento non soltanto miri a svecchiare una normativa che riguarda la sicurezza degli europei, ma anche che sia stata estesa a includere il trasporto delle merci lungo le vie di navigazione interna, perché si tratta di una modalità di trasporto che va sviluppata in tutta l’Unione – siamo in molti a condividere questa opinione – come una modalità di trasporto alternativa a quello sulle strade. Tocca inoltre un argomento che sta molto a cuore ai cittadini europei.</p>
      <p sl="fr">Si tratta di un passo verso la semplificazione della normativa in termini di procedure amministrative tanto per il mittente quanto per il destinatario, nonché rappresenta una tappa indispensabile in materia di formazione del personale interessato dalla sicurezza delle merci pericolose. Anche se dobbiamo approfondire ulteriormente la nostra posizione riguardo a certi punti sollevati dagli emendamenti, il presente testo rappresenta un incontestabile passo in avanti in materia soprattutto di leggibilità e sicurezza.</p>
    </intervention>
    <intervention id="2-186" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, sottoscrivo appieno i commenti del mio collega di gruppo, l’onorevole Lichtenberger. Riteniamo che questo sia un passo nella giusta direzione, pur permanendo qualche riserva. I nostri emendamenti cercano di imprimere più forza al pacchetto, in particolare per quanto riguarda la formazione su come comportarsi nel caso di incidenti e il diritto dei cittadini di sapere cosa venga trasportato.</p>
      <p sl="en">Personalmente vorrei che si andasse oltre. Vorrei che venissero incluse nello stesso quadro le sostanze nucleari utilizzate a scopo civile e militare. La Scozia è purtroppo sede di infrastrutture nucleari militari e di siti nucleari civili, e tali trasporti hanno luogo regolarmente. Il Sunday Herald ha svelato di recente che negli ultimi sette anni si sono verificati in Scozia 67 incidenti nel campo della sicurezza nucleare legati al trasporto. Vi è dunque palesemente un margine di miglioramento, e ritengo che l’Unione europea potrà prendere l’iniziativa ogniqualvolta il governo britannico non lo farà. Nel frattempo però accolgo con favore qualsiasi passo che vada nella direzione di dare ai cittadini maggiori diritti per sapere cosa viene trasportato sulle strade e le vie di navigazione dell’Europa, e per sapere che sono al sicuro. La presente relazione va in questa direzione, e pertanto la sosteniamo.</p>
    </intervention>
    <intervention id="2-187" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signor Commissario, onorevoli colleghi, fra il 1995 e il 2004 il trasporto commerciale è cresciuto del 28 per cento, ed entro il 2020 è previsto un aumento del 50 per cento. Il 58 per cento del trasporto avviene su strada, il 25 per cento per ferrovia e il 17 per cento sulle vie di navigazione interna. Le merci pericolose rappresentano l’8 per cento del totale delle merci trasportate. Questa categoria di trasporti costituisce un grave pericolo per le regioni di transito e pertanto l’Unione europea deve adottare le misure necessarie per aumentare la sicurezza di questa modalità di trasporto.</p>
      <p sl="ro">Le leggi esistenti nell’Unione europea coprono soltanto il trasporto delle merci pericolose trasportate su strada e per ferrovia, ma per quanto riguarda il trasporto marittimo esistono soltanto convenzioni internazionali di cui gli Stati membri sono firmatari. In seguito all’adesione della Romania e della Bulgaria all’Unione europea, il Danubio è diventato, lungo quasi tutto il suo corso, una via di navigazione interna. Questo fiume scorre attraverso sette capitali europee e molti conglomerati urbani, e per tale motivo la sicurezza del trasporto di merci pericolose sulle sue acque è di estrema importanza.</p>
      <p sl="ro">E’ fondamentale che le misure sul trasporto delle merci pericolose vengano affiancate da misure sull’intervento dei servizi di soccorso nel caso di incidenti che coinvolgono trasporti del genere, i quali causano un numero molto alto di vittime, anche fra coloro che sono chiamati a intervenire in tali casi.</p>
      <p sl="ro">Inoltre, il trasporto delle merci pericolose deve avvenire durante gli orari e lungo le rotte meno affollate, affinché i relativi rischi possano essere ridotti al minimo. Ritengo che per la sicurezza del trasporto di merci pericolose sia necessaria un periodo di transizione quanto più breve possibile per attuare la presente direttiva.</p>
    </intervention>
    <intervention id="2-188" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, onorevoli deputati, vorrei innanzi tutto ringraziare ancora una volta l’onorevole Liberadzki e la commissione per i trasporti e il turismo per l’eccellente lavoro che spero ci consentirà di adottare la proposta già in prima lettura. E’ d’altronde con l’intenzione di far adottare il documento in prima lettura che accettiamo volentieri gli emendamenti che riflettono il compromesso negoziato fra le istituzioni, mentre non riteniamo auspicabili gli emendamenti che comprometterebbero l’accordo di prima lettura.</p>
      <p sl="fr">E’ incontestabile, e tutti lo hanno sottolineato, che il presente testo consentirà di semplificare la normativa, di renderla di più facile applicazione e di estenderla quindi alle vie navigabili. Vorrei ricordare effettivamente il progetto da me caldeggiato, congiuntamente al Parlamento, di sviluppare la rete delle vie di navigazione, che possono essere per l’Europa un mezzo per conseguire il trasferimento modale, che ci prefiggiamo come obiettivo. Questo è quanto volevo precisare.</p>
      <p sl="fr">Vorrei ribadire la mia gratitudine nei confronti del Parlamento e del relatore per avere prodotto un lavoro di ottima qualità, grazie anche alle conoscenze degli esperti. Penso di poter dire che per il presente testo si è proceduto a un’opera di concertazione assolutamente esemplare.</p>
    </intervention>
    <intervention id="2-189" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-190" speaker_id="4347" name="Christine De Veyrac" is_mep="True" mode="written">
      <p sl="fr">Il crescente aumento del trasporto di merci pericolose ha reso necessaria l’attuazione, a livello europeo, di una normativa che semplifichi e unifichi le norme applicabili al trasporto di questo genere di merci.</p>
      <p sl="fr">E’ nostra responsabilità garantire la sicurezza degli europei, e ciò include anche il trasporto delle merci pericolose. E’ per tale motivo che era a mio parere importante che gli Stati potessero, qualora fosse necessario e in maniera proporzionata e trasparente, imporre l’utilizzo di percorsi obbligatori. Gli Stati devono inoltre avere il diritto di obbligare i trasportatori a utilizzare una modalità di trasporto piuttosto che un’altra, nel caso in cui ritengano che questo garantisca meglio la sicurezza dei loro cittadini.</p>
    </intervention>
  </section>
  <section id="creitem23" title="15. Logistica delle merci in Europa, chiave della mobilità sostenibile (discussione)">
    <intervention id="2-192" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dell’onorevole Inés Ayala Sender a nome della commissione per i trasporti e il turismo, sulla logistica delle merci in Europa, chiave della mobilità sostenibile [2006/2228(INI) ] (A6-0286/2007).</p>
    </intervention>
    <intervention id="2-193" speaker_id="28292" name="Inés Ayala Sender" is_mep="True" mode="spoken" role="relatore">
      <p sl="es">Signor Presidente, questo pomeriggio ci troviamo a discutere di un settore chiave per la crescita, la competitività e l’occupazione in Europa, ovvero la logistica.</p>
      <p sl="es">La logistica è un elemento essenziale per la qualità della vita di tutti i giorni dei cittadini europei, anche se questi ultimi non se ne rendono sufficientemente conto. Il presente esercizio si pone, fra l’altro, l’obiettivo di renderla più visibile ai cittadini.</p>
      <p sl="es">Si tratta di un settore che ammonta a circa il 13 per cento del PIL dell’Unione europea e ha un grande impatto economico, dal momento che fra il 10 e il 15 per cento del costo finale dei prodotti in Europa è imputabile alla logistica. In alcuni settori, come l’importante settore automobilistico, essa supera attualmente per importanza i costi sociali.</p>
      <p sl="es">Si tratta inoltre di un settore che finora sembrava una prerogativa esclusiva dell’industria e del mercato, e il suo successo e il suo potenziale di crescita apparivano incontrovertibili, cosa che dovrà continuare nel futuro. Alle nostre imprese manca però la consapevolezza che il mercato migliore è un mercato ben regolamentato, il quale sostenga e incoraggi le capacità positive ed eviti, dall’altro lato, i possibili rischi, prima che questi si verifichino, nonché gli ostacoli esistenti alla necessaria crescita, alla creatività e allo sviluppo dei nostri cittadini. Accogliamo pertanto con favore la decisione della Commissione di affrontare tale settore valutando quello che l’Unione europea può fare per accrescerne il potenziale e limitare i rischi più evidenti, alla luce delle previsioni di crescita del settore dei trasporti in Europa. Si prevede un aumento del 50 per cento fra il 2000 e il 2020. Sarà quindi possibile sfruttare e incrementare le potenzialità del settore in uno scenario che a nostro avviso è definito da cinque assi fondamentali.</p>
      <p sl="es">Il prima asse è rappresentato dal recente allargamento ad est, il che accresce le distanze e crea nuove periferie, ma allo stesso tempo offre nuove opportunità di mercato e di scambio sullo sfondo della diversità culturale dei nostri cittadini.</p>
      <p sl="es">Il secondo asse è rappresentato dalla globalizzazione, che accelera gli scambi, diversifica i bisogni e ridefinisce i territori e le popolazioni. Il mio paese ad esempio, la Spagna, appare periferico in seguito all’allargamento, mentre la globalizzazione ne fa un crocevia fra regioni di grande importanza come l’America latina, l’Africa e gli scambi con l’Asia.</p>
      <p sl="es">Un altro degli assi fondamentali su cui si impernia la presente analisi della logistica riguarda il cambiamento climatico e gli attuali fabbisogni energetici. E’ necessario aumentare l’efficacia delle infrastrutture, migliorare la gestione del traffico, limitare i viaggi a vuoto, tutti obiettivi a cui la logistica può dare un eccellente contributo, visto il suo sviluppo attuale.</p>
      <p sl="es">Il quarto asse riguarda le opportunità per lo scambio di informazioni che stiamo cercando di introdurre in Europa, all’insegna anche del Settimo programma quadro e di tutto il futuro dell’economia della conoscenza. La logistica incarna l’essenza del trasporto intelligente, un trasporto che ha alla sua base la pianificazione e poggia sempre più sui sistemi di trasporto intelligente. SESAR, il SafeSeaNet e il track and trade sono tutti meccanismi e nuove tecnologie che vengono applicati con successo a tale settore.</p>
      <p sl="es">Infine, i cambiamenti demografici e le aspettative in campo occupazionale per i giovani, problematiche alle quali la logistica può fornire un contributo decisivo. In tal senso il progetto di relazione incoraggia la Commissione a individuare le strozzature e a pianificare nuove proposte.</p>
      <p sl="es">Bisogna evitare degli eccessivi oneri amministrativi, attuando proprio i sistemi intelligenti cui accennavo poc’anzi, nonché introdurre riduzioni e limitazioni, per quanto possa essere complesso, soprattutto nel campo delle dogane e dei traffici marittimi. Se non vado errata comunque la Commissione ha incluso nel suo piano d’azione delle proposte che possono rivelarsi molto positive.</p>
      <p sl="es">Oltre alle strozzature, per le quali abbiamo in programma una serie di soluzioni, sussiste il problema della carenza di infrastrutture e della mancanza di fondi in questo campo. In tal senso chiediamo di porre fine alla rete di reti transfrontaliere laddove si sono fermate, e ad aprire invece alcuni dei valichi storici, come nel caso dei Pirenei o delle Alpi, che a nostro avviso sarebbero di aiuto, riducendo l’eccessivo traffico su alcune strade grazie all’apertura di gallerie ferroviarie.</p>
      <p sl="es">A tale riguardo esiste una proposta concreta, da me sostenuta in modo particolare, ovvero la proposta di un sistema di vie riservate alle merci trasportate per ferrovia. Invitiamo la Commissione a presentarci un progetto in tale ambito.</p>
      <p sl="es">Per quanto riguarda il significato della necessità del finanziamento in questo settore, vorremmo che si tenesse conto del fattore logistico in sede di discussione del futuro finanziamento di una politica europea in materia di trasporti che sia sufficientemente ambiziosa, e che se ne faccia una priorità.</p>
      <p sl="es">In quanto alla mancanza di manodopera, esortiamo la Commissione a rendere tale professione più allettante, ma vorremmo anche che si parlasse non solo di formazione, ma anche di miglioramento delle condizioni sociali e di lavoro.</p>
      <p sl="es">Concludendo, esortiamo la Commissione e la incoraggiamo a far sì che nel futuro si riservi un capitolo concreto sulla logistica in ambito urbano. Secondo noi, i nostri cittadini sono ogni giorno vittime di un traffico nel quale la logistica non appare nella sua veste positiva, bensì in quella più negativa. A tale riguardo riteniamo che sia giunta l’ora che la logistica occupi il posto dovutole in seno al dibattito europeo.</p>
    </intervention>
    <intervention id="2-194" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, onorevoli deputati, vorrei ringraziare in particolare l’onorevole Ayala Sender per la sua relazione sulla logistica delle merci. Vorrei inoltre dirle che mi ricordo della nostra visita a Saragozza dove abbiamo potuto toccare con mano l’importanza di tutti gli sforzi attualmente profusi in Europa per sviluppare la logistica.</p>
      <p sl="fr">La sua relazione ci fa ben sperare per gli orientamenti assunti dalla Commissione nel quadro della comunicazione da essa adottata nel 2006 sulla logistica. Tale risoluzione rappresenta una tappa importante degli sforzi congiunti del Parlamento e della Commissione per migliorare il funzionamento della logistica in Europa.</p>
      <p sl="fr">E’ con rinnovato slancio quindi che mi appresto a presentare fra qualche settimana il piano d’azione per la logistica.</p>
      <p sl="fr">Onorevole Ayala Sender, lei ha descritto chiaramente qual è la posta in gioco: la dimensione economica, le prestazioni fornite dalla logistica, le quali rappresentano un fattore chiave della competitività delle nostre economie. La logistica facilita il flusso di merci e contribuisce a rendere i nostri prodotti concorrenziali dando loro accesso ai mercati più lontani. La logistica è inoltre diventata un settore importante, dinamico, che crea posti di lavoro e nel quale l’Europa può vantare alcune delle società di logistica più competitive. La logistica contribuisce anche al raggiungimento degli obiettivi in campo ambientale. Come lei ha affermato, contribuisce ad alleggerire il traffico. Il trasporto delle merci e la logistica devono inoltre dare una risposta a problemi quali la riduzione del numero di incidenti stradali e la riduzione delle emissioni nocive e dell’inquinamento acustico.</p>
      <p sl="fr">Gli sforzi intrapresi nel campo della logistica non mirano a regolamentare questo settore in piena crescita, bensì a garantirgli un futuro sostenibile permettendogli di attivare il potenziale d’efficacia non ancora espresso nel settore. E’ per tale ragione d’altronde che abbiamo sviluppato il senso della comodalità, il ricorso efficace a differenti modi di trasporto in combinazione gli uni con gli altri. A tale riguardo abbiamo la possibilità, grazie alla logistica, di conciliare gli obiettivi economici e ambientali.</p>
      <p sl="fr">Detto questo, persistono ancora alcuni ostacoli allo sviluppo della logistica. Innanzi tutto, la mancanza di armonizzazione e l’assenza di norme comuni che impediscono l’adozione di nuove soluzioni, ovvero lo sviluppo di tecnologie nel campo dell’informatica e della comunicazione. In tal modo potremmo pianificare meglio il trasporto delle merci, potremmo migliorare il funzionamento e la sicurezza dei sistemi di trasporto, dovremmo migliorare la tracciabilità delle merci e fare in modo che i clienti abbiano a disposizione le informazioni necessarie. La catena logistica deve funzionare come un insieme coerente, anche se include più attori e comprende diverse modalità di trasporto.</p>
      <p sl="fr">In secondo luogo, dobbiamo dare maggiore importanza alla qualità del trasporto delle merci mediante degli indicatori di qualità di servizio, mediante la diffusione delle buone pratiche, il che comporta il miglioramento della formazione professionale, nonché il riconoscimento delle competenze professionali.</p>
      <p sl="fr">In terzo luogo, è necessario affrontare il problema delle strozzature, degli ostacoli al trasporto di merci. Abbiamo consultato tutti gli attori della logistica e ricevuto cinquecento risposte che ci consentiranno di preparare meglio il piano d’azione per la logistica.</p>
      <p sl="fr">La relazione dell’onorevole Ayala Sender pone giustamente l’accento sulla semplificazione delle procedure amministrative, sulla necessità di investire nelle infrastrutture e sulle difficoltà legate alla logistica in un contesto urbano. E’ necessario fornire risposte concrete a tutti questi interrogativi.</p>
      <p sl="fr">Sono lieto che la commissione per i trasporti e il turismo abbia attribuito così tanto peso al piano d’azione per la logistica che presenterò a ottobre. Tale piano d’azione dovrebbe contemplare misure concrete stabilendo degli obiettivi e un calendario ben precisi. Il piano sarà parte di un insieme di iniziative che includerà la creazione di una rete ferroviaria con il trasporto delle merci come priorità, una politica per il settore portuale e due documenti dei servizi della Commissione sullo spazio marittimo senza barriere e sulle autostrade del mare. L’adozione di tutte queste misure costituirà un segnale importante e potremo inoltre ricorrere a delle alternative di trasporto efficaci, integrate, rispettose dell’ambiente e, ovviamente, corrispondenti alle esigenze degli utenti. Il piano d’azione sarà corredato di misure finalizzate a rendere più accattivante il trasporto ferroviario, nonché il trasporto marittimo e sulle vie di navigazione interna.</p>
      <p sl="fr">La Commissione non ha la pretesa di risolvere da sola i problemi legati alla logistica che l’Europa si trova ad affrontare, ma a tale riguardo la relazione dell’onorevole Ayala Sender lancia un segnale agli Stati membri affinché essi sviluppino le loro soluzioni nel campo della logistica, soprattutto per quanto riguarda gli investimenti nelle infrastrutture, a stretto contatto con l’Unione europea. Riusciremo in tale intento solo se gli Stati membri e l’Unione europea uniranno i loro sforzi.</p>
      <p sl="fr">Signor Presidente, onorevoli deputati, il problema della logistica è un problema di prim’ordine. E’ lavorando alla sua soluzione che riusciremo a tradurre in pratica il trasferimento modale che noi tutti invochiamo nel quadro della lotta al riscaldamento globale. A mio avviso sarà grazie a una buona logistica e a delle valide infrastrutture di trasporto che renderemo la mobilità europea sostenibile, ossia compatibile con le nostre esigenze ambientali, per il bene dell’economia e dei cittadini europei.</p>
      <p sl="fr">Onorevole Ayala Sender, a lei vanno i miei sinceri ringraziamenti per il contributo dato ai progressi nel campo della logistica, che rappresenta una delle chiavi per lo sviluppo di un tipo di trasporto sostenibile.</p>
    </intervention>
    <intervention id="2-195" speaker_id="28321" name="Satu Hassi" is_mep="True" mode="spoken">
      <p sl="fi">relatore per parere della commissione per l’industria, la ricerca e l’energia . – Signor Presidente, onorevoli colleghi, vorrei ringraziare di cuore la relatrice, l’onorevole Ayala Sender, per una relazione degna di grande merito.</p>
      <p sl="fi">Sono tuttavia dispiaciuta del fatto che la commissione per i trasporti e il turismo abbia omesso dalla relazione alcune questioni fondamentali sollevate dalla commissione per l’industria, la ricerca e l’energia. Fra queste, la più importante è l’internalizzazione dei costi esterni dei trasporti, come i costi ambientali. Prezzi che tengano conto dei costi reali, fra cui i costi ambientali e sociali, rappresentano uno strumento fondamentale per rendere un mezzo di trasporto intelligente, efficiente e razionale. In Svizzera, il pedaggio imposto agli autocarri ha fatto sì che le spedizioni venissero trasferite in maniera efficace su ferrovia e che diminuisse il numero di automezzi pesanti che viaggiano vuoti. Si tratta di un esempio positivo per tutti noi.</p>
      <p sl="fi">Occorre comprendere che avere un sistema di trasporti efficiente e razionale non significa ampliare costantemente il traffico stradale. Le emissioni di anidride carbonica prodotte dal traffico non possono continuare a crescere all’attuale ritmo, altrimenti le riduzioni delle emissioni ottenute in altri settori, quali l’industria, rappresenteranno una perdita di tempo.</p>
    </intervention>
    <intervention id="2-196" speaker_id="2247" name="Mathieu Grosch" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, desidero innanzi tutto ringraziare la Commissione, nonché la relatrice per il lavoro svolto. La logistica delle merci è un tema così ampio che non sempre è semplice limitarsi alle questioni essenziali. Come si dice in francese: “Qui trop embrasse mal étreint” , ovvero “chi troppo vuole nulla stringe”. Accontentiamoci quindi se oggi saremo riusciti a sviscerare punti essenziali.</p>
      <p sl="de">E’ necessario intraprendere nuove strade, dal momento che la materia non è semplice. Essa si colloca fra economia e crescita, da un lato, e, dall’altro, fra ambiente e sicurezza. Per dirla con parole semplici: tutti vorrebbero avere le merci, ma nessuno vorrebbe il trasporto. Questo settore, che peraltro ha un alto potenziale occupazionale, non gode della migliore reputazione. Dobbiamo innanzi tutto ricordare alla gente che si tratta di un settore importante dal punto di vista economico, in secondo luogo che possiamo trovare nuove soluzioni, e in terzo luogo che vi è in tale campo ancora un potenziale occupazionale.</p>
      <p sl="de">Non mi stanco di ripeterlo: il cenno all’istruzione è a mio avviso molto importante, e gli Stati dovrebbero farlo proprio. La specializzazione in tali settori può creare nuove interessanti professioni. La ricerca può anche contribuire a rendere i trasporti più efficienti, più rispettosi dell’ambiente e sicuri. La collaborazione con i singoli paesi continua a essere il punto centrale. Basti pensare alle reti transeuropee. Tutti pensano in termini globali, ma nessun vuole agire a livello locale. In altre parole: vogliamo ovunque queste reti, ma non ci sono le risorse, a prescindere dal fatto se negoziamo con il Consiglio per ottenere fondi supplementari per le reti europee, o con i singoli paesi.</p>
      <p sl="de">Per quanto riguarda i mezzi di trasporto, credo che nessuno sia contrario al trasferimento delle merci sulla rete ferroviaria e sulle vie di navigazione interna, ma l’efficienza rimane la questione più importante. Essa non si riduce solo a una questione di prezzo. Se il trasporto ferroviario diventa più conveniente, ma non più efficiente, allora non riusciremo a raggiungere questo trasferimento modale. Pertanto, se vogliamo portare avanti tale politica coerentemente, dobbiamo coniugare efficienza e prezzo.</p>
      <p sl="de">Vorrei infine affrontare il tema dei megaliner e della standardizzazione. Non è possibile vietare o consentire tutto a livello europeo. E’ necessario cooperare correttamente con gli Stati membri e individuare direttive, ad esempio nel campo della sicurezza e delle infrastrutture, che diano chiarimenti sul fatto se tali megaliner siano tollerabili o meno.</p>
    </intervention>
    <intervention id="2-197" speaker_id="4306" name="Gilles Savary" is_mep="True" mode="spoken">
      <p sl="fr">a nome del gruppo PSE . – Signor Presidente, vorrei innanzi tutto ringraziare l’onorevole Inés Ayala Sender per l’iniziativa da lei assunta.</p>
      <p sl="fr">Penso che in effetti, signor Commissario, non siamo ancora avvezzi a discutere di logistica, che sia a livello europeo o a livello degli Stati membri. Abbiamo spesso una politica in campo stradale, una in campo ferroviario, una nel campo dell’aviazione, una politica marittima, e ciononostante, in alcuni paesi, riscontriamo enormi difficoltà nel metterle in pratica. La logistica consiste né più né meno nel far sì che non vi sia una cesura troppo netta fra i diversi modi di trasporto e che essi siano utilizzati in modo ottimale laddove offrono la massima efficacia e dove rappresentano il massimo valore aggiunto. A tale riguardo penso che il lavoro svolto dall’onorevole Inés Ayala sia molto promettente e siamo naturalmente in attesa della vostra comunicazione.</p>
      <p sl="fr">Vorrei inoltre ribadire quanto è già stato detto dalla commissione per l’industria: ritengo che non si insista abbastanza sui legami che questa tematica ha con la dimensione ambientale. E’ ovvio che occorre sviluppare la logistica in Europa, che la politica dei trasporti è inscindibile dal mercato unico e dal suo sviluppo, ma non possiamo avere, da un lato, ambiziose risoluzioni sulla riduzione dei gas a effetto serra e, dall’altro, un pudore eccessivo.</p>
      <p sl="fr">A tale riguardo sono preoccupato dal fatto che in tutte le relazioni figurino gli autocarri da 60 tonnellate. In una relazione precedente si parlava pudicamente di concetto modulare europeo; in certe relazioni si parla di megatruck , di gigaliner , facendo riferimento alla teoria della lobby dei trasportatori, ovvero che più grandi sono gli automezzi pesanti, meno consumano e quindi maggiore sarà il risparmio. Si tratta di una falsa teoria. Tanto più gli autocarri sono grandi, tanto più sono concorrenziali nei confronti delle ferrovie e delle vie di navigazione interna, quanto più la vostra politica in materia di ferrovie, vie di navigazione interna e autostrade del mare ne soffriranno, signor Commissario. Non vale nemmeno la pena parlarne. Vi sarà sempre lo stesso numero di autocarri, ma quello che è certo è che vi saranno molte più merci sulle strade, e che noi non avremo raggiunto il nostro obiettivo.</p>
    </intervention>
    <intervention id="2-198" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">a nome del gruppo ALDE . – Signor Presidente, nella sua comunicazione la Commissione afferma giustamente, e non per la prima volta, che la logistica riveste un ruolo importante nella nostra risposta a tutta una serie di nuove sfide, come quella ambientale ad esempio. Naturalmente, altrettanto importante è il ruolo della logistica in relazione alla competitività dell’Unione. La priorità in tale ambito deve andare all’ottimizzazione del sistema dei trasporti europeo, affrontando il problema delle strozzature esistenti e mettendo in pratica una logistica avanzata. E’ necessario agire. Come possiamo migliorare l’efficienza dei singoli modi di trasporto e delle combinazioni di tali modalità? E’ una domanda da un milione di dollari. Vorrei sottolineare a tale riguardo che la previsione di crescita del trasporto merci deve essere affrontata in una maniera quanto più pragmatica possibile. Se vogliamo gestire una tale crescita, allora dobbiamo utilizzare tutti i modi di trasporto. Non si tratta quindi di utilizzare un modo o un altro, bensì tutti i modi.</p>
      <p sl="nl">E’ un peccato che la reazione dell’Assemblea alla comunicazione abbia rischiato di arenarsi in un dibattito politico sulla questione se debbano essere ammessi questi veicoli più pesanti e più lunghi – gli ecocombi o i gigaliner –, come ha poc’anzi affermato l’onorevole Savary. Dopo molte discussioni siamo giunti a un compromesso che è quanto più neutrale possibile. Essendo a favore di tali veicoli più pesanti e più lunghi, vorrei aggiungere qualcosa, e cioè che lanciare appelli a trovare idee innovative, per poi cestinarle sulla base di false argomentazioni, non ci porterà da nessuna parte. Fondate le vostre decisioni su una ricerca degna di questo nome, ecco cosa vi dico. Ancora una volta, la previsione di crescita del trasporto merci sulle strade costituirà un banco di prova molto severo per noi. I risultati dell’immediato futuro dipenderanno dalla priorità che daremo agli ostacoli esistenti. Sarà necessario fare tabula rasa dei dogmi, ivi compresi quelli riguardanti i veicoli più lunghi e più pesanti, oppure la proliferazione dei divieti di guida all’interno dell’Unione europea, i dogmi relativi al cabotaggio e così via. Spero in tutta sincerità che tali priorità verranno formulate prossimamente in modo più chiaro nel piano d’azione della Commissione europea.</p>
      <p sl="nl">Non mi rimane che ringraziare la relatrice per il suo eccellente lavoro. Devo immediatamente lasciare l’Aula, non per mancanza di cortesia, ma perché ho un’importante riunione altrove.</p>
    </intervention>
    <intervention id="2-199" speaker_id="28114" name="Liam Aylward" is_mep="True" mode="spoken">
      <p sl="en">a nome del gruppo UEN . – Signor Presidente, accolgo con favore il contenuto della presente relazione, la quale sostiene lo sviluppo complessivo delle reti stradali transeuropee.</p>
      <p sl="en">In Irlanda, il secondo progetto di sviluppo stradale in ordine di grandezza è la costruzione di una strada lunga 112 km chiamata M3, che toccherà le città di Dunshaughlin, Navan e Kells nella contea di Meath.</p>
      <p sl="en">Il ruolo della Commissione nell’ambito dell’M3 ha attirato di recente una notevole attenzione da parte della stampa in Irlanda. Alcuni fra coloro che si oppongono a tale progetto hanno descritto il ruolo della Commissione al riguardo in modo del tutto sbagliato. Vorrei fare chiarezza sul ruolo preciso svolto dalla Commissione in relazione all’M3. Il 29 giugno 2007 la Commissione ha inviato una lettera di parere motivato al governo irlandese, chiedendo di chiarire la ragione per cui il governo irlandese non aveva condotto una seconda valutazione d’impatto dopo che era stata effettuata una scoperta archeologica a Lismullen nel marzo scorso. Il governo irlandese difenderà la propria posizione, dal momento che ha agito solo dopo aver ricevuto una relazione indipendente dal direttore del Museo nazionale irlandese, la quale raccomandava che i reperti trovati a Lismullen venissero dissotterrati, catalogati e conservati. Tale proposta di piano d’azione ha ottenuto il sostegno del soprintendente all’architettura in Irlanda. Tuttavia la Commissione, inviando una lettera di parere motivato al governo irlandese non intende, come invece riferito dai media , che l’Irlanda venga sanzionata dall’Unione europea per un importo di centinaia di milioni di euro o che la costruzione di questa strada, già iniziata, debba essere sospesa, o che si adiranno le vie legali nei confronti dell’Irlanda. So che si tratta di una questione emotiva, ma è necessario mettere a fuoco il ruolo dell’Unione europea a tale riguardo.</p>
    </intervention>
    <intervention id="2-200" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE . – Signor Presidente, onorevoli colleghi, signor Commissario, in qualità di rappresentante dei Verdi sono ovviamente favorevole a qualsiasi miglioramento della logistica, poiché ciò può contribuire a limitare i danni all’ambiente. Non bisogna però dimenticare che l’Unione europea dispone di poteri per fare veramente qualcosa solo in alcuni campi. Le carenze nel campo della logistica sono sempre da individuare là dove la comunicazione fra diversi vettori non funziona, e questo è dannoso soprattutto quando le ferrovie non possono essere sfruttate, dal momento che i nodi logistici sono ingombranti, gravati dalla burocrazia, inesistenti oppure non sufficientemente sviluppati.</p>
      <p sl="de">Ma anche laddove vengono registrati molti viaggi a vuoto bisogna constatare che esiste un palese deficit di logistica, oppure che semplicemente non è conveniente impiegare gli autoveicoli in modo efficiente. Si tratta di punti centrali che vengono affrontati nella relazione. Tuttavia questo argomento è stato sfruttato anche da alcuni lobbisti. Devo constatare che il miglioramento delle infrastrutture dal punto di vista non è ancora parte della logistica, dei carri o rimorchi vuoti possono viaggiare anche su ferrovie o strade molto buone, e ciò non ci aiuta su alcun fronte. Vorrei però smentire l’idea che la presente relazione sia stata strumentalizzata per fare propaganda a favore dei cosiddetti gigaliner .</p>
      <p sl="de">Già oggi paghiamo le conseguenze del fatto che il trasporto ferroviario e su strada è utilizzato molto male. Tuttavia, a causa di interessi economici particolari – soprattutto dell’industria di lavorazione e di trasformazione del legname, perlomeno così era nel passato –, si vogliono introdurre autocarri particolarmente grandi, e tutto ciò a scapito degli utenti della strada, poiché gli interventi di riparazione, che sia ben chiaro a tutti, diventeranno enormemente più frequenti, se aumenterà il peso che grava sugli assi, nonché il peso che poggia sul manto stradale. Non possiamo quindi parlare di un miglioramento ecologico ed economico, dal momento che la concorrenza nei confronti delle ferrovie viene ulteriormente ed enormemente distorta.</p>
    </intervention>
    <intervention id="2-201" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL. – Signor Presidente, attualmente vengono trasportate su strada molte più merci di quanto non sia indicato per la qualità dell’aria, per la tutela nei confronti dell’inquinamento acustico, per la nostra sicurezza e per lo spazio di cui necessitiamo. Queste operazioni di trasporto continuano a crescere, soprattutto perché sono diventate relativamente meno costose nel corso degli anni. Le imprese organizzano un numero crescente di trasporti che non sono necessari. Vi sono due ragioni a monte di questo fenomeno: la provenienza delle materie prime, le diverse fasi della lavorazione e la vendita dei prodotti finali sono tutti processi che avvengono in luoghi diversi, e ciò dà vita a una moltitudine di operazioni di trasporto superflue fra questi luoghi. Nonostante la costruzione di molti porti e di altri centri di distribuzione, le merci compiono tuttora molti più tragitti del necessario.</p>
      <p sl="nl">Nei paesi a scarsa densità demografica con un sistema ferroviario poco sviluppato o inesistente, fra cui l’America e l’Australia, sono stati sviluppati enormi veicoli commerciali, i cosiddetti megaliner , i quali mantengono i costi del trasporto sulle strade a livelli bassi, ma creano un numero eccessivo di problemi per chiunque altro. Non dobbiamo permettere che tali automezzi facciano la loro comparsa in Europa. Il trasporto merci deve essere ridotto, e ciò che è veramente necessario deve viaggiare, per quanto possibile, per ferrovia o sulle vie di navigazione interna.</p>
    </intervention>
    <intervention id="2-202" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – Signor Presidente, l’importanza della logistica per la nostra società è una cosa risaputa. Tutte le parti interessate hanno il dovere di far sì che la logistica funzioni senza intoppi. Le autorità pubbliche devono rendere il quadro operativo quanto più favorevole possibile e le imprese e l’industria devono ideare modelli per soddisfare la domanda del mercato nella maniera migliore possibile. Sono lieto che la relatrice vi faccia riferimento e sottolinei i diversi ambiti che richiedono la nostra attenzione.</p>
      <p sl="nl">Un aspetto che ha scatenato vivaci discussioni nell’ambito della presente relazione è la questione dei veicoli commerciali più lunghi e più pesanti, i cosiddetti ecocombi . Anche se prove a livello nazionale hanno dato risultati abbastanza positivi, i pareri al riguardo divergono. A mio avviso il compromesso è un buon punto di partenza per un ulteriore dibattito. Sono ansioso di vedere quale sarà il contributo della Commissione a questo dibattito, sia col suo piano di azione per la logistica del trasporto merci sia con lo studio dei pesi e delle dimensioni dei veicoli. L’incarico per lo studio sarà assegnato a breve e i suoi risultati saranno pubblicati l’estate prossima.</p>
      <p sl="nl">Ricapitolando, vorrei congratularmi con l’onorevole Ayala Sender per la relazione da lei redatta e spero che la direzione intrapresa potrà essere sviluppata ulteriormente nel prosieguo dell’anno.</p>
    </intervention>
    <intervention id="2-203" speaker_id="28255" name="Andreas Mölzer" is_mep="True" mode="spoken">
      <p sl="de">a nome del gruppo ITS . – Signor Presidente, la globalizzazione negli ultimi anni ha fatto lievitare le spese legate al trasporto di merci, a cui si è aggiunto l’allargamento a est, nonché una politica di incentivi sbagliata da parte dell’Unione europea. La conseguenza è che ogni giorno milioni di veicoli che trasportano merci si riversano sulle strade, dalle autovetture private fino ai mezzi pesanti, e le conseguenze negative, come gli ingorghi, l’inquinamento acustico, l’inquinamento ambientale e le polveri sottili, stanno esplodendo. Concentrando i trasporti sulle strade, i problemi esistenti negli agglomerati urbani e sulle direttrici principali del traffico, non faranno che acuirsi ulteriormente.</p>
      <p sl="de">Gli automezzi pesanti sono troppo spesso coinvolti negli incidenti stradali, e neanche rigide normative relative ai tempi di riposo in tutta l’Unione europea potranno cambiare granché. Anche la tutela della salute dei cittadini non viene presa sufficientemente sul serio da Bruxelles, altrimenti non ci si spiega la mancata attuazione della Convenzione per la protezione delle Alpi. L’Unione europea ha affrontato tale problema già anni fa e creato piani di azione, così come ha spinto per il trasferimento del trasporto su ferrovia, senza però ottenere niente di concreto.</p>
      <p sl="de">Per quanto riguarda le reti transeuropee non dovremmo più arrancare dietro alla realtà, le cosiddette rollende Landstrasse devono finalmente diventare allettanti dal punto di vista economico.</p>
    </intervention>
    <intervention id="2-204" speaker_id="1" name="Georg Jarzembowski" is_mep="True" mode="spoken">
      <p sl="de">Signor Presidente, signor Vicepresidente della Commissione, onorevoli colleghi, vorrei richiamare l’attenzione sul fatto che la stessa Commissione ha detto che la logistica è compito dell’economia. Ritengo che sia un approccio giusto. In tal senso spero che, quando presenterà il suo piano d’azione, signor Vicepresidente, la Commissione suddividerà i provvedimenti in misure che la Comunità può adottare, misure che gli Stati membri possono adottare, e misure che sono di competenza dell’economia.</p>
      <p sl="de">Va da sé che dobbiamo anche ridurre la burocrazia, la quale ostacola il piccolo cabotaggio, dovendo riempire tutta una serie di moduli, mentre i mezzi pesanti possono attraversare l’Unione europea. Bisogna dunque ridurre tutto quello che è burocrazia statale, e promuovere infrastrutture e sistemi moderni nel campo dei trasporti. Ma non ci facciamo illusioni, la logistica è competenza dell’economia, e non dovremmo farci carico di qualcosa che non siamo assolutamente in grado di portare avanti.</p>
      <p sl="de">In quanto ai gigaliner – sarebbe piuttosto il caso di parlare di veicoli da 60 tonnellate o di autocarri di 25 metri, esistono diverse categorie –, il mio gruppo al momento è definitivamente contrario all’autorizzazione dell’uso generalizzato di tali veicoli per il trasporto, poiché, signor Vicepresidente, nella maggior parte delle regioni dell’Unione europea non vi sono infrastrutture come ponti, incroci o rotatorie adatti a veicoli così lunghi o pesanti. Le casse statali non prevedono alcuni stanziamenti per consolidare i ponti o rifare le rotatorie. Data questa situazione del traffico i gigaliner creano notevoli problemi in relazione alla sicurezza del traffico. Si immagini, un mezzo pesante da 25 tonnellate che prende male una curva in un paesino e deve fare retromarcia!</p>
      <p sl="de">Ritengo che dobbiamo proseguire quanto abbiamo fatto finora. In Finlandia e Svezia, dove vi sono enormi superfici per il trasporto di legname, tali trasporti sono stati consentiti. In questo senso la commissione per i trasporti ha proposto qualcosa di ragionevole. Ha detto che dovremmo autorizzare i gigaliner negli Stati membri, ma a condizioni severe, ovvero solo se dimostreremo alla Commissione che la sicurezza sulle strade è garantita, che vi sono le infrastrutture per i trasporti. Ovvero: sarà fatta una verifica caso per caso, per ogni singolo paese.</p>
    </intervention>
    <intervention id="2-205" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signor Commissario, gli Stati membri devono garantire un quadro favorevole allo sviluppo della logistica nel campo del trasporto delle merci ed eliminare gli ostacoli esistenti. E’ estremamente importante, sia per i trasportatori che per i clienti, che le merci arrivino con puntualità e nei termini prestabiliti.</p>
      <p sl="ro">Entro il 2020 è previsto un aumento del 50 per cento del trasporto di merci. La logistica nel campo del trasporto di merci rappresenta il 13 per cento del prodotto interno lordo dell’Unione europea e il 10-15 per cento del costo finale dei prodotti è rappresentato dal costo di trasporto. E’ per questo motivo che gli Stati membri devono facilitare il trasporto delle merci e che le norme e i controlli vanno attuati basandosi su una piattaforma comune, senza introdurre barriere alla libera circolazione delle merci. Tali norme devono essere trasmesse in via prioritaria a tutti i trasportatori rilevanti, così che questi possano rispettare le norme prestabilite i loro obblighi contrattuali …</p>
      <a text="(Il Presidente interrompe l’oratore)"/>
      <p sl="ro">L’Unione europea deve utilizzare maggiormente mezzi di trasporto compatibili con l’ambiente. Non è una coincidenza che il 70 per cento dei progetti aventi carattere prioritario per lo sviluppo della rete europea dei trasporti si concentri sulle ferrovie e sulle vie navigabili. Purtroppo, gli Stati membri hanno sfruttato poco il programma Marco Polo per il trasferimento di un volume più ampio del trasporto di merci dalla strada al sistema di trasporti marittimo.</p>
      <p sl="ro">La via di navigazione formata da Reno, Canale del Meno e Danubio accorcia la distanza fra l’Europa nordoccidentale e quella sudorientale di 4 000 chilometri. Inoltre, a partire dal 2007 l’Unione europea ha accesso al Mar Nero. Per il trasporto di merci, è necessario dotarsi di sistemi di trasporto intelligenti e di ricorrere alla tecnologia. Ciononostante, il trasporto di merci necessita di una buona infrastruttura dei trasporti ed è per questa ragione che speriamo che i bilanci relativi ai progetti in materia di trasporti a livello comunitario e europeo diventino una priorità nel futuro.</p>
      <p sl="ro">Ritengo che la presente relazione sia estremamente importante per lo sviluppo economico dell’Unione europea. Gli Stati membri devono fare di più per la logistica del trasporto di merci. Le mie congratulazioni alla relatrice.</p>
    </intervention>
    <intervention id="2-206" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Signor Presidente, signor Commissario, sono fra coloro che ritengono che, senza obiettivi ambiziosi, non sia possibile raggiungere il progresso e il benessere, ma credo altresì che la Comunità e l’Unione europea troppo di frequente si sono lanciate in accordi e obiettivi magniloquenti ma poco realistici. Ciò è avvenuto nel 2000 con la strategia di Lisbona, la quale prefigurava che entro il 2010 saremmo diventati l’economia più competitiva e dinamica del mondo; oppure nel 1994, con gli accordi di Essen sulle reti transeuropee, la maggior parte delle quali è ancora in attesa di essere completata. Nel marzo dello stesso anno il Consiglio europeo fissò come obiettivo la riduzione del 20 per cento delle emissioni di gas serra e del consumo di energia, quando non siamo nemmeno in grado di raggiungere gli obiettivi molto più modesti che ci siamo impegnati a conseguire a Kyoto.</p>
      <p sl="es">Stiamo discutendo della logistica delle merci in Europa come di una delle chiavi della mobilità sostenibile, qualcosa di imprescindibile per la nostra crescita e il nostro sviluppo; e, vista la sostanziale crescita prevista nel settore dei trasporti di merci di qui al 2020, non possiamo dare per scontata la logistica, e farne uno strumento necessario per incrementare l’accessibilità, l’efficienza e la sicurezza, oltre alla sostenibilità dell’intero settore.</p>
      <p sl="es">Al contempo però è necessario correggere le carenze che persistono, come la strozzatura nella rete stradale transeuropea del passo di Biriatu, nei Paesi Baschi, o in altre località, oppure come l’attuale mancanza di corridoi dedicati alle merci nella rete ferroviaria, le quali non devono essere necessariamente ad alta velocità per essere competitive, o ancora come il livello estremamente scarso dell’interoperabilità delle ferrovie o la mancanza di trasbordi efficienti.</p>
      <p sl="es">Occorre potenziare i sistemi di trasporto intelligenti, applicare le potenzialità di Internet alla gestione del trasporto di merci, normalizzando i pesi, le misure e le norme relative al carico, riducendo gli oneri burocratici e creando sportelli unici.</p>
      <p sl="es">E’ necessario integrare l’intermodalità con i diversi modi di trasporto, senza trascurare le autostrade del mare e le vie di navigazione interne e, soprattutto, integrare tutti i costi reali, inclusi quelli ambientali, nel prezzo di utilizzo. E tutto ciò non può essere fatto tagliando i contributi degli Stati alla proposta comunitaria.</p>
    </intervention>
    <intervention id="2-207" speaker_id="28161" name="Margrete Auken" is_mep="True" mode="spoken">
      <p sl="da">Signor Presidente, la politica dei trasporti dell’Unione europea è deragliata. Le questioni cruciali come il cambiamento climatico, gli ingorghi stradali e gli incidenti non vengono affrontati in maniera adeguata. E’ come se ci fossimo abituati agli ingorghi e agli incidenti stradali, ma non ci si può semplicemente abituare anche al cambiamento climatico, una volta che questo è avvenuto. Dobbiamo agire adesso. Eppure la mentalità tradizionalista prevale sempre, anche in questa relazione peraltro eccellente, che però contiene la proposta assurda di consentire l’utilizzo dei megaliner .</p>
      <p sl="da">Cosa succede se aggiungiamo questi articolati di 60 tonnellate? Avremo meno autocarri in circolazione? E’ ovvio di no. Il vantaggio rappresentato da un autocarro più grande sarà neutralizzato dall’aumento della quantità di merci trasportate. E’ una legge naturale: è il risultato dell’abbattimento dei costi di trasporto. Le nostre strade saranno riempite di questi magazzini su ruote, e non vi sono gestione intelligente del traffico o altri trucchi che possano aiutare in questo caso. Sarà come applicare dei piccoli cerotti su una ferita estesa, che non fa che crescere alla luce dell’attuale politica dei trasporti.</p>
      <p sl="da">Onorevoli colleghi, votate contro il paragrafo 21 relativo ai megaliner ! Non dobbiamo introdurre un mezzo pesante del genere in Europa. Non dobbiamo rendere più conveniente trasportare le merci su gomma. Come già è stato detto in precedenza, ciò minerà la concorrenzialità dei trasporti per via marittima e su ferrovia. E sono proprio queste forme di trasporto che vanno rafforzate, se vogliamo che l’Europa abbia un sistema di trasporto delle merci sostenibile.</p>
    </intervention>
    <intervention id="2-208" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, la presente relazione è da accogliersi con favore, poiché la logistica rappresenta la chiave dello sviluppo economico, così come il trasporto e la mobilità rappresentano il motore dello sviluppo sostenibile. Essa deve inoltre trovare risposte alle attuali sfide come la necessità di alleggerire il traffico e di contrastare il cambiamento climatico.</p>
      <p sl="ro">Vista la necessità di uno sviluppo economico sostenibile e l’esigenza di ridurre l’inquinamento, la logistica, la pianificazione, lo scambio delle migliori pratiche, nonché una cooperazione efficiente fra tutte le parti interessate, che siano le autorità, i produttori, i trasportatori o i destinatari, sono le unche soluzioni percorribili. Attualmente, sia i trasportatori che i destinatari preferiscono i tempi rapidi garantiti dal trasporto su strada e per via aerea. Purtroppo, l’estrema calura di questa estate ha causato in certe regioni come la Romania l’introduzione di restrizioni al traffico di mezzi pesanti, il che ha fatto sì che il traffico di veicoli commerciali abbia incontrato difficoltà e che siano state registrate perdite in termini finanziari.</p>
      <p sl="ro">In tali condizioni, il trasporto ferroviario e, soprattutto, tutte le vie di navigazione interna e le rotte marittime brevi, nonché la comodalità, presentano vantaggi innegabili per quanto riguarda la diminuzione della pressione sulle infrastrutture stradali. E’ assolutamente necessario riavviare il dibattito sul cofinanziamento delle reti di trasporto transeuropee, poiché, per fare degli investimenti così ingenti nell’infrastruttura europea, non basta assumersi degli impegni finanziari a livello nazionale, aldilà della loro entità e per quanto possano essere buone le intenzioni alla loro base, essi sono insufficienti, soprattutto nel caso dei nuovi Stati membri.</p>
      <p sl="ro">La Commissione deve tenerlo presente e stanziare ulteriori fondi a partire dal 2008. Vorrei soffermarmi sull’importanza della raccomandazione della relatrice indirizzata agli Stati membri di stilare dei piani di azione nazionali per la logistica del trasporto di merci, unitamente al piano di azione generale dell’Unione europea. All’interno di tali piani nazionali, è necessario dare peso soprattutto ai trasporti transfrontalieri verso e da paesi terzi, nonché alla sicurezza dei trasporti. Questi piani possono contribuire concretamente al miglioramento della gestione in via prioritaria e all’assorbimento del finanziamento del Fondo strutturale e di coesione, con l’obiettivo di migliorare e ampliare l’infrastruttura dei trasporti, nonché a migliorare la cooperazione fra i progetti TEN e Marco Polo a livello transfrontaliero.</p>
    </intervention>
    <intervention id="2-209" speaker_id="23768" name="Bogusław Liberadzki" is_mep="True" mode="spoken">
      <p sl="pl">Signor Presidente, desidero congratularmi con l’onorevole Ayala Sender per la sua eccellente relazione.</p>
      <p sl="pl">Vorrei sollevare due questioni specifiche: in primo luogo, anch’io accolgo con favore il punto della relazione che sottolinea l’intenzione da parte della Commissione europea di studiare la possibilità di creare un documento di trasporto unico per tutti i modi di trasporto. Si tratta di un annuncio molto interessante, che potrebbe sostenere l’interoperabilità, promuovere il trasporto intermodale, che non richiede investimenti di denaro e potrebbe contribuire a integrarci in grande misura.</p>
      <p sl="pl">La seconda questione, che ritengo essere anch’essa di grande importanza, è la creazione di un sistema di formazione e perfezionamento professionali nel campo dei trasporti e della logistica, in modo da creare un sistema per il riconoscimento reciproco delle qualifiche e delle competenze; questo punto si riferisce al paragrafo 17. Sostengo senz’altro questo progetto per le ragioni cui ho accennato in precedenza.</p>
      <p sl="pl">La terza questione che vorrei sollevare riguarda Schengen e, più in particolare, come i nuovi Stati membri dovranno introdurre i suoi principi in pratica.</p>
    </intervention>
    <intervention id="2-210" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, desidero ringraziare anch’io l’onorevole Ayala Sender per l’eccellente lavoro che darà luogo oggi a una relazione d’iniziativa – proprio mentre noi discutiamo di questa forma di lavoro in seno al Parlamento – sulla logistica delle merci in Europa, tema molto concreto per i nostri concittadini, cosa che è già stata ribadita più volte in questa sede.</p>
      <p sl="fr">Siccome occorre essere veloci, due idee principali. La prima riguarda il fatto che è più che mai essenziale tener conto delle questioni logistiche nella nostra strategia globale per il trasporto delle merci, ma soprattutto tenendo conto della logistica urbana e dei problemi legati alla logistica nelle città.</p>
      <p sl="fr">La seconda idea, e parlo in qualità di membro della commissione per i bilanci, è la seguente: gli investimenti consentiti dall’Unione devono includere il finanziamento delle infrastrutture logistiche. Conoscete bene lo sconcerto che abbiamo provato di fronte all’importo dei fondi stanziati a favore delle reti transeuropee dei trasporti, e conto sul suo sostegno, signor Commissario, affinché gli Stati membri intensifichino i loro sforzi – a patto che riusciate a convincerli – quando si tratterà di rinegoziare le prospettive finanziarie.</p>
      <p sl="fr">Vorrei infine sottolineare, come hanno già fatto molti colleghi stasera, la posizione espressa riguardo alla circolazione in Europa dei mezzi pesanti di oltre 60 tonnellate, i gigaliner, che non corrispondono agli obiettivi europei né in materia di sicurezza né in materia di tutela ambientale e di sviluppo sostenibile, come diversi colleghi hanno sottolineato molto bene.</p>
    </intervention>
    <intervention id="2-211" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Signor Presidente, signor Commissario, la logistica è una tematica che riguarda principalmente l’industria e il settore dei trasporti e a mio avviso è in questo ambito che dovrebbe rimanere. Si tratta di considerazioni in cima all’agenda europea e globale, ed è per questo motivo che accogliamo con favore la proposta della Commissione. Ma è necessario concentrare gli sforzi sulla garanzia di un quadro migliore anziché su ulteriori norme o divieti a livello europeo. E’ necessario semplificare la normativa, e sono lieta che abbiamo snellito considerevolmente il progetto di relazione della relatrice.</p>
      <p sl="nl">Vorrei aggiungere qualcosa riguardo agli ostacoli esistenti nel campo della logistica. L’anno passato discutemmo in questa Assemblea la relazione Naiades. Diamo il nostro pieno sostegno alla Commissione a questo riguardo, perché vi sono molti ostacoli anche nel campo del trasporto sulle vie di navigazione interna, e spero che l’Esecutivo non tarderà a presentare le sue prime proposte al Parlamento. Un altro ostacolo nel campo della logistica è la restrizione imposta a questi veicoli da 60 tonnellate. Sono a favore del compromesso raggiunto, ovvero che gli Stati membri devono poter decidere se applicare o meno questa disposizione, ma mi rendo anche conto vi è un numero incredibile di miti al riguardo, per non dire “megamiti”. Presto sarà condotto uno studio, signor Commissario. La esorto innanzi tutto a studiare le rotte internazionali. Concordo con l’onorevole Jarzembowski quando dice che non dobbiamo far entrare i gigaliner nelle nostre città e nei nostri paesi. Ma sulle lunghe distanze dove non vi è alcuna alternativa va bene. Atteniamoci quindi ai dati di fatto. Attendo le vostre conclusioni con interesse.</p>
    </intervention>
    <intervention id="2-212" speaker_id="23805" name="Zita Gurmai" is_mep="True" mode="spoken">
      <p sl="hu">Ringrazio l’onorevole Ayala Sender per la sua eccellente relazione, con la quale ha dato un quadro d’insieme molto ampio, abbracciando tutti gli ambiti, cosa che contribuirà a stilare il piano di azione della Commissione.</p>
      <p sl="hu">Si tratta di un investimento nel futuro dell’economia europea per una logistica dei trasporti delle merci puntuale ed efficace in tutta l’Europa. La sua esistenza contribuirà a uno sviluppo economico sostenibile, a migliorare la competitività e lo sviluppo regionale. Tuttavia, per raggiungere questo obiettivo saranno necessari sempre più qualità, una logistica più puntuale, efficace e sicura e, cosa più importante, l’armonizzazione dei metodi di trasporto così che l’efficienza e i vantaggi dei singoli metodi possano essere sfruttati appieno. Ciò richiede le giuste condizioni tecniche, pratiche ed economiche.</p>
      <p sl="hu">E’ necessario condurre valutazioni d’impatto che si basino su una strategia unificata per lo sviluppo della logistica. E’ importante separare i ruoli dello Stato e del settore privato. Una logistica efficiente è fondamentale per raggiungere una mobilità sostenibile. Delle soluzioni logistiche mature contribuiscono all’ottimizzazione del trasporto delle merci, e perciò è anche utile tenere conto delle opportunità per il sostegno alla ricerca e allo sviluppo nel campo della logistica.</p>
    </intervention>
    <intervention id="2-213" speaker_id="4461" name="Luís Queiró" is_mep="True" mode="spoken">
      <p sl="pt">Con la presente relazione di iniziativa, e approfitto dell’occasione per congratularmi con la relatrice, speriamo di contribuire alla definizione di un quadro strategico per la logistica delle merci nell’Unione europea. La logistica va concepita come uno strumento necessario per una pianificazione e un’implementazione efficace nell’ambito di un utilizzo equilibrato e sostenibile dei diversi modi di trasporto.</p>
      <p sl="pt">La logistica è quindi al centro di un processo di razionalizzazione, in modo da raggiungere nel futuro il massimo della competitività e della sostenibilità. Benché la logistica moderna comporti vantaggi nel campo dell’efficacia economica e della competitività, dell’ottimizzazione dell’utilizzo delle risorse, della creazione di opportunità d’impiego, della tutela ambientale e del miglioramento della sicurezza, occorre ammettere che vi sono ancora problemi da risolvere, fra cui il cronico sottofinanziamento delle reti transeuropee, in cui si inserisce lo sviluppo della logistica delle merci. E’ poi necessario esplorare forme di finanziamento alternativo, ricorrendo a iniziative pubblico-privato, alla Banca europea per gli investimenti, ai Fondi strutturali, e così via.</p>
      <p sl="pt">Un altro punto che va sottolineato, incluso opportunamente nella presente relazione, riguarda la necessità che il già citato piano d’azione della Commissione preveda misure per la lotta alla criminalità organizzata nel settore dei trasporti internazionali di merci, migliorando la sicurezza dei carichi contro furti, rapine e pirateria stradale. E’ compito delle autorità pubbliche regolare questo e altri aspetti e, d’altro canto, facilitare il trasporto multimodale di merci, attività essenzialmente imprenditoriale. Le misure come i costi amministrativi unici e la riduzione della burocrazia diminuiscono i costi e garantiscono un’economia più sana e competitiva nel settore.</p>
      <p sl="pt">Visto l’alto tasso di crescita previsto nel campo del trasporto di merci, il futuro della logistica sarà di importanza fondamentale per fare in modo che possiamo beneficiare di trasporti efficienti, sostenibili, accessibili e sicuri. In tale modo siamo certi che la logistica costituirà sempre più uno strumento essenziale per raggiungere gli obiettivi di Lisbona.</p>
    </intervention>
    <intervention id="2-214" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, signor Commissario, una logistica delle merci efficiente non può essere disgiunta dalla coesione territoriale, aspetto descritto nella sua relazione dall’onorevole Ayala, con la quale vorrei congratularmi per il suo lavoro serio e rigoroso. In tale contesto, vorrei chiedere alla Commissione di prestare particolare attenzione ai problemi specifici dei territori insulari, per i quali il trasporto marittimo ha un importanza particolare.</p>
      <p sl="es">La semplificazione delle procedure, l’affrontare i problemi dei porti insulari, come i sovracosti dovuti alle limitazioni di mercato, o come incoraggiare la costruzione di nuove infrastrutture mediante le reti transeuropee e i Fondi strutturali e di coesione, sono tutte misure che contribuiranno a migliorare lo sviluppo economico e la competitività delle isole.</p>
      <p sl="es">Vorrei concludere chiedendo alla Commissione che sia riservata alle esigenze specifiche delle isole una considerazione particolare nel futuro piano d’azione sulla logistica dei trasporti che verrà prossimamente presentato.</p>
    </intervention>
    <intervention id="2-215" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, l’attuale politica dei trasporti europea pone l’accento su un maggiore impiego del software nel settore, vale a dire su soluzioni più intelligenti mirate ad aumentare l’efficienza, ma anche al servizio degli interessi della tutela ambientale e della salute. Non mi soffermerò sulle ragioni di questa inversione di rotta, ma essa è senz’altro dovuta al fatto che mancano i fondi per nuove infrastrutture più grandi –basti pensare a tale riguardo al poco lusinghiero capitolo del finanziamento delle reti transeuropee eccetera.</p>
      <p sl="de">Con queste premesse è particolarmente importante far sì che nuovi mezzi non rientrino sulle strade austriache ed europee dalla finestra. Mi riferisco – e non sono il primo – agli automezzi pesanti da 60 tonnellate, o gigaliner o comunque li si voglia chiamare. In ogni caso, non possono essere consentiti in un’infrastruttura non all’altezza. In un territorio pianeggiante con poco traffico forse rappresentano una buona soluzione, ma nelle regioni montuose e densamente edificate sarebbe decisamente la soluzione sbagliata. In Austria non siamo assolutamente attrezzati per dei mezzi superpesanti. Negli ultimi mesi abbiamo visto a più riprese quali siano le conseguenze per i ponti e per il carico cui sono sottoposti. Non siamo assolutamente interessati a crearci nuovi problemi. Questo non è neanche nell’interesse della politica dei trasporti e soprattutto non è nell’interesse della politica in materia sanitaria e ambientale.</p>
      <p sl="de">Se non riusciamo a raccogliere nuovi fondi a livello europeo per i costi esterni delle autentiche infrastrutture, allora dovremmo lasciare le cose così come sono, oppure, nel caso specifico, lasciare i gigaliner nella Finlandia del nord.</p>
    </intervention>
    <intervention id="2-216" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, onorevoli deputati, vi ringrazio per esservi uniti alla relatrice nel sottolineare l’importanza della logistica, non solamente dal punto di vista economico, ma anche per quanto riguarda gli aspetti ambientali e sociali. E’ necessario – e credo che a tale riguardo il giudizio sia unanime – far progredire la logistica, renderla più efficace, più rispettosa dell’ambiente. La relazione dell’onorevole Ayala Sender lo afferma chiaramente, cosa che accolgo con favore.</p>
      <p sl="fr">Nel piano d’azione per la logistica che verrà pubblicato entro la fine di ottobre, riconoscerete una serie di proposte da voi espresse di cui ho preso atto con molta attenzione questo pomeriggio. Signor Presidente, poiché non ho a disposizione molto tempo per rispondere, accennerò semplicemente alle norme relative alle dimensioni dei mezzi pesanti. Essendo tale questione forse una fra le più controverse, non riusciremo a discuterne in maniera esaustiva oggi. Mi limiterò a fare qualche osservazione.</p>
      <p sl="fr">E’ un dato di fatto che attualmente la maggioranza delle merci è trasportata su gomma, anche se negli anni a venire vorremmo dirottare molto più traffico verso gli altri modi di trasporto. E’ necessario analizzare tutte le misure destinate a migliorare l’efficacia di tale modo di trasporto e a ridurre il suo impatto ambientale.</p>
      <p sl="fr">Tale analisi deve inoltre vertere sulla normativa in materia di dimensioni degli autocarri, la direttiva 96/53. Credo che sia necessario considerare tutte le modifiche con molta cautela, perché le ripercussioni possono essere complesse. Occorre valutare le ripercussioni che autocarri più larghi o più pesanti potrebbero avere sull’infrastruttura, la sicurezza, l’ambiente, l’economia degli spedizionieri e dei vettori, nonché per la concorrenza intermodale.</p>
      <p sl="fr">Ancora una volta, vorrei che affrontassimo tali questioni con molta serietà, ed è per questo motivo che i miei servizi avvieranno uno studio che consentirà di valutare le esperienze del passato. I risultati di tale studio ci permetteranno quindi, onorevoli deputati, di discutere insieme di tutte le sfumature di questa tematica così importante, tematica che non può essere affrontata alla leggera.</p>
      <p sl="fr">Questo per quanto concerne il mio primo punto. Concludo rapidamente, signor Presidente, devo dire troppo rapidamente, ma rispetto il calendario del Parlamento.</p>
      <p sl="fr">La seconda questione di rilievo che richiede anch’essa l’impiego della logistica riguarda le infrastrutture. E’ stata sollevata la questione del finanziamento delle infrastrutture. Vorrei segnalare il nuovo programma Marco Polo II, che ci permetterà di finanziare delle soluzioni logistiche a sostegno del trasferimento modale o della riduzione del traffico.</p>
      <p sl="fr">Infine, il tema della formazione delle risorse umane. L’onorevole Rack, che mi ha preceduto come oratore, ha parlato giustamente di una nuova cultura che deve essere sviluppata. E’ proprio questo il punto centrale al quale si torna sempre, ovvero le donne e gli uomini che sono responsabili delle attività di trasporto e che devono inoltre padroneggiare tutta una serie di nuove discipline per poter rendere il trasporto veramente più efficace e la mobilità più sostenibile, ovvero più conveniente per quanto riguarda i problemi ambientali.</p>
      <p sl="fr">Vorrei ringraziare di cuore il Parlamento e terrò in grande considerazione la presente relazione e la discussione alla quale ha dato luogo.</p>
    </intervention>
    <intervention id="2-217" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem24" title="16. Cielo unico europeo (discussione)">
    <intervention id="2-219" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale dell’onorevole Paolo Costa, a nome della commissione per i trasporti e il turismo, sulla creazione del Cielo unico europeo attraverso blocchi funzionali di spazio aereo [COM(2007)0101 definitivo] (O-0035/2007 – B6-0135/2007).</p>
    </intervention>
    <intervention id="2-220" speaker_id="4306" name="Gilles Savary" is_mep="True" mode="spoken">
      <p sl="fr">autore . – Signor Presidente, occorre innanzi tutto dare a Cesare quel che è di Cesare, o a un altro italiano, vale a dire all’onorevole Paolo Costa, che è il vero autore di questa interrogazione scritta e che, essendo assente, mi ha chiesto di sostituirlo e di presentarvela.</p>
      <p sl="fr">Si tratta di un’interrogazione orale con discussione alla Commissione sulla costruzione del cielo unico europeo mediante blocchi funzionali di spazio aereo o, in altre parole, sulle intenzioni della Commissione riguardo all’attuazione o allo stato di avanzamento dell’attuazione per quanto si può valutare al momento presente, nonché del pacchetto di testi che aveva dato luogo a una concertazione nel dicembre 2003, ribattezzato “il pacchetto cielo unico”.</p>
      <p sl="fr">Uno di questi testi prevedeva la creazione dei blocchi funzionali di spazio aereo, vale a dire rotte degli aerei di linea ai diversi livelli dello spazio aereo, al fine di ottimizzare la situazione dal punto di vista dei consumatori, ridurre i gas serra e, se possibile, diminuire la congestione negli aeroporti più trafficati, senza dimenticare l’obiettivo di abbassare possibilmente il costo del trasporto aereo. La questione è particolarmente delicata, essendovi reticenze da parte degli Stati membri, i quali hanno sempre riaffermato la loro sovranità sullo spazio aereo. Ciò è vero in particolare per gli Stati membri – e uno di questi mi sta particolarmente a cuore, essendo il mio paese di origine –, che dispongono di forze armate importanti e di blocchi di spazio militare riservati in modo praticamente discrezionale.</p>
      <p sl="fr">L’onorevole Paolo Costa è preoccupato dal fatto che tale testo – uno dei quattro sul cielo unico – sulla creazione dei blocchi di spazio non ha fatto, a quanto pare, passi avanti, come invece si poteva credere, e che ha provocato notevoli resistenze da parte degli Stati membri. La domanda che l’onorevole Paolo Costa rivolge alla Commissione è quindi la seguente: la Commissione ha appena pubblicato una comunicazione nella quale viene affermato con chiarezza che il costo della mancata costruzione del cielo unico europeo mediante blocchi funzionali di spazio aereo potrebbe raggiungere il miliardo di euro circa. L’onorevole Costa rivolge una prima domanda: può la Commissione accontentarsi di una situazione del genere e ritiene che l’attuazione del regolamento (CE) n. 551/2004, relativo all’organizzazione dello spazio aereo, sia soddisfacente? Come spiega la Commissione il fatto che nessun nuovo blocco di spazio aereo funzionale sia divenuto operativo dall’entrata in vigore di tale regolamento?</p>
      <p sl="fr">L’articolo 10 di tale regolamento prevede che l’organizzazione dello spazio aereo venga estesa allo spazio aereo inferiore e chiede alla Commissione di prevedere qualsiasi altra misura appropriata “alla luce dei progressi conseguiti”. Sulla base di tali presupposti, quali sono le modifiche che la Commissione ritiene opportune per la normativa attuale? Infine, concorda la Commissione sul fatto che non si deve attendere la fine del 2008 per presentare una proposta al riguardo?</p>
      <p sl="fr">L’ultima domanda dell’onorevole Costa – l’interrogazione in questione presenta, come vedete, più domande al suo interno: concorda la Commissione sul fatto che il metodo bottom-up , il quale ha lasciato agli Stati membri la responsabilità di creare fra loro blocchi di spazio aereo funzionali, è fallito, e non ritiene essa che sia giunta l’ora di adottare un approccio più proattivo da parte dell’Unione europea?</p>
      <p sl="fr">Onorevoli colleghi, credo di avere riferito l’interrogazione dell’onorevole Costa alla Commissione europea senza tradirne lo spirito.</p>
    </intervention>
    <intervention id="2-221" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Onorevole Savary, La ringrazio e vorrei ringraziare anche, per suo tramite, l’onorevole Costa, visto che ritengo che l’interrogazione sia formulata molto bene e affronti un problema vero.</p>
      <p sl="fr">La riforma del marzo 2004 aveva come obiettivo quello di organizzare il traffico aereo in funzione dei bisogni operativi e non più in funzione delle frontiere nazionali, questo al fine di accorciare i tragitti ed evitare che gli aerei girino in cielo inutilmente. Risponderò alle singole domande.</p>
      <p sl="fr">La prima riguarda i costi della gestione del traffico aereo e le sue ripercussioni sul bilancio del cielo unico. L’onorevole Costa e lei stesso avete menzionato la cifra chiave di un miliardo di euro nel caso in cui il cielo unico non dovesse tradursi in realtà, e io aggiungerei che il risparmio potenziale è, secondo Eurocontrol, ancora più sostanziale, ammontando a tre miliardi di euro. Oltre alla riduzione dei costi per le compagnie aeree, due miliardi di risparmi scaturiranno dal miglioramento dell’efficacia dei servizi aerei.</p>
      <p sl="fr">E’ vero, onorevole Savary, che la realizzazione del cielo unico europeo non procede con sufficiente rapidità, tenuto conto dell’importanza degli obiettivi, quali la competitività, lo sviluppo sostenibile, la lotta contro il cambiamento climatico e la sicurezza nei cieli. Dobbiamo dunque per questo incrociare le braccia, standocene con le mani in mano? No. Le norme fondamentali adottate sul cielo unico hanno dotato per la prima volta la Comunità di veri poteri in tale campo. La riforma del 2004 è stata attuata: separazione fra la regolamentazione e la prestazione di servizi, certificazione dei fornitori di servizi secondo le norme europee, licenza di controllore aereo e numerose misure tecniche adottate attraverso la procedura di comitato. Infine, il lancio del progetto industriale SESAR, vero complemento del cielo unico.</p>
      <p sl="fr">Ma è necessario accelerare i tempi. La Commissione deve stilare un bilancio di ciò che ha fatto. Nel dicembre 2006 ho costituito un gruppo di esperti di alto livello che nel luglio scorso mi ha consegnato una relazione sulle riforme che sono assolutamente indispensabili. La Commissione presenterà una comunicazione al riguardo nel prossimo autunno.</p>
      <p sl="fr">La seconda domanda riguarda i blocchi di spazio funzionali. E’ sì vero che, nel quadro della riforma del 2004, il Consiglio ha optato per un metodo bottom-up , ovverosia dal basso verso l’alto, mediante l’azione delle amministrazioni nazionali, per la costituzione di tali blocchi. A dire il vero, tale metodo non è pienamente soddisfacente, dal momento che riduce la capacità della Commissione e delle istituzioni comunitarie di far sì che i blocchi si traducano in realtà e che gli sforzi a livello locale non si arenino. Un altro aspetto del problema è il mancato sottolineamento dell’importanza di migliorare l’efficienza economica del servizio fornito. Nel primo semestre del 2008 tenteremo di introdurre un approccio basato sulle prestazioni, il quale dovrebbe fissare degli obiettivi specifici di prestazione per i fornitori di servizi, nonché prevedere degli incentivi e dei meccanismi d’intervento nel caso di mancata attuazione. A mio avviso tale approccio basato sulle prestazioni permetterà di accelerare la creazione dei blocchi funzionali, poiché saranno indispensabili per raggiungere degli obiettivi in fatto di prestazioni. Stiamo lavorando all’idea di un organo di valutazione delle prestazioni, nonché all’idea di un coordinatore incaricato di sviluppare più rapidamente tali progetti. Personalmente ritengo che un coordinatore, sulla falsa riga del coordinatore per le reti transeuropee, sarebbe molto utile per attivare la costituzione di questi blocchi funzionali di cui noi tutti abbiamo bisogno.</p>
      <p sl="fr">Ebbene sì, non attenderemo il 2009 per accelerare la creazione e l’efficienza dei blocchi funzionali. E’ mia intenzione presentare al Parlamento un’iniziativa a metà del 2008. Vi è un consenso unanime sul fatto che tali blocchi potranno essere efficaci solo se lo spazio aereo superiore e quello inferiore saranno considerati indivisibili.</p>
      <p sl="fr">Infine la quarta domanda, quella riguardante l’approccio bottom-up degli Stati membri, che, bisogna ammetterlo, è in parte fallito. Ma dobbiamo forse adottare l’approccio opposto? Non ne sono sicuro. Ritengo che si debba persistere nel tentativo di sfruttare tale approccio bottom-up , ma è necessario passare a una seconda tappa che verta sulle prestazioni e sui meccanismi per sviluppare il cielo unico. Occorre collaborare attivamente con gli Stati membri per aumentare l’impegno politico e esercitare una pressione dall’alto verso il basso affinché vengano sviluppati i blocchi funzionali dello spazio aereo.</p>
      <p sl="fr">Ecco perché sono dell’opinione, signor Presidente, onorevoli deputati, che la presente interrogazione era formulata bene, perché permette di indicare le principali iniziative che, a mio parere fondatamente, assumeremo, continuando nella direzione che ho appena delineato, onorevole Savary.</p>
    </intervention>
    <intervention id="2-222" speaker_id="1" name="Georg Jarzembowski" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Vicepresidente della Commissione, siamo soddisfatti dei risultati da voi ottenuti per quanto riguarda il miglioramento dell’efficienza nello spazio aereo, ma la sua risposta è stata comunque assolutamente chiara. La risposta voleva dire che gli Stati membri non hanno svolto il loro compito. Gli Stati membri sono venuti meno all’impegno assunto nel 2004 di creare blocchi funzionali dello spazio aereo. Da un lato ciò comporta, come lei ha detto, costi che sfiorano i tre miliardi di euro, ma dall’altro questo comporta anche un inquinamento ambientale.</p>
      <p sl="de">Attualmente stiamo discutendo l’introduzione dello scambio di emissioni nel traffico aereo, e stiamo parlando del 3 per cento delle emissioni prodotte dal traffico aereo. Se disponessimo di una gestione del traffico aereo razionale, rapida ed efficiente potremmo ridurre il consumo di carburante di un massimo del 12 per cento e ottenere così un taglio delle emissioni di CO2 . Signor Vicepresidente, lei è un gentiluomo, ma bisogna dirlo a chiare parole: gli Stati membri non adempiono ai loro doveri. Pertanto tutti noi, lei e noi parlamentari, vogliamo dire agli Stati membri: dovete assolvere ai vostri compiti! Siete incaricati di recuperare tutto quello che finora avete fatto con lentezza. Ma probabilmente questo non sarà sufficiente, signor Vicepresidente.</p>
      <p sl="de">Occorre inoltre minacciare di modificare l’approccio bottom-up , bottom-down . Se gli Stati membri non sono in grado di compiere passi avanti in un settore così importante come la sicurezza aerea, l’efficienza nel settore aereo e gli effetti sul clima del trasporto aereo, allora ci aspettiamo non solo che lei presenti nel 2008 una relazione nella quale si affermi che gli Stati membri stanno registrando progressi nella creazione di blocchi dello spazio aereo, bensì ci aspettiamo che li metta sotto pressione. Può sempre contare sul nostro sostegno. Poi dovremo modificare il sistema e creare i blocchi dello spazio aereo a livello europeo. Questo è il bastone di cui abbiamo bisogno per costringere gli Stati membri a creare dei blocchi funzionali dello spazio aereo che siano efficienti. So quanto tutto ciò sia difficile, ma non è con parole amichevoli che si ottengono questi risultati. Pian piano dobbiamo cominciare a mostrare il bastone.</p>
    </intervention>
    <intervention id="2-223" speaker_id="1309" name="Brian Simpson" is_mep="True" mode="spoken">
      <p sl="en">a nome del gruppo PSE . – Signor Presidente, siedo da così tanto tempo in questo Parlamento che mi ricordo quando il Commissario de Palacio propose per la prima volta il cielo unico europeo e l’espressione “blocchi funzionali dello spazio aereo” fece il suo ingresso nel lessico dell’Unione europea. Dopo un parto difficile, nel 2004 furono registrati progressi, con la normativa che introduceva tali blocchi dello spazio aereo, ma devo dire che da allora il processo ha proceduto a passo di lumaca, in particolare per quanto riguarda l’estensione dei blocchi dello spazio aereo e lo spazio aereo inferiore.</p>
      <p sl="en">Signor Commissario, apprezzo che fosse nelle intenzioni della Commissione lavorare con gli Stati membri, e non vi è dubbio che alcuni di questi ultimi hanno dimostrato di non essere molto disposti a promuovere tale politica con la rapidità da noi auspicata o che avevamo previsto, ma il momento è certamente propizio affinché la Commissione prema sull’acceleratore per arrivare a una direttiva quanto prima.</p>
      <p sl="en">Dal 2004 non è stato creato alcun nuovo blocco dello spazio aereo e, come abbiamo sentito dagli oratori che mi hanno preceduto, i costi dovuti al fatto che non siamo riusciti a creare un cielo unico europeo ammontano a un miliardo di euro. Inoltre, la normativa esistente richiede un aggiornamento, e i passeggeri devono affrontare quotidianamente ritardi negli aeroporti, a causa degli atteggiamenti obsoleti degli Stati membri e di quello che sembra essere carenza da parte della Commissione.</p>
      <p sl="en">La pazienza è giunta al limite, ed è urgente agire. Non possiamo permetterci di non agire, motivo per cui il mio gruppo sosterrà l’interrogazione orale presentata al Parlamento dall’onorevole Costa, a nome della commissione per i trasporti e il turismo. Signor Commissario, stiamo tutti invecchiando, e vorremmo riuscire a vedere il cielo unico europeo nel corso della nostra vita.</p>
    </intervention>
    <intervention id="2-224" speaker_id="22861" name="Seán Ó Neachtain" is_mep="True" mode="spoken">
      <p sl="ga">a nome del gruppo UEN . – Signor Presidente, vorrei chiedere se sia possibile ritenere che questa politica di liberalizzazione dell’aviazione aiuti in qualche modo alcune regioni e alcuni aeroporti regionali. Si guardi ad esempio a quello che succede all’aeroporto di Shannon, nella mia circoscrizione, nell’Irlanda occidentale. La decisione di Aer Lingus di interrompere i voli verso Londra ha costituito un colpo per la regione, non in ultima istanza dal punto di vista economico. Ciò va completamente contro la politica del governo irlandese. A mio avviso, per quanto riguarda le regioni di Europa, questa liberalizzazione nel settore dell’aviazione contribuirà a rendere le regioni già forti ancora più forti e a indebolire quelle più deboli. Vorrei pertanto chiedere alla Commissione di valutare il caso, ad esempio, dell’aeroporto di Shannon, e di considerare come questa politica possa essere portata avanti di pari passo con una politica dello sviluppo regionale in tali regioni.</p>
    </intervention>
    <intervention id="2-225" speaker_id="28330" name="Vladimír Remek" is_mep="True" mode="spoken">
      <p sl="cs">a nome del gruppo GUE/NGL . – Signor Presidente, onorevoli colleghi, l’iniziativa del “cielo unico europeo” conferma l’esperienza da me acquisita come pilota privato che il settore dei trasporti aerei è un esempio da libro di testo di un settore che richiede una collaborazione sovranazionale che vada al di là dei confini di Stato.</p>
      <p sl="cs">Per tale motivo, e in virtù della necessità di garantire la massima sicurezza nel trasporto aereo, la massima efficienza e ritardi minimi, sosteniamo la creazione di blocchi funzionali e, di conseguenza, del cielo unico europeo. Tuttavia, non bisogna dimenticare che, mentre la frammentazione è costosa, la deframmentazione comporta a propria volta costi. Poiché si tratta di un sistema complesso, sono favorevole, ai fini di garantire la continuità, l’introduzione graduale di un sistema unico di gestione delle operazioni in uno spazio aereo comune.</p>
      <p sl="cs">Inoltre, l’unificazione dei cieli europei, dove al giorno d’oggi esistono 27 sistemi operativi nazionali, sottoporrà a rischio di tagli i controllori del traffico aereo e altri esperti in tale campo. Per quanto ne so, a tale riguardo è stato condotto, con un certo successo, un dialogo sociale a lungo termine e, a mio parere, è necessario riconciliare delle procedure all’apparenza contraddittorie. Vogliamo che i nostri voli siano più sicuri e più efficaci, vogliamo ridurre al minimo i ritardi nei voli e gli eventi anomali nel traffico aereo. Ne va della vita dei passeggeri e della vita e del futuro di coloro che gestiscono il traffico aereo.</p>
    </intervention>
    <intervention id="2-226" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM . – Signor Presidente, sono turbata dall’idea che il processo di costruzione dei cieli aperti venga accelerato. Mi sembra che non vi sia alcuna ammissione dei problemi che i cieli aperti hanno creato agli aeroporti in Europa, perfino nella loro fase preparatoria. Creando un cielo unico europeo assisteremo all’emergere accanto a due grandi hub , certamente Heathrow e un altro aeroporto fra Francoforte e il Charles de Gaulle , tutta una rete di hub minori.</p>
      <p sl="en">La gara fra aeroporti a essere al primo o al secondo livello nella gerarchia dei cieli aperti si sta rivelando nel mio paese una lotta all’ultimo sangue. L’aeroporto di Shannon, che può essere definito a pieno diritto un hub , nonché degli aeroporti regionali come Cork, vedono sottrarsi sempre più voli, mentre l’aeroporto di Dublino è costantemente sovraffollato. Il mio governo sta a guardare senza far niente, perché la logica dei cieli aperti è di lasciare che decida il mercato, ed è il mercato, e non la responsabilità sociale o il senso comune in relazione allo sviluppo regionale e rurale a prendere decisioni che vanno nella direzione della massimizzazione del profitto, senza preoccuparsi dei cittadini.</p>
      <p sl="en">Anziché accelerare la realizzazione dei cieli aperti, fermiamoci, anche se è tardi, il tempo necessario per fare una valutazione seria dell’impatto di questa politica. Adottiamo quindi le misure necessarie a far sì che intere regioni d’Europa, come l’Irlanda occidentale e meridionale, non siano tagliate fuori a causa dei cieli aperti da un futuro economico sostenibile.</p>
    </intervention>
    <intervention id="2-228" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, abbiamo tutti un interesse comune nella politica dei trasporti europea: vogliamo incrementare l’efficienza di tutti i modi di trasporti, in particolare del trasporto aereo, senza aumentare al contempo l’inquinamento ambientale. Possibilmente vorremmo persino migliorare il bilancio ambientale del traffico aereo.</p>
      <p sl="de">In Europa non ci sforziamo molto di trovare soluzioni, se la soluzione è lo scambio di emissioni. Con l’eventuale tassazione del carburante per gli aerei e con altre soluzioni pensiamo di poter raggiungere i nostri obiettivi. E’ possibile che non sia la strada sbagliata, ma la strada maestra è un’altra. Come già abbiamo fatto nel campo del traffico stradale, dobbiamo ricercare delle soluzioni più intelligenti. L’idea del “cielo aperto europeo” o del “cielo unico europeo” rappresenta un approccio corretto, che deve però essere tradotto in pratica. SESAR costituisce un passo nella direzione giusta, ma dobbiamo fare di più in questo campo.</p>
      <p sl="de">Vorrei toccare un ultimo punto, visto che questa settimana si svolgerà una votazione importante. Gli ingorghi si formano non soltanto nei cieli, ma anche a terra e soprattutto negli aeroporti. Aboliamo quindi le norme relative al controllo dei liquidi negli aeroporti, norme insensate e burocratiche. Questo ci farà risparmiare molti soldi e ancora più nervi.</p>
    </intervention>
    <intervention id="2-229" speaker_id="1859" name="Ulrich Stockmann" is_mep="True" mode="spoken">
      <p sl="de">Signor Presidente, signor Commissario, il cielo unico europeo rappresenta per noi il progetto più importante per quanto riguarda il futuro del traffico aereo. La Commissione, sotto il suo predecessore, lo ha sempre sottolineato, a mio parere a ragione. Abbiamo adottato il pacchetto di norme del 2004. Per quanto riguarda i cieli, la situazione è ancora frammentaria, con 58 blocchi nazionali dello spazio aereo, anche se siamo consapevoli che ne basterebbe in realtà uno e, se vogliamo essere generosi, forse da tre a sei.</p>
      <p sl="de">Sappiamo che questo quadro frammentario – e le cifre sono già state esposte – si ripercuote in modo negativo sulla sicurezza, sull’economia, nonché sui consumatori. Siamo consapevoli dei tempi di attesa e gli ingorghi nei cieli e diamo molta più importanza alle emissioni. Siamo anche consapevoli che possiamo fare in questo ambito un grande passo avanti.</p>
      <p sl="de">Nella sua relazione sui progressi conseguiti, la Commissione mostra come si comportano gli Stati nazionali, anche se vi sono iniziative, e presenta un paio di proposte per esercitare pressione. Adesso non voglio dire che questo equivale a niente, e non voglio neanche essere arrogante, ma già nel 2003 dicemmo che l’approccio bottom-up non funzionava, poiché già allora avevamo il presentimento che gli Stati membri si sarebbero persi in discussioni per quanto riguarda la giurisdizione nel campo dei servizi e che tali temi cruciali necessitassero di una proposta legislativa che venisse dall’alto.</p>
      <p sl="de">Allora pensammo che forse Eurocontrol avrebbe potuto avanzare tale proposta, con l’obiettivo di fare una proposta in base alla quale gli Stati nazionali avrebbero potuto discutere, senza aspettare che questi ultimi presentassero nuovamente un quadro frammentario. Adesso si tratta di riflettere seriamente di nuovo sulla necessità o meno di un nuovo indirizzo nel quadro giuridico. Questo sarebbe l’unico modo per esercitare una pressione concreta e per attuare le modifiche necessarie.</p>
    </intervention>
    <intervention id="2-230" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signora Presidente, signor Commissario, nella primavera del 2004, quando l’Unione europea era in procinto di adottare la relativa normativa, si parlava dei vantaggi che l’aviazione civile avrebbe tratto dalla riorganizzazione delle regole del trasporto aereo e dalla collaborazione del settore militare con quello civile a questo riguardo. Il sistema europeo allora era molto frammentato, il che si traduceva nella presenza di corridoi aerei stretti.</p>
      <p sl="pl">Di conseguenza si registrava un peggioramento nella sicurezza dei voli, e circa il 20 per cento degli aerei era in ritardo, veniva consumato più carburante, il che aveva un impatto negativo sull’ambiente. La situazione è migliorata da allora, signor Commissario? Perché i cosiddetti “blocchi funzionali di spazio aereo” non sono ancora entrati in vigore? La colpa è solo dei singoli Stati membri? O forse le nostre norme non sono state all’altezza delle esigenze reali? Sarebbe opportuno ottenere risposte in tempi rapidi a questi interrogativi, nonché prendere provvedimenti adesso, senza attendere la fine del 2008.</p>
      <p sl="pl">La crescita del traffico aereo ha dell’incredibile. Pertanto, ciò di cui vi è bisogno sono norme giuridiche adeguate che non rimangano semplicemente lettera morta. Inoltre, occorrerebbe anche un’adeguata formazione del personale. E infine, come inquadra questa questione nel contesto dei paesi limitrofi dell’Unione europea, signor Commissario?</p>
    </intervention>
    <intervention id="2-231" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signora Presidente, signor Commissario, onorevoli colleghi, condivido quanto è già stato detto dagli altri oratori e vorrei aggiungere che è necessario attuare il “cielo unico europeo” in via prioritaria. E’ evidente che l’approccio soft del regolamento n. 551/2004, concepito per indurre gli Stati membri a fare un uso ottimale di questi blocchi funzionali di spazio aereo, non ha sortito l’effetto sperato. Capisco anche che questo è dovuto in larga misura al fatto che molti Stati membri sono restii, non vogliono essere coinvolti, rivendicano la loro sovranità e via dicendo, ma non possiamo permettere loro di cavarsela così a buon mercato. Il settore del trasporto aereo è un comparto che va affrontato con urgenza, soprattutto a livello europeo, nell’interesse dell’industria, dei consumatori, della sicurezza e dell’ambiente. Signor Commissario, in un momento in cui il cambiamento climatico ha assunto un tale rilievo nell’agenda politica, non è accettabile che gli aerei debbano effettuare delle deviazioni inutili, poiché sprecano una quantità enorme di carburante, e l’elenco non finisce qui.</p>
      <p sl="nl">Dobbiamo semplicemente portare avanti questo dossier , insieme ad altri strumenti, fra cui SESAR, il sistema di scambio delle emissioni e via dicendo. Non possiamo continuare a stare a guardare mentre decine di milioni di euro vengono sprecati a causa dell’inefficienza della nostra gestione dello spazio aereo da parte di una schiera di centri di controllo inutili. Vi è un ampio margine per snellire il sistema e questo è il nostro obiettivo. E’ inoltre probabile che presto raggiungeremo i limiti della capacità a causa della rapida espansione del settore. I contatti bilaterali esistenti, volti a costituire dei blocchi funzionali di spazio aereo non hanno ottenuto quasi nulla, ragion per cui dobbiamo veramente darci una mossa. La nomina di un coordinatore e di un organo per la valutazione delle prestazioni parrebbero essere un passo nella direzione giusta, ma allo stesso tempo, signor Commissario, temo che questo approccio bottom-up non sarà sufficiente; siamo andati fin dove potevamo andare e dobbiamo prendere in considerazione l’adozione di nuove norme.</p>
    </intervention>
    <intervention id="2-232" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, nel 2006 le compagnie low cost hanno inaugurato 225 nuove rotte aeree europee, il che significa 1 800 nuovi voli alla settimana. La frammentazione dello spazio aereo a livello nazionale, con regole e procedure operative specifiche, potrebbe avere un impatto negativo sulla sicurezza della capacità di trasporto, sull’introduzione di nuove tecnologie e sui costi.</p>
      <p sl="ro">Passando da un settore aereo all’altro, i piloti cambiano frequenza e contattano il controllore di volo successivo. Il controllo del traffico aereo è diventato un elemento critico. E’ importante che i nuovi blocchi funzionali siano attuati dopo aver consultato tutte le parti interessate, nonché che gli Stati membri prendano delle iniziative efficaci allo scopo di giungere ad un sistema di gestione integrato.</p>
      <p sl="ro">Nel frattempo, è necessario investire in velivoli e aeroporti più efficienti. L’adesione della Romania e della Bulgaria all’Unione europea aggiunge dei blocchi funzionali allo spazio aereo comunitario di rilevo sia per la regione del Mar Nero sia per la cooperazione nei Balcani.</p>
    </intervention>
    <intervention id="2-233" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signor Presidente, capisco e condivido l’impazienza del Parlamento. Risponderò in modo molto conciso e molto preciso. Onorevoli deputati, a ottobre 2007 vi sarà presentata una relazione e, a metà 2008, sarà sottoposto alla vostra attenzione un secondo pacchetto legislativo. Non abbiamo nessuna intenzione di starcene con le mani in mano. Daremo quindi una risposta congiunta, precisa a questo problema.</p>
      <p sl="fr">Per quanto riguarda la seconda disposizione, vi ho probabilmente accennato a un coordinatore, figura politica di alto livello che faciliterà la realizzazione dei blocchi operativi negli Stati membri. Devo dire che i risultati ottenuti a livello delle reti transeuropee mi fanno pensare che tale metodo sarà anch’esso utile per consolidare la nostra azione nell’ambito che ci interessa.</p>
      <p sl="fr">Per quanto riguarda la terza questione, vorrei citare SESAR, dal momento che SESAR è un’impresa comune che già riunisce tutti gli attori e tutti gli operatori, e ritengo che l’ingresso sulla scena di SESAR eliminerà tutte le cattive abitudini che ci mettono i bastoni fra le ruote, in spazi aerei delimitati dalle frontiere nazionali, cosa che non ha più alcun senso al giorno d’oggi. Rispondo quindi in modo molto positivo all’interrogazione presentata dall’onorevole Costa e elaborata dall’onorevole Savary, e ho altresì ascoltato con attenzione le domande del Parlamento. Sono pronto a fare tutto il possibile per dare seguito a tali domande.</p>
    </intervention>
    <intervention id="2-234" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazione scritta (articolo 142)</p>
    </intervention>
    <intervention id="2-235" speaker_id="28352" name="Zuzana Roithová" is_mep="True" mode="written">
      <p sl="cs">Gli Stati membri hanno concordato di istituire blocchi di spazio aereo per poter controllare un unico cielo, al di là dei confini nazionali. Prima, due aerei si erano scontrati sopra la Germania, causando la morte di 71 persone. Gli argomenti a favore di un cielo unico si fanno sempre più forti: abbiamo 57 punti di controllo per 28 000 voli giornalieri; gli Stati Uniti ne hanno due. A distanza di tre anni, non abbiamo fatto alcun passo in avanti. L’Unione europea non ha attuato tutti i regolamenti del 2004, i quali dovevano integrare lo spazio aereo nel mercato dei servizi interni e fornire una base per un sistema operativo efficace, ponendo l’accento sulla sicurezza, l’ambiente e un incremento della capacità di volo. Attualmente abbiamo 65 centri radar con 31 sistemi che utilizzano 22 reti informatiche, e le previsioni dicono che il numero dei voli sopra l’Europa sarà raddoppiato fra dieci anni.</p>
      <p sl="cs">I cittadini sanno che i loro governi e parlamenti ignorano i vantaggi di un’Europa comune, penalizzandoli così? Perché il processo per istituire uno spazio aereo operativo comune per i voli civili e militari sopra l’Europa unita richiede così tanto tempo? E’ forse per tutelare interessi economici locali? E’ forse per proteggere la sovranità nazionale, a scapito della sicurezza dei trasporti e mantenendo i prezzi alti? Oggi vogliamo sapere come e quando integreremo la classificazione dello spazio aereo superiore e come gestiremo di concerto lo spazio aereo inferiore nel futuro. Gli ostacoli alla creazione dei blocchi funzionali sopra il territorio europeo possono essere identificati apertamente? E’ possibile fare luce sulla volontà politica degli Stati membri di adempiere ai loro impegni? Siamo inoltre preoccupati dal fallimento dell’approccio bottom-up , dal momento che in tre anni gli Stati membri non hanno sviluppato i blocchi funzionali necessari per un controllo più efficiente del cielo.</p>
    </intervention>
  </section>
  <section id="creitem25" title="17. Tempo delle interrogazioni (interrogazioni alla Commissione)">
    <intervention id="2-237" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0138/2007).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Parte prima</p>
    </intervention>
    <intervention id="2-238" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 31 dell’onorevole Silvia Ciornei (H-0591/07)</p>
      <p sl="unknown">Oggetto: Lavoro forzato in Europa</p>
      <p sl="unknown">La tratta di esseri umani ai fini dello sfruttamento del lavoro forzato è andata notevolmente aumentando negli ultimi anni nell’Unione europea. Le vittime di questa nuova forma di schiavitù sono sia europei che immigrati. Che cosa intende fare la Commissione per porre termine a questo fenomeno? Poiché questa tratta è facilitata dal fatto che gli Stati membri non riescono a garantire il rispetto della legislazione in materia di lavoro e di diritti dei lavoratori da parte dei datori di lavoro, quali misure intende la Commissione adottare per risolvere questo problema?</p>
    </intervention>
    <intervention id="2-239" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signora Presidente, il lavoro forzato e la tratta di esseri umani ai fini dello sfruttamento del lavoro costituiscono gravi violazioni dei diritti fondamentali ed è nostra piena intenzione prevenire e combattere tali crimini.</p>
      <p sl="en">Secondo le stime fornite dalle organizzazioni internazionali nel campo del lavoro, nel 2005 vi erano almeno 12,3 milioni di persone in tutto il mondo soggette al lavoro forzato, di cui circa un quinto è stato vittima della tratta di esseri umani.</p>
      <p sl="en">La tratta di esseri umani ai fini dello sfruttamento del lavoro forzato è gestita in prevalenza dalla criminalità organizzata e ha un giro d’affari stimato attorno ai 12 miliardi di dollari all’anno. Siamo consapevoli inoltre che la tratta di esseri umani è un crimine a basso rischio.</p>
      <p sl="en">La strategia dell’Europa è di fare di tale attività a basso rischio ed alto ritorno un’attività ad alto rischio e basso ritorno. E’ necessaria una strategia integrata contro la tratta di esseri umani per lo sfruttamento del lavoro forzato che comprenda la prevenzione, l’azione penale, la protezione e l’assistenza alle vittime.</p>
      <p sl="en">La Commissione promuoverà la creazione di una rete che colleghi tutti gli attori e le istituzioni interessate a una strategia preventiva. Innanzi tutto, i servizi di ispezione del lavoro, le organizzazioni dei datori di lavoro e i sindacati.</p>
      <p sl="en">Per quanto riguarda la prevenzione, l’obiettivo principale è far sì che le leggi sul lavoro siano rispettate in tutti i posti di lavoro, combattendo quindi il lavoro sommerso, soprattutto nei settori più a rischio, fra cui l’agricoltura, il settore edilizio, l’industria alimentare e i lavori domestici.</p>
      <p sl="en">Mi sono assunto inoltre l’impegno di sviluppare delle nuove normative sulla lotta alla tratta di esseri umani e allo sfruttamento del lavoro forzato dei lavoratori migranti. La recente proposta di direttiva che prevede sanzioni nei confronti dei datori di lavoro di cittadini dei paesi terzi che soggiornano illegalmente nell’UE ne è un esempio. Tale proposta ha come fine un’azione di contrasto più efficace allo sfruttamento di lavoratori migranti, ricorrendo a sanzioni amministrative dissuasive e sanzioni penali nei casi più gravi, fra cui la tratta di esseri umani, nonché laddove vengono riscontrate delle condizioni di lavoro caratterizzate da un marcato sfruttamento.</p>
      <p sl="en">Le inchieste e l’azione penale devono diventare più efficaci. I pubblici ufficiali preposti all’applicazione della legge devono applicare appieno la normativa in materia di tratta degli esseri umani ai fini dello sfruttamento del lavoro forzato, ivi inclusa la normativa che dà seguito alla decisione quadro sulla tratta degli esseri umani e la direttiva sul titolo di soggiorno da rilasciare alle vittime della tratta.</p>
      <p sl="en">Come dimostrano le buone pratiche a livello nazionale, le misure intese a fornire assistenza alle vittime della tratta di esseri umani sono essenziali per tutelare i loro diritti fondamentali e garantire al contempo un’azione penale efficace. La fornitura di assistenza, della residenza e di sostegno nella ricerca di un’alternativa nel campo del lavoro e di vita in generale garantirà la collaborazione delle vittime della tratta di esseri umani in sede di procedimenti penali, rendendo così più facile punire gli autori di tali reati.</p>
      <p sl="en">In conclusione, in occasione della Giornata contro la tratta di esseri umani del 18 ottobre prossimo, la Commissione presenterà una serie di raccomandazioni insieme e per gli Stati membri sull’identificazione e il sostegno alle vittime – innanzi tutto tutte le categorie vulnerabili come i minori – basandosi sulla cooperazione fra le autorità preposte all’applicazione della legge, le procure, le ONG ed altri fornitori di servizi.</p>
    </intervention>
    <intervention id="2-240" speaker_id="33995" name="Silvia Ciornei" is_mep="True" mode="spoken">
      <p sl="ro">Signora Presidente, vorrei ringraziare il Commissario Frattini per la sua risposta. Da quando ho presentato la mia interrogazione, ho incontrato il Commissario e abbiamo discusso alcuni aspetti della tratta di esseri umani. Apprezzo veramente l’impegno della Commissione europea e dello stesso Commissario nella lotta a questo fenomeno, e sono lieta che il 18 ottobre la Commissione europea lancerà azioni concrete per contrastare tale fenomeno, fra cui quelle cui ha accennato il Commissario, ovvero l’introduzione di sanzioni penali per i casi gravi di lavoro sommerso.</p>
      <p sl="ro">Vorrei chiedere se il Commissario intende richiedere, a nome della Commissione europea, un mandato al Consiglio per firmare, a nome delle Comunità europee, la Convenzione del Consiglio d’Europa sulla lotta contro la tratta degli esseri umani, uno strumento giuridico molto efficace per la lotta alla tratta di esseri umani.</p>
    </intervention>
    <intervention id="2-241" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, la risposta è certamente sì. Noi siamo impegnati, ed io lo sono personalmente, per far sì che tutti gli strumenti internazionali vedano l’Europa come attore e come protagonista.</p>
      <p sl="it">Certamente per quanto riguarda lo strumento cui lei ha fatto riferimento, ma anche le altre iniziative concrete, onorevoli parlamentari, la Commissione non può fare tutto da sola. Potrei proporre una direttiva per sanzionare penalmente gli sfruttatori, o meglio gli schiavisti, che usano e sfruttano le vittime del traffico, ma se gli Stati membri non danno il loro consenso, se la grande rete delle piccole, grandi e medie imprese in Europa non ci sostiene, questi strumenti avranno un’efficacia molto minore. Quindi il mio è un appello ad un lavoro comune.</p>
    </intervention>
    <intervention id="2-242" speaker_id="2206" name="Reinhard Rack" is_mep="True" mode="spoken">
      <p sl="de">L’anno prossimo in Austria e in Svizzera si terrà il campionato europeo di calcio EURO2008. In vista di tale evento i trafficanti e coloro che sono intenzionati a sfruttare le donne sono già pronti. La Commissione è anch’essa pronta?</p>
    </intervention>
    <intervention id="2-243" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Si tratta di una domanda molto importante. Durante la coppa del mondo di calcio del 2006 in Germania abbiamo avuto un’esperienza abbastanza positiva. Abbiamo lavorato a stretto contatto con tutti gli Stati membri, le autorità di polizia e le autorità tedesche. Siamo riusciti ad impedire che almeno 3 000 o 4 000 giovani vittime cadessero vittime della tratta di esseri umani in Germania nel corso del campionato. Siamo pronti a ripetere quell’esperienza.</p>
      <p sl="en">Stiamo preparando una relazione che sarà pubblicata prossimamente sui risultati di grande rilievo che ha dato la cooperazione europea. Probabilmente siete a conoscenza del fatto che almeno 12 Stati membri hanno collaborato al fine di adottare misure finalizzate a bloccare e controllare alle frontiere persone sospette che cerchino di far entrare illegalmente delle giovani vittime di questo traffico. Siamo pronti a fare lo stesso l’anno prossimo con la Germania, l’Austria e la Svizzera, che ospiteranno il campionato. A tale riguardo la Germania ha svolto un ottimo lavoro.</p>
    </intervention>
    <intervention id="2-244" speaker_id="28268" name="Danutė Budreikaitė" is_mep="True" mode="spoken">
      <p sl="lt">Questo fenomeno, in cui le persone vengono avviate forzatamente al lavoro, private della libertà di movimento e di svolgere qualsiasi attività, in cui è impossibile lasciare il proprio lavoro, come in prigione, è un fenomeno antico. Ne veniamo a conoscenza tramite i resoconti dei media e le inchieste. La Commissione dispone di informazioni generali di carattere statistico sui paesi in cui si sono verificati casi del genere, e ritiene che sia una materia che rientra nel diritto penale? Uno Stato membro non ha alcun diritto di non punire i criminali che privano altre persone della loro libertà.</p>
    </intervention>
    <intervention id="2-245" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor presidente, onorevoli parlamentari, certamente sappiamo quali sono i fenomeni più preoccupanti. Sappiamo anche che alcuni Stati membri stanno intensificando la loro cooperazione per la prevenzione e per la repressione. Vi è poi un problema di identificazione di tali fatti criminali, che io porrei a livello europeo.</p>
      <p sl="it">Quando, come lei ha detto, si costringono delle persone a lavorare in condizioni orribili, le si tengono rinchiuse, non possiamo limitarci a punire i responsabili con le regole che disciplinano il lavoro illegale, ma dobbiamo definire tali fatti criminali come riduzione in schiavitù di altri essere umani. Soltanto così potremo fare un salto di qualità. Cito un esempio: soltanto se definiremo questi crimini nel modo grave che io ritengo essi meritino, allora potremo applicare il mandato di arresto europeo.</p>
      <p sl="it">È soltanto un esempio, ma come sapete il mandato di arresto europeo si applica ad una categoria di reati, solamente a quelli gravi, ed esso dimostra che vi è la volontà da parte degli Stati membri, a cui io faccio appello, di inasprire le legislazioni penali nazionali per qualificare finalmente, come in qualche Stato membro già accade, tali fatti come reati veramente gravi, in modo che gli strumenti di cooperazione europea che abbiamo messo in piedi possano finalmente funzionare. Si tratta di una delle condizioni indispensabili.</p>
    </intervention>
    <intervention id="2-246" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 32 dell’onorevole Manuel Medina Ortega (H-0518/07)</p>
      <p sl="unknown">Oggetto: La lotta contro la criminalità internazionale e la Corte di giustizia dell’UE</p>
      <p sl="unknown">La costruzione dell’Unione europea si è evoluta sulla base dell’applicazione di norme giuridiche, ma le recenti preoccupazioni relative alla lotta contro la criminalità internazionale hanno portato all’adozione di decisioni nell’ambito del terzo pilastro – ovvero sulla base della cooperazione intergovernativa, senza che tali decisioni siano soggette al debito controllo da parte della Corte di giustizia dell’Unione europea. In tali circostanze, ritiene possibile la Commissione potenziare il controllo giurisdizionale sulle azioni condotte nell’ambito del terzo pilastro allo scopo di rafforzare la sicurezza giuridica all’interno dell’Unione?</p>
    </intervention>
    <intervention id="2-247" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signora Presidente, la Corte di giustizia dell’UE svolge un ruolo importante per quanto riguarda la salvaguardia della legalità, l’attuazione e l’applicazione degli strumenti del terzo pilastro.</p>
      <p sl="en">In conformità dell’articolo 35 del Trattato, è competenza della Corte, su richiesta del tribunale di uno Stato membro, di pronunciarsi in via pregiudiziale sulla validità o interpretazione delle decisioni quadro e delle decisioni, sull’interpretazione delle convenzioni stabilite nell’ambito del titolo VI del Trattato, nonché sulla validità e l’interpretazione delle misure finalizzate alla loro attuazione.</p>
      <p sl="en">Tuttavia, detta competenza è valida soltanto per quegli Stati membri che hanno dichiarato di riconoscere la competenza della Corte. Inoltre, tali Stati membri, avendo accettato la competenza, possono limitarla alle corti supreme a livello nazionale. Attualmente, purtroppo, solo 16 Stati membri hanno accettato la competenza della Corte europea di pronunciarsi in via pregiudiziale sugli strumenti del terzo pilastro, e due di essi hanno fatto delle dichiarazioni in senso restrittivo. A mio avviso ciò è insufficiente e non consente un dialogo appropriato fra la Corte e i tribunali nazionali per quanto riguarda l’attuazione quotidiana della normativa europea.</p>
      <p sl="en">La Corte europea ha inoltre la competenza di rivedere la legalità delle decisioni quadro e delle decisioni. Sia gli Stati membri che la Commissione possono adire la Corte di giustizia per contestare la legittimità di tali misure. Nella prassi, la Commissione è ricorsa a tale misura due volte. Mi riferisco all’annullamento della decisione quadro relativa all’attuazione del diritto penale in materia di tutela ambientale e di inquinamento provocato dalle navi. A mio parere però tali provvedimenti sono anch’essi da migliorare. In particolare, il presente Trattato non prevede un meccanismo simile alle procedure di infrazione previste dalla normativa comunitaria, in modo da monitorare l’attuazione degli strumenti a livello delle legislazioni nazionali degli Stati membri.</p>
      <p sl="en">Ho espresso la mia opinione riguardo alle insufficienze in materia di competenza della Corte di giustizia nel campo della libertà, della sicurezza e della giustizia in due comunicazioni da me presentate alla Commissione nel 2006 e nel luglio 2007 sull’attuazione del programma dell’Aia. La Commissione accoglie quindi favorevolmente il mandato conferito dagli Stati membri a una conferenza intergovernativa che metta a punto i dettagli di un Trattato riformato. Nell’ambito del Trattato riformato, mi auguro che la Corte di giustizia assuma piena competenza in tutti gli ambiti concernenti la giustizia, la libertà e la sicurezza. Ciò è importante per affrontare l’attuazione deficitaria a livello nazionale del lavoro precedentemente concordato.</p>
    </intervention>
    <intervention id="2-248" speaker_id="1337" name="Manuel Medina Ortega" is_mep="True" mode="spoken">
      <p sl="es">Signora Presidente, la risposta del Commissario corrisponde alle mie aspettative, poiché sono consapevole del suo sostegno alle istituzioni dello Stato di diritto.</p>
      <p sl="es">Il problema è che il Trattato costituzionale sta attraversando ancora una fase indecisa; non sappiamo se esso avrà un esito positivo e, nel frattempo, la Comunità deve funzionare, affrontando da un lato il terrorismo e dovendo, dall’altro, garantire la certezza del diritto.</p>
      <p sl="es">La domanda che rivolgo al Commissario Frattini è se ritiene che, alla luce della mancanza di volontà da parte di alcuni Stati di assumersi un impegno nei confronti della Corte di giustizia, possiamo procedere con l’adozione delle misure antiterrorismo se tali misure non sono poi accompagnate da un consolidamento della competenza. Ovvero, ogniqualvolta che venga adottata una misura del genere, gli Stati membri dovrebbero assumersi l’impegno di riconoscere la Corte di giustizia. In caso contrario è possibile che si ricorra all’adozione di misure di carattere autoritario e coercitivo, senza la possibilità di presentare ricorso dinanzi alla Corte.</p>
    </intervention>
    <intervention id="2-249" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, si tratta di un tema estremamente delicato. Da un lato credo che gli Stati membri debbano essere posti dinanzi alle loro responsabilità e credo che la prima responsabilità sia quella di concordare nel prossimo mese di ottobre, durante la Presidenza portoghese, in merito alla proposta che la Conferenza intergovernativa ha ricevuto dal Consiglio europeo, un mandato molto chiaro che includa le nuove competenze della Corte di giustizia.</p>
      <p sl="it">È evidente che questo ci permetterà un grandissimo salto di qualità, proprio nelle misure più delicate, proprio nei settori più sensibili, quelli dell’attuale terzo pilastro, avremo finalmente la giurisdizione della Corte. Avremo finalmente quella possibilità di una valutazione piena da parte della Corte di giustizia.</p>
      <p sl="it">Ricordo che in alcuni casi gli Stati membri sono riluttanti persino a seguire gli orientamenti della Corte, quando la Corte di giustizia ci ha detto che in alcune materie anche lo strumento del diritto penale può essere uno strumento europeo; l’ha detto sull’inquinamento, ad esempio, che è materia sensibile. Alcuni Stati membri continuano ancora a rifiutare l’accordo, che deve essere purtroppo unanime e che è soltanto consequenziale ad una decisione della Corte; eppure continuano a rifiutarsi.</p>
      <p sl="it">È chiaro che l’unica soluzione per risolvere questo problema è che ad ottobre la Presidenza portoghese ottenga il grande successo di concordare e di far fare quel salto di qualità che lei ha accennato e che io pienamente condivido.</p>
    </intervention>
    <intervention id="2-250" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, signor Commissario, non è un segreto che in alcuni dei nuovi Stati membri padrini della criminalità organizzata intrattengono ottime relazioni con le sfere politiche più elevate. In quale misura e con quali mezzi l’Unione sosterrà tali paesi dell’Europa orientale e sudorientale, i quali già di per sé sono gravati da problemi finanziari, al fine di contrastare questo intreccio fra politica e criminalità organizzata?</p>
    </intervention>
    <intervention id="2-251" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, credo che questo obiettivo generale non riguardi soltanto i paesi dell’Est, è un obiettivo generale incoraggiare una lotta alla corruzione forte, intensa e continua.</p>
      <p sl="it">La lotta alla corruzione non si può fermare, ad esempio, quando un paese diventa membro dell’Unione europea. Abbiamo lavorato con molti paesi candidati che sono diventati paesi membri dell’Unione europea. Questi paesi hanno raggiunto grandi risultati e il nostro interesse ora, ad esempio, è di lavorare con coloro che non sono magari candidati, ma sono semplicemente nostri vicini: i paesi dei Balcani occidentali, interlocutori importanti come l’Ucraina, paesi con cui abbiamo una partnership importante. Credo che il nostro interesse sia sempre quello di aiutare questi paesi a sradicare la corruzione e la corruzione deriva da un intreccio tra affari e politica.</p>
      <p sl="it">La mia risposta alla sua domanda è certamente sì. L’Unione europea è interessata, credo che corrisponda a nostro interesse, ma direi anche all’interesse dei cittadini di quei paesi, perché chi soffre la corruzione frutto della politica vede i propri diritti negati tutti i giorni. È un qualcosa che noi dobbiamo all’Europa e ai cittadini di quei paesi.</p>
    </intervention>
    <intervention id="2-252" speaker_id="2307" name="Hubert Pirker" is_mep="True" mode="spoken">
      <p sl="de">Signora Presidente, signor Commissario, le reti di immigrazione clandestina e la tratta di esseri umani rappresentano una parte significativa degli affari del crimine organizzato. L’Unione europea ha introdotto Frontex con vostra iniziativa – una buona idea che incontra molti problemi in fase di attuazione: gli Stati membri non adempiono ai loro impegni, le azioni vengono interrotte in luglio per riprendere soltanto a settembre. Cos’ha intenzione di fare la Commissione per rendere funzionante lo strumento di Frontex e far pervenire agli Stati membri il sostegno necessario durante tutto l’anno, in modo da disporre di un dispositivo efficace nella lotta alle reti di immigrazione clandestina, come da nostro obiettivo?</p>
    </intervention>
    <intervention id="2-253" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, posso dire che abbiamo già realizzato risultati di grande importanza. Se ognuno di voi vorrà paragonare i dati statistici relativi all’anno 2006 con i dati statistici relativi ai primi otto mesi dell’anno 2007, tra gennaio e fine agosto, potrete notare dalle statistiche ufficiali una riduzione dell’arrivo di immigrati clandestini nel Mediterraneo centrale fino al 40% in meno rispetto al 2006 e per quanto riguarda le isole Canarie si arriva ad oltre il 60% in meno nel 2007 rispetto al 2006. Questo dimostra che Frontex sta cominciando ad ottenere risultati importanti.</p>
      <p sl="it">Tra qualche giorno, questa settimana, partirà la seconda missione Frontex che si chiamerà Nautilus II nel Mediterraneo centrale, ma ho anche proposto una terza missione Frontex nel Mediterraneo occidentale tra le isole Baleari, la Spagna, il Marocco e la Sardegna. Si tratta di operazioni che richiedono più collaborazione, in termini di equipaggiamento, navi, elicotteri e aerei.</p>
      <p sl="it">Gli Stati membri collaborano ogni giorno di più perché stanno vedendo i risultati. Occorre, poi, un rafforzamento delle unità di personale di Frontex , voi probabilmente lo sapete già: Frontex lavora oggi con meno di 90 persone effettive per coordinare gli interventi sull’intero spazio delle frontiere esterne. È ovviamente un record di efficacia se pensate a questi primi risultati.</p>
      <p sl="it">Noi contiamo sull’appoggio di questo Parlamento affinché Frontex sia aiutata sotto il profilo economico e sotto il profilo delle professionalità che ha già, ma che ovviamente non sono ancora sufficienti.</p>
    </intervention>
    <intervention id="2-254" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 33 dell’onorevole Mairead McGuinness (H-0541/07)</p>
      <p sl="unknown">Oggetto: Ruolo della ricerca UE in relazione alla politica alimentare europea</p>
      <p sl="unknown">Date le opinioni conflittuali nell’UE sugli alimenti geneticamente modificati (GM), la Commissione potrebbe delineare la sua posizione in relazione al ruolo che la ricerca ha da svolgere in questo settore particolare?</p>
      <p sl="unknown">La Commissione potrebbe affermare se, da un punto di vista scientifico, è possibile per qualunque Stato membro UE dichiararsi "Zona esente da GM"? In caso affermativo detta designazione sarebbe coerente con la pertinente legislazione UE nel settore e come la si potrebbe autenticare in relazione ai prodotti animali?</p>
      <p sl="unknown">La ricerca della Commissione suggerisce che sarebbe proficuo per l’UE approvare uno status di "Zona esente da GM" e in caso affermativo quali ne sarebbero le potenziali conseguenze?</p>
    </intervention>
    <intervention id="2-255" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Vorrei ringraziare l’onorevole McGuinness per l’interrogazione. Innanzi tutto, vorrei rispondere alla sua domanda relativa alla ricerca nel campo degli alimenti geneticamente modificati in generale. Nel passato la Commissione ha finanziato dei progetti di ricerca sugli alimenti geneticamente modificati nell’ambito del Quinto e del Sesto programma quadro, nel cui ambito diversi progetti hanno contribuito a far luce sulla valutazione della sicurezza degli alimenti geneticamente modificati.</p>
      <p sl="en">Sono stati inoltre finanziati progetti di ricerca in relazione alla questione della coesistenza di organismi geneticamente modificati e colture tradizionali, che affrontano anche la questione delle misure di tracciabilità. Tali progetti contribuiranno fondamentalmente alla riduzione dei costi e a far sì che i consumatori possano operare scelte informate, in linea con la normativa comunitaria. Quest’anno, in occasione del primo invito a presentare proposte nell’ambito del Settimo programma quadro, la Commissione ha invitato a presentare proposte per la ricerca sulla valutazione degli effetti a breve e lungo termine degli organismi geneticamente modificati sulla salute degli esseri umani e degli animali, allo scopo di migliorare le tecniche di monitoraggio successivo all’immissione sul mercato e di analizzare le loro possibili limitazioni. Le valutazioni sono state completate, ma il processo di selezione delle proposte di finanziamento è ancora in corso.</p>
      <p sl="en">La Direzione generale “Ambiente” della Commissione ha inoltre lanciato uno studio complementare relativo agli effetti a lungo termine delle colture geneticamente modificate sulla salute, sulla biodiversità e sull’ambiente. L’obiettivo principale di tale ricerca sarà individuare in via prioritaria i potenziali rischi delle principali combinazioni di colture a livello mondiale, raccogliendo e analizzando informazioni provenienti dai periodici specializzati e dalle organizzazioni rilevanti, sia all’interno che all’esterno dell’Unione europea. Se saranno disponibili le necessarie conoscenze in materia di ricerca e colture geneticamente modificate, i risultati dovrebbero arrivare nella primavera prossima.</p>
      <p sl="en">Nel futuro la ricerca finanziata dalla Commissione potrebbe includere strumenti per la valutazione della sicurezza, le valutazioni rischi/benefici, tra cui la comunicazione e la percezione dei rischi, le metodologie di rilevazione, sistemi che garantiscano la tracciabilità e la coesistenza degli organismi geneticamente modificati e convenzionali.</p>
      <p sl="en">Per quanto riguarda la seconda parte della sua domanda sulla questione della coesistenza, vorrei aggiungere quanto segue: è opportuno notare che gli organismi geneticamente modificati autorizzati possono essere commercializzati e utilizzati liberamente all’interno dell’Unione europea rispettando le condizioni delineate nell’autorizzazione. Il quadro legislativo dell’autorizzazione da rilasciare per l’immissione in commercio e l’emissione deliberata nell’ambiente di organismi geneticamente modificati all’interno dell’Unione europea non prevede la possibilità di istituire zone in cui la coltivazione e la commercializzazione degli organismi geneticamente modificati sia vietata. Un divieto generale sarebbe in contraddizione con la normativa comunitaria, in particolare con la direttiva 2001/18/CE sull’emissione deliberata nell’ambiente di organismi geneticamente modificati.</p>
      <p sl="en">Sono autorizzati a essere immessi in commercio solo gli organismi geneticamente modificati che in base alla valutazione scientifica sono sicuri per l’ambiente e la salute sia degli animali che dell’uomo. Un divieto specifico relativo a un prodotto deve essere giustificato ai sensi dell’articolo 23 di tale direttiva, che prevede la cosiddetta clausola di salvaguardia.</p>
      <p sl="en">La ricerca della comunità sulla coesistenza si sta concentrando su misure appropriate per separare in un modo fattibile e pratico le colture geneticamente modificate autorizzate dalle colture convenzionali e biologiche. I risultati della ricerca indicano che la separazione è possibile per le principali colture studiate finora, ovvero il mais e la barbabietola da zucchero. Tuttavia, a causa dell’incremento della coltivazione commerciale e delle colture geneticamente modificate all’interno dell’Unione europea, nonché delle importazioni di alimenti e mangimi geneticamente modificati, è impossibile evitarne la presenza accidentale dovuta al flusso di materiale genetico e alla contaminazione accidentale.</p>
      <p sl="en">Per quanto riguarda la sua domanda sulla possibilità di autenticare una designazione dei prodotti zootecnici esenti da organismi geneticamente modificati, vorrei portare all’attenzione la dichiarazione contenuta nel documento dell’Autorità europea per la sicurezza alimentare pubblicato il 20 luglio 2007, in cui si rilevava che non è attualmente disponibile alcuna tecnica che permetta di rintracciare in modo affidabile i prodotti zootecnici come la carne, il latte o le uova, quando la dieta cui sono stati sottoposti gli animali abbia contenuto piante geneticamente modificate oppure, per porre la questione in termini differenti, quando non siano stati rilevati frammenti di DNA o proteine ottenute da piante geneticamente modificate nei prodotti commestibili derivati da animali di allevamento utilizzando le tecniche esistenti.</p>
      <p sl="en">Per aggiungere qualcosa relativo al settore di competenza dei miei colleghi, la Commissione continua a valutare le misure coesistenti notificate dagli Stati membri in relazione al rispetto da parte loro della normativa comunitaria. Il Consiglio ha chiesto alla Commissione di sviluppare unitamente agli Stati membri una serie di linee guida per specifiche misure di coesistenza a livello tecnico.</p>
      <p sl="en">La Commissione è impegnata al momento nella creazione di un’agenzia europea per la coesistenza che porterà avanti questo lavoro tecnico in collaborazione con gli esperti nazionali e le parti interessate. Tale agenzia dovrebbe entrare in funzione entro la fine del 2007. La prima coltura a essere analizzata sarà il mais.</p>
      <p sl="en">Per quanto riguarda gli ulteriori passi verso l’armonizzazione, la Commissione intende riepilogare in una relazione prevista per il 2008i progressi compiuti dagli Stati membri nel campo dello sviluppo di regimi di regolamentazione e dell’esperienza pratica con la coltivazione multipla di colture geneticamente modificate. Tale documento costituirà la base per la decisione sulle misure da adottare nel futuro in questo campo.</p>
      <p sl="en">Infine, l’ultima parte dell’interrogazione, quella concernente le potenziali conseguenze: per quanto riguarda lo stato di prodotto esente da organismi geneticamente modificati, vorrei aggiungere che gli agricoltori sono liberi di decidere al loro interno di non coltivare organismi geneticamente modificati oppure di creare, su base volontaria, zone in cui le colture geneticamente modificate non vengono utilizzate. Tali zone possono essere stabilite solo previo consenso volontario e unanime di tutti i coltivatori interessati della zona in questione, consentendo a ognuno di essi di ritirarsi e coltivare organismi geneticamente modificati autorizzati, qualora lo desideri.</p>
      <p sl="en">Le regioni o gli agricoltori che scelgono di non coltivare organismi geneticamente modificati o di adottare uno status di zona esente da organismi geneticamente modificati possono usufruire delle scoperte derivanti dai programmi quadro di ricerca. I risultati finora ottenuti dai nostri progetti di ricerca non hanno fornito alcuna indicazione nel senso che uno status di zona esente da organismi geneticamente modificati potrebbe essere opportuno in termini di salute pubblica o di tutela ambientale.</p>
      <p sl="en">Per quanto riguarda altre questioni legate alla sua interrogazione, come le ripercussioni economiche dell’astensione dall’utilizzo di colture geneticamente modificate, ciò dipende da numerosi fattori, come i prezzi delle colture geneticamente modificate e di quelle non geneticamente modificate, dalle differenze agronomiche fra le colture appena menzionate, le differenze in termini di raccolto, costo delle semenze eccetera. I fattori locali, la pressione rappresentata dagli organismi nocivi, le condizioni climatiche, la struttura dell’agricoltura di produzione e via dicendo, nonché le condizioni poste dalla regolamentazione per garantire la coesistenza di colture geneticamente modificate con quelle convenzionali e biologiche.</p>
      <p sl="en">L’impatto economico può variare da una regione all’altra e da uno Stato membro all’altro. Tali differenze sono inoltre riflesse nei diversi tassi di assorbimento delle colture geneticamente modificate in varie regioni europee.</p>
      <p sl="en">La produzione zootecnica dell’Unione europea dipende in grande misura dall’importazione di mangimi a base di soia, mais e altre colture. La maggior parte delle importazioni di mais e alimenti derivati dalla soia sono classificati come geneticamente modificati. La farina di soia non geneticamente modificata certificata è attualmente disponibile soltanto per un limitato segmento di mercato. Vista la crescita del peso della produzione di soia geneticamente modificata a livello mondiale tale segmento potrebbe essere ampliato, ma ovviamente ad un costo maggiore.</p>
    </intervention>
    <intervention id="2-256" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Commissario. Le sono grata per la sua risposta, ma è stata abbastanza lunga, e ritengo di doverlo sottolineare, è durata quasi nove minuti.</p>
    </intervention>
    <intervention id="2-257" speaker_id="28115" name="Mairead McGuinness" is_mep="True" mode="spoken">
      <p sl="en">Signora Presidente, sarò breve. Mentre lei sta riprendendo il Commissario, vorrei ringraziarla perché molto spesso non siamo informati, ragion per cui apprezzo sinceramente la sua chiarezza. Avrò bisogno di studiare i dettagli. Voglio formulare due osservazioni e porre una domanda, starò attenta all’orologio.</p>
      <p sl="en">Un paese deve decidere di essere esente da organismi geneticamente modificati su base volontaria? Questa proposta è stata avanzata in Irlanda, fa parte del programma del governo e si trova attualmente al vaglio. Come paese possiamo decidere che non vogliamo importare alimenti prodotti per esempio da carni di animali che sono stati foraggiati con prodotti geneticamente modificati, oppure potremmo decidere di non importare un alimento in particolare perché vogliamo rimanere esenti da organismi geneticamente modificati? E’ preoccupato dell’impatto di tale politica sui prezzi dei cereali?</p>
    </intervention>
    <intervention id="2-258" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Le dirò in tutta franchezza che ho un po’ di difficoltà a risponderle. Ovviamente dovrebbero seguire la normativa comunitaria. Sarebbe questa la risposta diretta. Se la domanda aveva a che fare con la ricerca e lo sviluppo, sarebbe più facile per me rispondere, ma credo che la risposta sia diretta: deve essere in linea con la normativa europea.</p>
    </intervention>
    <intervention id="2-259" speaker_id="28512" name="Jim Allister" is_mep="True" mode="spoken">
      <p sl="en">Il ritardo della Commissione nell’approvare i prodotti derivati da organismi geneticamente modificati non contribuisce forse all’aumento dei prezzi degli alimenti per il bestiame nell’Unione europea? Per fare un esempio, l’eccessivo ritardo nell’approvare l’utilizzo del sottoprodotto del granoturco Hercules sta danneggiando gravemente il commercio europeo di cereali, eppure GA 21, un prodotto geneticamente modificato proveniente dall’Argentina, è approvato dall’Unione europea per il consumo umano, ma non per i mangimi. Non è ora di mettere un po’ di ordine in questo campo e di liberarci dall’artificiosa correttezza politica che vi fa da sfondo?</p>
    </intervention>
    <intervention id="2-260" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Vorrei solo sottolineare che, a mio avviso, facciamo tutto il possibile per avere un quadro quanto più chiaro possibile della situazione nel campo degli organismi geneticamente modificati e di quelli non geneticamente modificati.</p>
      <p sl="en">Le decisioni prese dalla Commissione si basano sempre sulle conoscenze esistenti. Teniamo sempre presente tutto ciò, facendone il nostro approccio. Le implicazioni strategiche, come lei ha detto, non sono mai state oggetto della nostra attenzione.</p>
    </intervention>
    <intervention id="2-261" speaker_id="729" name="John Purvis" is_mep="True" mode="spoken">
      <p sl="en">Desidero anch’io unirmi all’onorevole McGuinness nel ringraziare il Commissario per aver fornito un’eccellente e interessante risposta. Ritengo che si tratti di un documento che rappresenta un precedente molto utile, al quale fare riferimento, perché a me sembra che corrobori la tesi scientifica a favore dell’utilizzo delle colture geneticamente modificate in Europa laddove sono state approvate e autorizzate dal punto scientifico.</p>
      <p sl="en">Il Commissario ha inoltre accennato alla clausola di salvaguardia. A partire da quando la Commissione baserà le sue decisioni sulla ricerca scientifica condotta dal suo dipartimento e a contrastare l’opinione pubblica che avversa l’utilizzo di organismi geneticamente modificati, il che va a detrimento del nostro settore agricolo e del costo dei generi alimentari, così come per l’economia europea?</p>
    </intervention>
    <intervention id="2-262" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione . − Come sapete, si tratta di una questione complessa ed è importante comprendere che certuni nutrono timori precauzionali. E’ per tale motivo che è importante che sviluppiamo per quanto possibile la consapevolezza e il livello di conoscenza, poiché è fondamentale che basiamo le nostre decisioni sulle conoscenze di cui disponiamo. Cercherò di fare del mio meglio per garantire che in futuro il livello di conoscenza di cui prima sia quanto più sviluppato.</p>
    </intervention>
    <intervention id="2-263" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Commissario. Non volevo essere troppo severa, ma dobbiamo trovare un equilibrio fra il livello di approfondimento e il tempo a disposizione, il che è difficile.</p>
      <p sl="unknown">Parte seconda</p>
    </intervention>
    <intervention id="2-264" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 34 dell’onorevole Brian Crowley (H-0548/07)</p>
      <p sl="unknown">Oggetto: Funzionamento del bilancio UE</p>
      <p sl="unknown">Può la Commissione indicare come prevede di semplificare e snellire in futuro le procedure relative alle decisioni di spesa annuale del bilancio dell’Unione europea?</p>
    </intervention>
    <intervention id="2-265" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">Membro della Commissione . − Vorrei rispondere ripetendo la risposta che ho già inviato all’onorevole Crowley sulle procedure annuali e le procedure di bilancio in generale, e su come possono essere migliorate. Vorrei articolare la mia risposta in due parti. La prima concerne la lettura attuale, ciò che si può ancora fare, come i fondi possono essere utilizzati più efficacemente e, naturalmente, le proposte che saranno incluse nel nostro Trattato modificato, proposte che sono state presentate al Consiglio del giugno scorso.</p>
      <p sl="en">Per quanto riguarda le attuali procedure di Trattato, possiamo dire che siamo soddisfatti in generale dei risultati, perché con l’attuale Trattato abbiamo la possibilità di migliorare e trovare una soluzione rapida nel caso di un’emergenza. Un esempio recente è stato lo tsunami dell’anno scorso, e quest’anno abbiamo avuto la Palestina e in parte il Kosovo. Siamo riusciti a trovare la soluzione accelerando una lettura, ma ciò richiede del tempo, dipende molto dall’istituzione di negoziati trilaterali consolidati fra le due autorità di bilancio e la Commissione.</p>
      <p sl="en">Ma ovviamente l’onorevole deputato ha ragione quando dice che il presente Trattato ha già un notevole margine di miglioramento, e uno degli esempi riguarda il calendario pragmatico relativo alla procedura di bilancio annuale seguita fin dal 1975. Noi tutti – intendo dire tutte le autorità e la Commissione – abbiamo concordato, oltre a quello che richiede il Trattato, di aggiungere due mesi e mezzo alla procedura, principalmente perché allora non esisteva la posta elettronica. Adesso un calendario simile non è più necessario, ma continuiamo ad avere per inerzia tale calendario nelle nostre tabelle e nessuno cerca di risolvere tale problema. Va da sé che tali benefici in termini di produttività possono essere riscontrati già sulla base di questo esempio.</p>
      <p sl="en">Un altro elemento di grande interesse che abbiamo adottato in collaborazione con il Parlamento e il Consiglio, e che il Consiglio ha infine adottato, è il regolamento finanziario e le sue norme di attuazione, le quali sono entrate in vigore nel maggio 2007. In questo ambito siamo già riusciti a semplificare e snellire l’attuazione del bilancio europeo su base annuale.</p>
      <p sl="en">Certamente le notizie migliori che ho da riferirvi oggi sono le proposte per un Trattato modificato. In questo campo vorrei sottolineare quattro elementi che possono migliorare il controllo democratico, la responsabilità e la trasparenza della procedura di bilancio.</p>
      <p sl="en">La prima proposta innovativa del Trattato modificato riguarda l’eliminazione della distinzione fra spesa obbligatoria e non obbligatoria, introducendo così un’unica procedura per l’adozione del bilancio annuale da parte delle autorità di bilancio.</p>
      <p sl="en">In secondo luogo, il cosiddetto “tasso massimo di aumento” dell’articolo 27 del Trattato CE, solitamente motivo di scontro nel processo negoziale annuale, non sarà più in uso né sarà necessario, perché il suo sostituto in termini di tasso massimo di aumento, il quadro finanziario pluriennale, sarà incluso nei Trattati, cosa che non avviene attualmente.</p>
      <p sl="en">Infine, nei futuri regolamenti finanziari vi sarà un processo di adozione diverso. Esso sarà adottato mediante codecisione con il Parlamento. Fino al 2007 esso veniva deciso all’unanimità solo da parte del Consiglio, ovvero dagli Stati membri. Ci apprestiamo quindi ad effettuare una modifica di enorme importanza.</p>
      <p sl="en">Tutte queste proposte, unitamente alla possibilità di migliorare di anno in anno e su base quotidiana, conferiranno maggiori poteri al Parlamento europeo, democraticamente eletto, e renderanno ancora più democratico il processo decisionale.</p>
    </intervention>
    <intervention id="2-266" speaker_id="2109" name="Brian Crowley" is_mep="True" mode="spoken">
      <p sl="en">Signora Commissario, La ringrazio per la risposta e per aver dato adito a un’altra domanda.</p>
      <p sl="en">Si tratta di quello che il nuovo Trattato di riforma rappresenta per quanto concerne l’aspetto del finanziamento pluriennale e il funzionamento del bilancio. Come sa, ogni anno si ripetono gli stessi dibattiti relativi a certe risorse che vengono liberate, nonché su quali altri fondi sono stati sbloccati e come sono stati distribuiti fra le diverse voci, se all’agricoltura, alla struttura sociale, al finanziamento strutturale, al finanziamento regionale e via dicendo.</p>
      <p sl="en">Una delle lamentele che sentiamo più frequentemente nel Parlamento è che i cittadini non sanno dove vengono spesi i fondi dell’Unione europea. Dal loro punto di vista, non sanno esattamente fra quali paesi viene distribuito il denaro che versano. So che è responsabilità degli Stati membri di comunicare tali informazioni, ma esiste un qualche meccanismo che possa permettere alla Commissione di essere più attiva nell’illustrare i settori in cui vengono spesi i soldi del bilancio?</p>
    </intervention>
    <intervention id="2-267" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">Membro della Commissione . − Vorrei annunciare che abbiamo raggiunto un accordo con il Consiglio proprio sul regolamento finanziario, nell’ambito della nostra iniziativa per la trasparenza, col quale gli Stati membri hanno concordato di riferire e rendere pubbliche tutte le informazioni su tutti i beneficiari dei fondi – non solo per l’agricoltura, bensì per tutti i fondi. L’accordo sull’agricoltura entrerà in vigore a partire dal 2009 e gli altri a partire dal 2008, 2009 e 2010.</p>
      <p sl="en">Si tratta di un enorme passo avanti nel campo della trasparenza, della responsabilità, dell’apertura e della comunicazione con i cittadini, i quali saranno in grado di capire a chi andranno a finire i fondi, fino all’ultimo centesimo, nonché il motivo, cosa che renderà l’attività molto più facile anche per gli Stati membri.</p>
    </intervention>
    <intervention id="2-268" speaker_id="2278" name="Paul Rübig" is_mep="True" mode="spoken">
      <p sl="de">Signora Commissario, la mia domanda si riferisce alla direttiva sui ritardi di pagamento. Esistono molte piccole e medie imprese, ma anche molti ricercatori che devono sempre preoccuparsi di quanto tempo passa dall’approvazione di un progetto all’effettivo pagamento, mentre molte piccole e medie imprese non riescono assolutamente a gestire il prefinanziamento. E’ possibile immaginare che la Commissione europea orienti le proprie condizioni di pagamento nel senso della direttiva sui ritardi di pagamento, che vale per tutta l’Europa ed è stata adottata di comune intesa?</p>
    </intervention>
    <intervention id="2-269" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">Membro della Commissione . − Siamo consapevoli di questo problema e abbiamo attuato nuove norme e nuove modalità di applicazione per tali ambiti. Auspichiamo che tali nuove norme e modalità, che sono entrate in vigore dal maggio di quest’anno, semplificheranno la procedura e che, ovviamente, consentiranno una risposta più responsabile da parte della Commissione. Comprendiamo che le modalità di applicazione debbano essere le stesse per tutti, non solo per gli Stati membri e i destinatari, bensì anche per la Commissione.</p>
    </intervention>
    <intervention id="2-270" speaker_id="2206" name="Reinhard Rack" is_mep="True" mode="spoken">
      <p sl="de">Signora Commissario, lei ha accennato a crisi politiche. Questa estate siamo stati testimoni di ogni sorta di calamità naturali in Grecia, Gran Bretagna e in altre regioni. E’ estremamente importante stanziare le risorse di bilancio in modo sollecito. Gli strumenti attualmente esistenti sono sufficienti a tale scopo, oppure è necessario apportare dei miglioramenti? E’ possibile incrementare il volume delle risorse disponibili, visto che le cifre di questa estate dimostrano palesemente che i fondi attualmente disponibili non sono sufficienti?</p>
    </intervention>
    <intervention id="2-271" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">Membro della Commissione . − Per quanto riguarda in particolare la Grecia, stiamo cercando almeno tre possibili fonti di accumulo di fondi. Nei fondi strategici regionali vi è un fondo speciale di 1 miliardo di euro l’anno che possiamo utilizzare. Stiamo anche considerando la possibilità di ricorrere alla riprogrammazione, ovvero al riorientamento dei programmi che erano stati pianificati in precedenza, e la settimana prossima il governo greco negozierà con i nostri esperti i programmi da modificare o sostituire con altri, nonché le priorità da fissare.</p>
      <p sl="en">Inoltre, i fondi per l’agricoltura possono essere utilizzati per ripristinare i terreni, specialmente i terreni che erano utilizzato a fini di coltivazione. Dunque, possiamo prendere in considerazione tre o quattro possibili fonti e accumularle.</p>
      <p sl="en">Per quanto riguarda l’aspetto procedurale, facendo riferimento alla domanda dell’onorevole che ha presentato l’interrogazione, occorre dire che talvolta le procedure impiegano molto tempo, se non abbiamo paura di essere franchi. Naturalmente riceveremo una richiesta concreta definitiva dal governo greco circa dieci giorni dopo aver effettuato tutti i calcoli, ma la risposta e le procedure richiederanno molto tempo. Di solito il pagamento avviene sei-otto mesi dopo che si è verificato l’evento e ovviamente questo non costituisce la migliore soluzione per gli Stati membri, né lo è ai fini della risoluzione della situazione. Mentre le procedure attualmente esistenti nel Trattato ci consentono di essere più rapidi, deve esservi anche una volontà politica da parte delle autorità di bilancio. Inoltre, la proposta di nuovo Trattato può ovviamente accelerare tutto ciò. Ma in generale, per quanto riguarda l’importo, il discorso è completamente diverso. Ci viene sempre richiesto di utilizzare il bilancio in maniera più flessibile. Ad esempio, vi sono linee per nuove spese e riserve che, entro la fine dell’anno, saranno restituite. Da parte del Consiglio e del Parlamento tale flessibilità non esiste ancora. Sarei lieto di vedere tale flessibilità, e sono certo che gli altri membri della Commissione ne sarebbero altrettanto lieti perché a volte questa rigidità di bilancio ci lega le mani.</p>
      <p sl="en">Vi sono quindi alcune risorse disponibili: importi generali, rapidità e una risposta sollecita da parte di tutte le procedure di bilancio. A mio parere sono queste tre risorse a poterci far migliorare in termini di efficienza per raggiungere l’obiettivo finale.</p>
    </intervention>
    <intervention id="2-272" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 35 dell’onorevole Marie Panayotopoulos-Cassiotou (H-0521/07)</p>
      <p sl="unknown">Oggetto: Programmazione di discipline e settori di insegnamento nel quadro di "Istruzione e formazione 2010"</p>
      <p sl="unknown">Nella prospettiva della creazione di una base più ampia di cooperazione e di sostegno nel settore dell’istruzione e del quadro “Istruzione e formazione 2010”, intesa a porre l’accento su una strategia di apprendimento lungo tutto l’arco della vita, può dire la Commissione che posto occupano nella programmazione più generale discipline e settori di insegnamento che non hanno un rapporto diretto con il mercato del lavoro, quali il greco antico, il latino, la storia, l’archeologia e la linguistica? Può dire inoltre come si potranno convincere i cittadini europei a continuare a trasmettere e a diffondere l’insegnamento a carattere non utilitaristico e, in particolare, l’insegnamento delle lingue e delle filologie classiche, e delle materie storiche?</p>
    </intervention>
    <intervention id="2-273" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Come tutti sappiamo, ai sensi dell’articolo 149 del Trattato CE, il contenuto dei programmi scolastici è competenza degli Stati membri, il che significa che le decisioni in materia di programmi prese dalle autorità competenti nel campo dell’istruzione, nonché quelle riguardanti le materie insegnate, sono esclusiva competenza degli Stati membri.</p>
      <p sl="en">La Commissione ha il compito di sostenere gli Stati membri nello sviluppo dell’istruzione di qualità. Nell’ambito del nostro programma di lavoro “Istruzione e formazione 2010”, la Commissione riveste un ruolo centrale per quanto riguarda la facilitazione dello scambio delle migliori pratiche fra gli Stati membri, al fine di preparare i settori dell’istruzione e della formazione ad affrontare le sfide del XXI secolo.</p>
      <p sl="en">Poiché le questioni legate al mercato del lavoro sono una parte importante della strategia di Lisbona, è ovvio che gli aspetti della politica in materia di istruzione legati al mercato del lavoro, e più in generale alla competitività, assumano un’importanza particolare a tale riguardo.</p>
      <p sl="en">Detto questo, non ne consegue necessariamente che materie come il greco, il latino, la storia, l’archeologia e la linguistica non siano legate al mercato del lavoro. Al di là delle opportunità di impiego dirette in molti di tali settori, lo studio di tali materie permette di sviluppare e trasmettere tutta una serie di qualifiche generiche, come l’analisi e il ragionamento.</p>
      <p sl="en">Uno dei testi di riferimento per il programma di lavoro inclusi nella raccomandazione del Parlamento e del Consiglio del 18 dicembre 2006 relativa a competenze chiave per l’apprendimento permanente, tali competenze includono la “comunicazione nelle lingue straniere e la consapevolezza ed espressione culturale”. Quest’ultima include la consapevolezza relativa all’eredità culturale a livello locale, nazionale ed europeo, ed al posto che essa occupa nel mondo. La competenza civica, come da definizione compresa nella risoluzione, include la conoscenza degli avvenimenti contemporanei, nonché i principali avvenimenti della storia transnazionale, europea e mondiale. Ritengo che si tratti di un contributo molto diretto e esplicito all’orientamento richiesto, che gode del sostegno dell’onorevole Panayotopoulos-Cassiotou e, ritengo di poter dire, di molti altri deputati dell’Assemblea.</p>
    </intervention>
    <intervention id="2-274" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Commissario, grazie per la sua risposta. Lei mi ha rassicurato sul fatto che continua a seguire la questione con interesse. Tuttavia, quante delle risorse verranno stanziate per la promozione del programma “Istruzione e formazione 2010”?</p>
      <p sl="el">Lei è il Commissario responsabile della cultura. Quale parte della ricerca del Settimo programma sarà utilizzata nei campi che ha citato, ovvero per promuovere il sapere nel campo della lingua, della cultura, della storia e della linguistica?</p>
    </intervention>
    <intervention id="2-275" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Non esiste alcuna suddivisione specifica al momento, ma come sapete dalla base giuridica a nostra disposizione il programma è diviso in quattro pilastri principali relativi all’apprendimento permanente: Erasmus, Comenius, Leonardo Da Vinci e Grundtvig, più le azioni orizzontali o le selezioni di trasferimento. Lo stesso si potrebbe dire all’incirca della ricerca e lo sviluppo e della cooperazione, ma è molto importante che i partner , ovvero le istituzioni, si impegnino in settori prossimi a quello umanistico, alla consapevolezza culturale, alla promozione dei valori. In concreto, ad esempio, sosteniamo, nel campo del programma per l’apprendimento permanente, la Conferenza permanente europea dell’associazione degli insegnanti di storia, ed è importante che esista una tale associazione, che si attenga alle norme, che abbia diritto ad ottenere il nostro sostegno.</p>
      <p sl="en">Non intendo incoraggiare una divisione o una netta separazione fra scienze esatte e scienze inesatte. L’educazione civica include delle competenze basilari oltre al carattere molto orizzontale delle qualifiche, delle conoscenze e delle attitudini necessarie non solo per il mercato del lavoro, ma anche per la convivenza in una comunità sempre più multiforme a livello locale, regionale ed europeo.</p>
    </intervention>
    <intervention id="2-276" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 36 dell’onorevole Silvia-Adriana Ticau (H-0522/07)</p>
      <p sl="unknown">Oggetto: Abbandono scolastico</p>
      <p sl="unknown">Secondo le statistiche ufficiali pubblicate da Eurostat per il 2006, il tasso di abbandono scolastico tra i giovani europei di età compresa fra 18 e 24 anni è pari al 15,3%.</p>
      <p sl="unknown">In 14 Stati membri, tuttavia, questo indice supera la media europea. I tassi più elevati di abbandono scolastico si registrano a Malta (41%), in Portogallo (39,2%), in Spagna (29,9%), in Islanda (26,3%), in Italia (20,8%), in Lettonia (19%) e in Romania (19%).</p>
      <p sl="unknown">Nel quadro della Strategia di Lisbona l’Unione europea si è proposta di raggiungere un tasso di occupazione del 70% per il 2020. Orbene, nel contesto della crescita della produttività del lavoro occorre che la forza lavoro sia sempre meglio preparata.</p>
      <p sl="unknown">Può la Commissione indicare quali misure intende adottare per ridurre il tasso di abbandono scolastico?</p>
    </intervention>
    <intervention id="2-277" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, nel 2000, l’anno del millennio, il 17,6 per cento della popolazione compresa fra i 18 e i 24 anni non era andata oltre la scuola media inferiore. L’anno scorso, nel 2006, tale tasso era sceso al 15,3 per cento. Sei nuovi Stati membri hanno già raggiunto l’obiettivo da noi fissato per il 2010, ossia il 10 per cento. In base all’articolo 149, come ho già accennato in precedenza, gli Stati membri hanno piena competenza in questo ambito. E’ competenza degli Stati membri stabilire il contenuto e l’organizzazione dei programmi scolastici. Il nostro compito è quello di sostenere e integrare l’azione degli Stati membri, cosa che abbiamo fatto in svariati modi. Ne elencherò solo alcuni. Nella fattispecie, la Commissione ha sostenuto lo sviluppo della base di conoscenze comprovate sulla quale fondare le misure di carattere strategico, promuovendo una serie di studi al riguardo.</p>
      <p sl="en">Inoltre, l’anno scorso, nella nostra comunicazione del 2006 sull’efficienza e equità dei sistemi europei di istruzione e formazione, la Commissione ha sottolineato l’importanza dell’istruzione preelementare, prescolastica, come uno strumento efficace per ridurre il tasso di abbandono scolastico, e ha inoltre posto l’accento sul rischio di smistamento precoce degli alunni.</p>
      <p sl="en">La Commissione ha anche lanciato non molto tempo fa un processo consultivo pubblico sulla modernizzazione dell’istruzione scolastica. Nell’ambito di tale processo le parti interessate sono interpellate su quale sia il modo migliore per affrontare il problema dell’abbandono. Per quanto riguarda l’analisi del programma di riforme nazionali di Lisbona, la Commissione ha rivolto una serie di raccomandazioni agli Stati membri sull’abbandono scolastico, laddove lo ha ritenuto necessario.</p>
      <p sl="en">Nell’ambito del programma di lavoro 2010 circa gli obiettivi dei sistemi di istruzione e formazione, si è ricorsi al metodo aperto di coordinamento, al fine di sviluppare delle buone pratiche e l’apprendimento tra pari nel campo dell’abbandono scolastico.</p>
      <p sl="en">Gli Stati membri sono stati inoltre incoraggiati a fare uso dei Fondi strutturali per interventi mirati finalizzati ad affrontare tassi particolarmente elevati di abbandono scolastico e a partecipare ai progetti finanziati nell’ambito del programma di apprendimento permanente, che si occupa della questione in oggetto.</p>
      <p sl="en">In conclusione, sono stati compiuti progressi tangibili e misurabili, ma non ancora sufficienti, ragion per cui dobbiamo continuare a migliorare la situazione.</p>
    </intervention>
    <intervention id="2-278" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, signor Commissario, grazie per la sua risposta. Anche se l’istruzione è competenza degli Stati membri, la Commissione deve impegnarsi a garantire il futuro dell’Unione europea. Le raccomandazioni fanno parte della soft law . La Commissione europea deve richiedere esplicitamente agli Stati membri di sviluppare dei piani di azione per contrastare l’abbandono scolastico.</p>
      <p sl="ro">L’Unione europea necessita di risorse umane qualificate. E’ inaccettabile che i giovani provenienti da famiglie povere o da zone rurali debbano abbandonare la scuola a causa della loro situazione finanziaria. La popolazione dell’Unione europea sta invecchiando e, per garantire la sostenibilità dei sistemi previdenziali è necessario incrementare la produttività del lavoro.</p>
      <p sl="ro">Ecco la mia domanda: signor Commissario, quali sono le misure che sta adottando per assistere gli Stati membri a aiutare finanziariamente i bambini che meritano di continuare i loro studi, soprattutto quelli provenienti da famiglie povere o da zone rurali? Si tratta di un problema serio, stiamo parlando del futuro dell’Europa.</p>
    </intervention>
    <intervention id="2-279" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Sarebbe necessaria una lunga risposta, ma per essere brevi, cerchiamo di cooperare, ricorriamo alle risorse comuni e alle politiche per creare delle condizioni migliori per i giovani.</p>
      <p sl="en">Domani, ad esempio, la Commissione adotterà una procedura scritta, ovvero un documento strategico sull’occupazione giovanile. Siamo dell’opinione che i giovani siano il nostro futuro, ed il futuro inizia oggi. Sproniamo in modo particolare i nuovi Stati membri a fare un maggior uso dei Fondi strutturali a sostegno delle politiche nel campo dell’istruzione mirate a favorire la mobilità. Com’è ovvio, quando diciamo che il sistema e il contenuto sono essenzialmente competenza degli Stati membri, riteniamo che la qualità ovvero l’efficienza e l’equità seguita da alcuni Stati membri potrebbero dare ai nostri cittadini, fra cui ai nostri giovani, delle risposte migliori e più concrete.</p>
      <p sl="en">Sono convinto che l’investimento in risorse umane, specialmente mediante l’istruzione e la formazione, rappresenti l’investimento più valido ed efficace nella coesione e nella futura competitività della società. Lo dico non solo in qualità di Commissario responsabile di tale settore, ma anche in qualità di politico e di padre. Non vi sono pertanto dubbi che dobbiamo fare di più, insieme.</p>
    </intervention>
    <intervention id="2-280" speaker_id="28119" name="Kathy Sinnott" is_mep="True" mode="spoken">
      <p sl="en">Lei ha fatto più volte riferimento ai Fondi strutturali. Cosa può fare, signor Commissario, per spingere i paesi a utilizzare tali fondi per i loro cittadini, per i programmi sociali eccetera? Per quanto riguarda l’Irlanda, so che la maggior parte di tali fondi è stata utilizzata per il sistema viario e per dei grandi progetti infrastrutturali. Non è stato speso praticamente niente in capitale umano.</p>
    </intervention>
    <intervention id="2-281" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Siamo liberi cittadini, che vivono in società libere, e siamo chiamati a essere ragionevoli in tale libertà. Ho detto che investire nel potenziale umano è la cosa migliore.</p>
      <p sl="en">Non sono contrario agli investimenti in infrastrutture moderne, nel settore dei trasporti e in quello ambientale. Si tratta di ambiti importanti. Ma anche nella comunicazione cui ho accennato nella mia risposta iniziale, affermiamo (e ciò si basa su prove scientifiche) che investire nell’istruzione prescolastica dei bambini provenienti da un contesto socioeconomico povero è il modo più efficace di ovviare alle loro condizioni svantaggiate in termini di coesione. Il ritorno dell’istruzione prescolastica ad esempio è maggiore del ritorno ottenuto investendo lo stesso denaro a lungo termine in istituzioni finanziarie.</p>
      <p sl="en">Detto questo, i ministri e gli Stati membri devono comportarsi come padri e madri responsabili e pensare alle generazioni future, e non solo al domani, all’immediato futuro o ai risultati delle prossime elezioni. Credo che questo approccio generazionale di lungo termine sia indispensabile e molto efficace anche in termini finanziari, ma spesso ci comportiamo seguendo approcci a breve termine, non lungimiranti.</p>
      <p sl="en">L’Europa è piena di esempi; è un mosaico, e alcuni Stati membri possono vantare risultati di livello mondiale. Basti guardare allo studio PISA, e vi invito a leggere il prossimo studio, che sarà pubblicato dall’OCSE a settembre. Questo ci permetterà di stabilire dove ci troviamo dopo tre anni, e alcuni paesi europei sono ai primi posti al mondo. Abbiamo bisogno di questi paesi, e abbiamo bisogno che ve ne sia un numero sempre maggiore.</p>
    </intervention>
    <intervention id="2-282" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 37 dell’onorevole Esko Seppänen (H-0528/07)</p>
      <p sl="unknown">Oggetto: IET</p>
      <p sl="unknown">Nel quadro della creazione dell’Istituto europeo di tecnologia (IET), le istituzioni comunitarie hanno negoziato il finanziamento del progetto. L’obiettivo è di ottenere risorse anche dal settore privato. Come può la Commissione assicurare che anche nel caso dell’IET non accada quanto verificatosi in quello del programma Galileo, ovvero la mancata partecipazione del settore privato al finanziamento?</p>
    </intervention>
    <intervention id="2-283" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Signora Presidente, si tratta dell’interrogazione sul finanziamento da parte del settore privato dell’IET. Riteniamo che i partenariati tra i settore pubblico e quello privato siano essenziali per apportare informazione nell’economia basata sulla conoscenza. Senza di esso, non possiamo raggiungere i nostri obiettivi.</p>
      <p sl="en">Il settore privato non solo fornisce risorse finanziarie supplementari ma, cosa ancora più importante, può operare dei cambiamenti nella direzione strategica data all’innovazione. Direi quindi che non si tratta di denaro in sé e per sé, ma del modo in cui cooperiamo, del modo in cui facciamo incontrare partner e interessi.</p>
      <p sl="en">Molti paesi dell’Unione europea hanno preso l’iniziativa facilitando le relazioni strutturali fra il settore pubblico e quello privato, al fine di promuovere il trasferimento di conoscenza fra università e mondo dell’industria. In tale contesto le attività dell’IET e in particolare le comunità della conoscenza e dell’innovazione saranno sostenute da partenariati innovativi a struttura mista pubblico-privato e finanziate per mezzo di una serie di fonti pubbliche e private. Le caratteristiche precise del loro finanziamento non possono essere determinate in anticipo e si svilupperanno ovviamente nel tempo, ma l’obiettivo è massimizzare il peso dei contributi del settore privato.</p>
      <p sl="en">Il contributo della Comunità, che per le prossime prospettive finanziarie è stato fissato nella misura di 308 milioni di euro, dovrebbe fare da catalizzatore per attirare risorse dal settore privato. La Commissione ha cercato in modo particolare di facilitare e attirare la partecipazione del settore privato soprattutto per quanto riguarda il finanziamento dell’IET e delle comunità della conoscenza e dell’innovazione (CCI).</p>
      <p sl="en">Un criterio fondamentale per la selezione delle CCI ad esempio sarà rappresentato dalla loro capacità di garantire un finanziamento sostenibile a lungo termine, comprendendovi un contributo sostanziale da parte del settore privato. Sarà importante per il consiglio di amministrazione riuscire a individuare i campi per CCI potenziali che siano in grado di attrarre l’interesse di un’ampia gamma di partecipanti, inclusi coloro i quali provengono dal settore privato.</p>
      <p sl="en">Inoltre, l’IET avrà gli strumenti per istituire una fondazione IET con l’obiettivo specifico di mobilitare e attirare risorse finanziarie sia da donatori individuali che da imprese.</p>
    </intervention>
    <intervention id="2-284" speaker_id="2304" name="Esko Seppänen" is_mep="True" mode="spoken">
      <p sl="fi">Signora Presidente, signor Commissario, è stato detto che alcuni fondi privati sarebbero arrivati anche dagli Stati Uniti ed è stato fatto il nome della Microsoft in qualità di sponsor dell’IET. Non è forse preoccupante che delle imprese statunitensi di tali dimensioni cercheranno di trarre vantaggio dai risultati della ricerca effettuata all’Istituto europeo di tecnologia? Vorrei inoltre porre la seguente domanda: questi sponsor privati potranno eventualmente porre condizioni in relazione ai fondi da loro messi a disposizione?</p>
    </intervention>
    <intervention id="2-285" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Sarebbe un panorama piuttosto triste se vi fossero solo imprese statunitensi che sono interessate al dialogo, alla cooperazione e alle possibilità di investimento. Vi sono molte altre imprese interessate, e molte di queste imprese sono europee. Molte di tali imprese, che siano europee, statunitensi o internazionali, già investono molto in Europa.</p>
      <p sl="en">L’IET dovrebbe creare ulteriori nuovi incentivi e condizioni favorevoli per l’innovazione in Europa. Non eliminerei l’interesse proveniente dall’esterno, ma incoraggerei l’impegno del Parlamento, del Consiglio e della Commissione nel cercare una risposta ben definita e nel trovare un consenso sull’intera proposta, in modo da mobilitare gli investimenti europei nella cooperazione internazionale. Ma qualsiasi segnale costruttivo e positivo, che venga dall’interno o dall’esterno, è benvenuto.</p>
    </intervention>
    <intervention id="2-286" speaker_id="729" name="John Purvis" is_mep="True" mode="spoken">
      <p sl="en">Signor Commissario, mi sembra di capire dalla sua risposta all’onorevole Seppänen che vi sono indicazioni che fanno supporre che alcune imprese abbiano espresso un vivo interesse a investire nell’IET. E’ così? Perché se non è così, se non saremo in grado di attrarre risorse finanziarie dal settore privato in quantità sostanziale o sufficiente, la invito ad astenersi dall’attaccare il bilancio dell’Unione europea, e dovrebbe prendere atto del fatto che non vi è molto interesse a finanziare l’IET.</p>
      <p sl="en">Ma vorrei avere da lei una conferma nel caso vi fossero effettivamente espressioni di autentico interesse.</p>
    </intervention>
    <intervention id="2-287" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . − Vi è stato e vi è un sempre maggiore interesse, soprattutto adesso che abbiamo raggiunto la fase della proposta vera e propria, dal momento che all’inizio si trattava di un’idea o un concetto, mentre ora abbiamo un testo concreto.</p>
      <p sl="en">Non è stato ancora definito nei dettagli – speriamo di farlo entro la fine di quest’anno - ma i messaggi pervenutici dalle singole imprese o dalle organizzazioni nel campo dell’imprenditoria si sono fatti sempre più concreti e positivi, nel senso di un eventuale maggior coinvolgimento nel futuro.</p>
      <p sl="en">Abbiamo avuto colloqui con la Tavola rotonda europea degli industriali, con Business Europe , con le camere di commercio europee e con molte altre associazioni, come l’Associazione europea delle organizzazioni per la ricerca e la tecnologia. Posso dire che i messaggi provenienti da questi ambiti sono sempre più concreti. Va da sé che nessuno firma un assegno in bianco o si assume impegni in anticipo, e quello che stiamo facendo non deve sostituire quanto di positivo sta avvenendo in alcuni centri e partenariati, bensì l’IET dovrebbe dare ancora più slancio a tale sviluppo, creare incentivi e un ambiente sempre più favorevole per un’Unione europea dedita all’innovazione. Questo è l’obiettivo e questa è la nostra comune responsabilità.</p>
    </intervention>
    <intervention id="2-288" speaker_id="28268" name="Danutė Budreikaitė" is_mep="True" mode="spoken">
      <p sl="lt">L’idea dell’Istituto europeo di tecnologia consiste nel dare luogo a innovazioni che contribuiscano al consolidamento della competitività dell’Unione europea. Se le grandi imprese private dovessero partecipare nelle attività dell’Istituto, le innovazioni sarebbero accessibili agli altri attori del mercato? E gli Stati membri? Gli Stati membri e la Comunità europea non dovrebbero forse essere i principali finanziatori di un’istituzione europea?</p>
    </intervention>
    <intervention id="2-289" speaker_id="photo_generic" name="Ján Figeľ" is_mep="True" mode="spoken">
      <p sl="en">membro della Commissione . − Dobbiamo definire il ruolo dell’IET, che è l’istituzione preposta all’organizzazione della selezione, della valutazione e della creazione di un quadro per tutta una serie di comunità delle conoscenza e dell’innovazione. Comunque, per quanto riguarda l’innovazione, il partenariato di base è al livello delle comunità della conoscenza e dell’innovazione. A tale livello è possibile prefigurare una stretta collaborazione con le piccole e medie imprese; l’organizzazione interna non è soltanto un loro diritto, bensì va anche a loro vantaggio, perché devono creare fiducia al fine di incrementare il livello di collaborazione o avviare una nuova collaborazione, sotto l’egida dell’IET. Per quanto poi riguarda le relazioni fondamentali nel campo della proprietà intellettuale, la proposta fa riferimento ai principi del settimo programma quadro.</p>
      <p sl="en">Sono dell’opinione che vi debba essere un livello sufficiente di libertà e flessibilità per organizzare i diritti in materia di proprietà intellettuale fra partner in maniera tale che la loro collaborazione ne benefici, affinché ne benefici la relazione fra le comunità della conoscenza e dell’innovazione, in collaborazione o congiuntamente all’IET e, ovviamente, l’ulteriore applicazione dell’innovazione.</p>
      <p sl="en">Esistono molti modelli in Europa. A mio avviso possiamo ricorrere a tali modelli per trarre ispirazione nelle nostre attività. L’IET potrebbe fare da testa di ponte al fine di creare delle condizioni migliori per un’Europa della conoscenza, ivi comprese delle condizioni favorevoli nel campo della proprietà intellettuale, dei brevetti comunitari o di politiche di cui abbiamo estremo bisogno e che sono importanti per un concreto trasferimento della conoscenza fra partner .</p>
    </intervention>
    <intervention id="2-290" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni nn. 38 e 39 riceveranno una risposta per iscritto.</p>
      <p sl="unknown">Annuncio l’</p>
      <p sl="unknown">interrogazione n. 41 dell’onorevole Dimitrios Papadimoulis (H-0532/07)</p>
      <p sl="unknown">Oggetto: Divieto assoluto di trasformare contratti a tempo determinato in contratti a tempo indeterminato nel settore pubblico greco</p>
      <p sl="unknown">A sei anni dall’entrata in vigore della direttiva 1999/70/CE nel 2001, la Grecia non ha ancora armonizzato il proprio ordinamento. Nonostante talune sentenze definitive favorevoli ai lavoratori con contratti di lavoro a tempo determinato, l’Alta Corte greca, ribaltando l’attuale giurisprudenza, ha statuito che è vietata in modo assoluto la trasformazione di contratti di lavoro a tempo determinato in contratti di lavoro a tempo indeterminato nel settore pubblico greco invocando la Costituzione greca. Tale sentenza è in pieno contrasto con lo spirito e la lettera della direttiva 1999/70/CE come anche con la sentenza della Corte di giustizia delle Comunità europee (causa C-212/04) in cui si afferma che la direttiva 1999/70/CE "osta all’applicazione di una normativa nazionale che vieta in maniera assoluta, nel solo settore pubblico, di trasformare in un contratto di lavoro a tempo indeterminato una successione di contratti a tempo determinato che, di fatto, hanno avuto il fine di soddisfare "fabbisogni permanenti e durevoli" del datore di lavoro e che devono essere considerati abusivi".</p>
      <p sl="unknown">Come commenta la Commissione l’evidente diniego della Grecia di applicare la direttiva 1999/70/CE? Rinvierà essa la Grecia al giudizio della Corte di giustizia?</p>
    </intervention>
    <intervention id="2-291" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Signora Presidente, onorevoli deputati, la direttiva 1999/70/CE del Consiglio relativa all’accordo quadro sul lavoro a tempo determinato esorta gli Stati membri ad adottare misure per prevenire gli abusi derivanti dal ricorso a una successione di contratti di lavoro a tempo determinato. Tuttavia, gli Stati membri non sono obbligati a sostituire i contratti a tempo determinato con contratti a tempo indeterminato, supponendo che vi siano altre misure efficaci per prevenire o punire tali abusi.</p>
      <p sl="cs">La Corte di giustizia europea ha confermato questa interpretazione nella sua sentenza del 4 luglio 2006 nella causa C-212/04 (Adeneler), relativa alla legislazione greca.</p>
      <p sl="cs">La Corte di giustizia ha inoltre affermato che l’interpretazione della legislazione nazionale pertinente non rientra nelle sue competenze. Spetta interamente ai giudici greci fornire un’interpretazione della legislazione greca pertinente e di stabilire se questa legislazione sia conforme alle indicazioni contenute nella direttiva relativa all’esistenza di misure efficaci per prevenire e punire gli abusi derivanti dal ricorso a una successione di contratti di lavoro a tempo determinato.</p>
      <p sl="cs">La Grecia ha recepito la direttiva di cui sopra con il decreto presidenziale 164/2004 relativo al settore pubblico. La Commissione ha studiato attentamente tale decreto ed è giunta alla conclusione che era compatibile con le indicazioni della direttiva.</p>
      <p sl="cs">Poiché la direttiva è stata recepita tardivamente, il 19 luglio, il decreto presidenziale conteneva una disposizione temporanea con carattere di deroga che rende possibile modificare a certe condizioni una successione di contratti di lavoro a tempo determinato stipulati prima della data in cui il decreto è entrato in vigore in contratto di lavoro a tempo indeterminato.</p>
      <p sl="cs">So che la situazione giuridica relativa all’abuso di contratti di lavoro a tempo determinato nel settore pubblico greco è stata oggetto di controversie negli ultimi anni, cosa che è stata confermata dalla recente sentenza dell’Alta Corte greca dell’11 giugno 2007, in cui il giudice annullava la precedente giurisprudenza.</p>
      <p sl="cs">Come già detto, in base al giudizio della Corte di giustizia, sono i giudici nazionali a essere competenti per quanto riguarda l’interpretazione e l’applicazione della legislazione greca pertinente, inclusa la costituzione, in relazione alle circostanze di alcuni casi a loro presentati. Tuttavia, così agendo i giudici devono rispettare la normativa europea applicabile, in particolare la direttiva 1999/70/CE.</p>
      <p sl="cs">La Commissione segue da vicino l’evolversi della situazione in Grecia. Vaglierà attentamente l’ultima sentenza dell’Alta Corte, nonché ulteriori misure adottate dalle autorità greche.</p>
      <p sl="cs">Per concludere, vorrei ricordare che, sulla base delle informazioni fornite dalla Commissione, diversi tribunali greci hanno già presentato delle interrogazioni preliminari in materia alla Corte di giustizia. Quest’ultima avrà quindi modo di formulare un parere sull’interpretazione della normativa comunitaria in questione.</p>
    </intervention>
    <intervention id="2-292" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Commissario, come lei sa bene, la Grecia è l’unico paese che non ha ancora recepito una direttiva in vigore da ormai sei anni. Decine di migliaia di lavoratori a contratto subiscono gli abusi di un governo che, come dice lei, dovrebbe rispettare le decisioni dei giudici, ma approva comunque delle leggi in cui si rifiuta di rispettare le decisioni definitive dei giudici e la giurisprudenza della Corte di Giustizia.</p>
      <p sl="el">Molti fra coloro che sono morti negli incendi di quest’anno erano vigili del fuoco che lavoravano a contratto con più di dieci anni di servizio, impiegati su base temporanea, e con una formazione insufficiente. E’ da mesi che dite che state studiando questa tematica. In qualità di custodi del diritto europeo, avete intenzione di fare qualcosa?</p>
    </intervention>
    <intervention id="2-293" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Certo, la Commissione europea è la custode dei Trattati europei e del diritto europeo, e va da sé che per tale motivo siamo pronti a prendere tutte le misure necessarie.</p>
      <p sl="cs">La Commissione ha individuato molti problemi in relazione al primo decreto presidenziale, fra cui quelli che vennero presi in considerazione nella causa Adeneler . E’ proprio per tali problemi che la Commissione si rivolse alle autorità greche nel 2004. Posso assicurare quindi che seguiamo la questione con attenzione. Stiamo esaminando con molta attenzione le sentenze più recenti dell’Alta Corte greca e se riterremo che la Commissione debba adottare provvedimenti, non ci tireremo indietro.</p>
      <p sl="cs">Ovviamente, sorgono molte domande in relazione all’abuso dei contratti di lavoro a tempo determinato stipulati prima della data in cui è stata adottata la direttiva, fra quelli che erano già in vigore il 10 luglio 2002, il giorno in cui la direttiva doveva essere recepita, a meno che non vi fosse una disposizione temporanea in relazione a tali contratti.</p>
      <p sl="cs">Vorrei dire fondamentalmente che stiamo seguendo con sufficiente attenzione questa problematica, e adotteremo le misure necessarie a tutelare i Trattati.</p>
    </intervention>
    <intervention id="2-294" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 42 dell’onorevole Sarah Ludford (H-0534/07)</p>
      <p sl="unknown">Oggetto: Pari opportunità</p>
      <p sl="unknown">Nell’Anno europeo delle pari opportunità, è la Commissione soddisfatta del progresso concreto raggiunto sia nei nuovi, sia nei vecchi Stati membri verso l’uguaglianza tra persone di etnie e orientamenti sessuali diversi?</p>
      <p sl="unknown">Quali iniziative specifiche ha intrapreso in relazione ai continui atti omofobici in alcuni paesi europei, membri e non dell’Unione, come, ad esempio, il divieto di tenere un gay pride a Vilnius e i tentativi di disperdere una dimostrazione sull’uguaglianza in Romania?</p>
      <p sl="unknown">Quali passi sta compiendo per garantire che le istituzioni e gli Stati membri dell’UE rispettino gli impegni presi per la non discriminazione razziale e la tutela delle minoranze, in particolare per quanto concerne la popolazione Rom, considerata la preoccupante vittoria elettorale di partiti estremisti e intolleranti?</p>
    </intervention>
    <intervention id="2-295" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Signora Presidente, onorevoli deputati, a dieci anni dall’inserimento dell’articolo 13 nel Trattato CE abbiamo fatto dei notevoli passi in avanti per far sì che tutti i cittadini dell’Unione europea siano tutelati, fra le altre cose, dalla discriminazione sulla base della loro origine razziale o etnica o del loro orientamento sessuale. Tuttavia, tale tutela non si è ancora tradotta in realtà, né vi è in realtà quella “uguaglianza” cui ha fatto riferimento l’onorevole deputato.</p>
      <p sl="cs">Tutti gli Stati membri devono rispettare la cosiddetta direttiva sull’uguaglianza razziale, nonché la direttiva sulla parità di trattamento in materia di occupazione e di condizioni di lavoro, ed è compito dell’Unione europea monitorare che entrambe le direttive siano correttamente recepite nella legislazione nazionale e applicate in modo efficace. Pertanto, il 27 giugno 2007 la Commissione ha trasmesso pareri motivati ai 14 Stati membri che non hanno recepito correttamente la direttiva 2000/43/CE.</p>
      <p sl="cs">Vorrei ribadire che le ragioni concrete che hanno dato luogo ai pareri motivati variano ovviamente da paese a paese, così come è diversa la gravità di tali ragioni. Comunque sia, 14 Stati hanno ricevuto tali pareri motivati.</p>
      <p sl="cs">Il 2007 è l’Anno europeo per le pari opportunità per tutti e ha fornito alle autorità pubbliche e alla società civile uno stimolo per organizzare delle iniziative e delle campagne che sottolineassero i vantaggi della diversità e della non discriminazione.</p>
      <p sl="cs">La lotta alla discriminazione deve essere sempre in cima all’elenco delle nostre preoccupazioni. Nel 2008 la Commissione presenterà proposte per i programmi che daranno seguito all’Anno europeo per le pari opportunità, i quali potranno contenere misure per ultimare il quadro della legislazione anti-discriminazione. Una consultazione on line lanciata nel luglio scorso e che durerà fino alla metà di ottobre è parte integrante dei preparativi in prospettiva di una valutazione dell’impatto di tali attività.</p>
      <p sl="cs">Vorrei inoltre ribadire che la Commissione respinge qualsiasi forma di omofobia e promuove una società che si basi sulla tolleranza e sul rispetto. Essa ha accolto favorevolmente la risoluzione del Parlamento europeo del 26 aprile 2007 sull’omofobia in Europa. In tale contesto la Commissione si rammarica del fatto che le autorità locali non abbiano concesso i permessi necessari affinché il camion dell’anti-discriminazione in Europa potesse visitare Vilnius il 25 maggio come programmato, e abbiano vietato la gay parade che lo avrebbe accompagnato. La Commissione si rammarica anche del fatto che i partecipanti alla marcia per la diversità tenutasi in occasione del GayFest rumeno l’11 giugno (che ha ricevuto sostegno morale e utilizzato il logo dell’Anno europeo) siano stati minacciati da gruppi estremisti e che sia stato necessario l’intervento della polizia per proteggerli.</p>
      <p sl="cs">La direttiva sull’uguaglianza razziale cui ho accennato in precedenza ha per obiettivo quello di prevenire la discriminazione sulla base dell’origine razziale o etnica. Vorrei sottolineare che tale direttiva viene applicata pienamente anche nei confronti dei Rom.</p>
      <p sl="cs">Inoltre, la Commissione è del parere che, per essere applicata nella maniera dovuta, la normativa europea debba essere integrata da campagne informative che spieghino ai Rom i loro diritti, e da manifestazioni che informino il pubblico dei diritti e dei doveri che derivano dalla normativa contro la discriminazione. Nel 2007, l’Anno europeo per le pari opportunità per tutti, manifestazioni con i Rom al centro dell’attenzione si stanno tenendo in Bulgaria, nella Repubblica ceca, in Grecia, Spagna, Francia, Irlanda, Italia, Lituania, Polonia, Romania, Finlandia e Slovacchia.</p>
      <p sl="cs">Le azioni finalizzate a combattere la discriminazione nei confronti dei Rom sono finanziate nell’ambito del Fondo sociale europeo e di PROGRESS 2007-2013, un programma per l’occupazione e la solidarietà sociale, il quale sostiene la sviluppo di capacità fra i Rom.</p>
    </intervention>
    <intervention id="2-296" speaker_id="4529" name="Sarah Ludford" is_mep="True" mode="spoken">
      <p sl="en">Anche se è fonte di rammarico che sia stato necessario presentare pareri motivati a 14 Stati membri, sono almeno lieta del fatto che la Commissione stia avviando procedure di infrazione efficaci, perché attualmente vi è un enorme divario fra la lettera della normativa e la realtà. Il Commissario Špidla ha fatto riferimento ad alcuni problemi relativi al fatto che il camion dell’anti-discriminazione non è potuto entrare a Vilnius. A quanto sembra, metà dei parlamentari lituani ritengono che l’omosessualità sia una forma di perversione. Avete gravi problemi nel settore pubblico e in quello del governo.</p>
      <p sl="en">La settimana scorsa, l’Agenzia per i diritti fondamentali ha dichiarato che molti Stati membri non fanno rispettare la normativa sulla discriminazione razziale, e pertanto spero che si continui a usare il pugno di ferro perché ve n’è bisogno. Prenderete in considerazione nelle procedure di infrazione le varie dichiarazioni e la tolleranza mostrata nei confronti dell’estremismo da parte di ministri e funzionari pubblici?</p>
    </intervention>
    <intervention id="2-297" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Non credo che l’intervento dell’onorevole Ludford contenesse domande ma vorrei comunque sottolineare che condivido le idee da lei espresse.</p>
      <p sl="cs">Entrambe le direttive sulla non discriminazione fanno parte della normativa fondamentale europea. Dobbiamo accertarci che siano recepite appieno e dobbiamo fare in modo che la non discriminazione, le pari opportunità e la tolleranza continuino a essere valori fondamentali messi in pratica attivamente. E’ per tale motivo che la Commissione europea ha avviato delle procedure di infrazione nei confronti di 14 Stati membri.</p>
      <p sl="cs">Vorrei comunque dire che, in generale, i singoli Stati membri accettano questi alti valori e che la maggior parte dei problemi che abbiamo discusso, problemi per cui è necessario avviare procedure di infrazione, sono di natura legislativa e pertanto tecnico-amministrativa. Ciò non significa che vi sia una tendenza da parte di uno Stato membro a respingere i Trattati.</p>
    </intervention>
    <intervention id="2-298" speaker_id="4544" is_mep="True" mode="spoken" role="Presidente">
      <p sl="unknown">A seguire cinque interrogazioni relative alle persone disabili. Da quanto mi sembra di capire, gli interroganti si sarebbero aspettati una risposta collettiva. Non voglio negare a nessuno l’opportunità di ricevere una risposta individuale, ma se desidera affrontare le interrogazioni in un blocco unico, signor Commissario, si senta libero di farlo. Ma prima vorrei chiedere a uno degli interroganti di fornirci delucidazioni in materia.</p>
    </intervention>
    <intervention id="2-299" speaker_id="1289" name="Proinsias De Rossa" is_mep="True" mode="spoken">
      <p sl="en">Anch’io sarei lieto se il Commissario volesse rispondere a tutte le interrogazioni collettivamente, se possibile. Se così non fosse, sarebbe forse il caso di dargli l’opportunità di leggere le risposte a tutte e cinque le interrogazioni, qualora avesse risposte separate, e potremo integrare alla fine delle cinque risposte.</p>
    </intervention>
    <intervention id="2-300" speaker_id="4544" is_mep="True" mode="spoken" role="Presidente">
      <p sl="unknown">Sono lieta di farlo. Sono lieta di fare qualsiasi cosa il Commissario ritenga necessario per fornire ai parlamentari una risposta alle loro interrogazioni, ma vorrei anche sottolineare che le interrogazioni sono collegate e che correremmo il rischio di girare in tondo. Ma sono a favore di qualsiasi cosa il Commissario ritenga più opportuna.</p>
    </intervention>
    <intervention id="2-301" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 43 dell’onorevole Richard Howitt (H-0560/07)</p>
      <p sl="unknown">Oggetto: Iniziativa a sostegno della rete europea Independent Living</p>
      <p sl="unknown">Intende la Commissione aderire alla mia iniziativa volta ad accogliere questa settimana a Strasburgo persone con disabilità gravi e molteplici, che partecipano alla rete europea di Indipendent Living (ENIL)?</p>
      <p sl="unknown">In risposta alla risoluzione del Parlamento (P6_TA(2006)0527) sulla relazione biennale della Commissione sulla situazione delle persone con disabilità nell’Unione europea allargata, può la Commissione far sapere quali progressi abbia fatto nella promozione del concetto di vita indipendente a favore delle persone con disabilità, incluso il loro diritto a finanziamenti all’assistenza personale quando si spostano tra Stati membri dell’UE a fini occupazionali, educativi o per cambio di residenza? Può la Commissione presentare una politica a livello europeo per l’assistenza personale?</p>
      <p sl="unknown">Annuncio l’</p>
      <p sl="unknown">interrogazione n. 44 dell’onorevole Evangelia Tzampazi (H-0562/07)</p>
      <p sl="unknown">Oggetto: Promozione della vita autonoma delle persone disabili</p>
      <p sl="unknown">La deistituzionalizzazione e la promozione della vita autonoma costituiscono una delle priorità della strategia europea a favore dei disabili. Quali progressi ha compiuto la Commissione per quanto riguarda le raccomandazioni dello studio che ha elaborato sulla deistituzionalizzazione delle persone con disabilità? Concorda la Commissione sul fatto che un numero crescente di persone disabili continua ad essere ricoverato in istituti e quali altre misure prevede di prendere per far fronte a questa sfida?</p>
      <p sl="unknown">Annuncio l’</p>
      <p sl="unknown">interrogazione n. 45 dell’onorevole Proinsias De Rossa (H-0569/07)</p>
      <p sl="unknown">Oggetto: Diritti delle persone disabili</p>
      <p sl="unknown">Pur plaudendo all’impegno assunto dalla Commissione europea, sin dalla sua comunicazione del 1996, a favore di un approccio alla disabilità fondato sui diritti umani e prendendo atto della presenza a Strasburgo della “rete europea per la vita indipendente”, ci si chiede come possa la Commissione accettare che i diritti umani delle persone disabili siano violati nell’Unione europea e nel resto del mondo. Quali ulteriori azioni intende intraprendere la Commissione per porre fine a tali violazioni nell’UE?</p>
      <p sl="unknown">Annuncio l’</p>
      <p sl="unknown">interrogazione n. 46 dell’onorevole Grazyna Staniszewska (H-0570/07)</p>
      <p sl="unknown">Oggetto: Integrazione delle persone disabili</p>
      <p sl="unknown">Alla luce del sostegno, certamente lodevole, dato dalla Commissione al principio di integrazione delle persone disabili, potrebbe essa indicare in quante occasioni il gruppo interservizi istituito dalla DG Occupazione e affari sociali si è riunito nel corso del 2007 e quali Direzioni generali della Commissione non sono state presenti a tali riunioni? In concomitanza con la visita a Strasburgo questa settimana della “rete europea per una vita autonoma” e tenuto conto dell’impegno preso dalla Commissione di destinare una determinata percentuale degli aiuti per lo sviluppo alla salute, all’istruzione e ai servizi sociali, quali misure ha essa adottato per garantire che i progetti di sviluppo comunitari a favore delle persone disabili beneficino di tali fondi?</p>
      <p sl="unknown">Annuncio l’</p>
      <p sl="unknown">interrogazione n. 47 dell’onorevole Kathy Sinnott (H-0589/07)</p>
      <p sl="unknown">Oggetto: Rappresentanza di disabili</p>
      <p sl="unknown">Potrebbe la Commissione europea precisare quali accordi vigono per garantire la rappresentanza di disabili e delle relative organizzazioni nelle strategie europee di inclusione sociale? Conformemente al principio sottoscritto dalla Commissione di “nothing about us, without us” (nulla su di noi, senza di noi), quali altre iniziative intende la Commissione adottare al proposito?</p>
    </intervention>
    <intervention id="2-302" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Poiché cercherò di dare una risposta molto breve a tutte le interrogazioni, mi concentrerò solo sulle questioni più importanti.</p>
      <p sl="cs">A partire dal 2006 è stato sviluppato, nell’ambito del piano d’azione europeo per le persone con disabilità, un programma che ha per obiettivo l’integrazione attiva delle persone disabili. Al centro di questo programma vi è il diritto delle persone disabili a una vita autonoma.</p>
      <p sl="cs">Dal momento che la Commissione sostiene la deistituzionalizzazione e poiché l’opinione generale al riguardo è analoga, la Commissione sta valutando le alternative all’assistenza fornita dalle istituzioni protette. La Commissione sostiene la ricerca su dei metodi adatti per attuare la cosiddetta deistituzionalizzazione. Il diritto a una vita autonoma per le persone disabili deve essere sostenuto attraverso la fornitura a tali persone di servizi comunitari di qualità, non solo per quanto riguarda i servizi di carattere fisico, ma anche per quanto riguarda il rispetto della dignità umana.</p>
      <p sl="cs">Sulla base della mia esperienza personale posso dire che istruire le persone che forniscono tali servizi a persone che dipendono da loro è molto importante ai fini della qualità dei servizi sociali. Il modo in cui i diritti fondamentali delle persone disabili sono rispettati e la qualità della loro vita dipendono in larga misura dall’istruzione fornita.</p>
      <p sl="cs">Come ho già detto, la Commissione si sta avvalendo del proprio diritto di sostenere attivamente lo sviluppo dei servizi comunitari, e vorrei ribadire che in tale processo essa si concentra sempre sulla qualità della vita delle singole persone. La deistituzionalizzazione da sola non garantisce automaticamente un miglioramento della qualità della vita e l’autonomia: esse sono garantite solo se la deistituzionalizzazione viene sostituita da servizi comunitari di uguale qualità. In questo contesto, la Commissione ha ordinato uno studio sull’integrazione sociale, il cui scopo è di valutare la situazione dei disabili nelle grandi istituzioni protette, dove in molti casi, come voi sapete, la qualità dei servizi non è all’altezza degli standard che le persone senza alcun dubbio meritano. Dobbiamo pertanto controllare questa situazione per far sì che migliori.</p>
      <p sl="cs">La Commissione non è però in grado di confermare l’opinione secondo cui il numero di persone che si trovano nelle istituzioni protette sta crescendo. Non abbiamo dati a disposizione ma, come ho già detto, la deistituzionalizzazione è il principio al quale ci atteniamo, e continueremo a percorrere questa strada.</p>
      <p sl="cs">Vorrei inoltre sottolineare che accogliamo con favore le iniziative che si concentrano sui principi fondamentali della qualità dell’assistenza sociale a un livello europeo. Vorrei inoltre sottolineare che il fatto che la questione dei diritti dei disabili sia stata innalzata ad un livello internazionale grazie alla Convenzione delle Nazioni Unite sui diritti delle persone con disabilità rappresenta, a mio avviso, un enorme passo in avanti. La Commissione incoraggia gli Stati membri a ratificare tale convenzione, nonché a darvi seguito in concreto quanto prima.</p>
      <p sl="cs">La Commissione si è impegnata a tenere conto delle esigenze e dei diritti dei disabili e di includerli in tutte le strategie comunitarie pertinenti. La questione di provvedere alle esigenze dei disabili viene affrontata, a livello dell’Unione europea, dal gruppo interservizi della Commissione sulle tematiche connesse ai disabili, così come attraverso la collaborazione con gli Stati membri e le parti interessate, fra cui i disabili, in seno al gruppo ad alto livello sulla disabilità dell’Unione europea.</p>
      <p sl="cs">A partire dal 2000 la Comunità europea ha cofinanziato circa 160 progetti per le persone disabili nei paesi in via di sviluppo, per un importo totale di 100 milioni di euro. Tali progetti hanno fornito assistenza all’Europa orientale, al Medio Oriente e ai paesi ACP, e si concentrano sulle persone con disabilità mentali e fisiche, sullo sviluppo di capacità, sulla riabilitazione in comunità, sui diritti dei disabili, sull’inclusione sociale, sulla riduzione della povertà, sulla deistituzionalizzazione eccetera.</p>
      <p sl="cs">Onorevoli deputati, la Commissione, senza alcuna ombra di dubbio, attua delle politiche concrete per le persone disabili, e abbiamo compiuto degli importanti passi in avanti all’interno dell’Unione europea. Tuttavia, come ho detto in risposta a un’interrogazione precedente, vi è ancora molto da fare. Abbiamo lavorato alla formulazione di eventuali emendamenti alla normativa europea esistente. Ecco di cosa parlavo quando ho risposto all’interrogazione sulla direttiva sulla non discriminazione.</p>
      <p sl="cs">Onorevoli deputati, ho cercato di soffermarmi brevemente sulle questioni più importanti e, a causa del carattere estemporaneo di questa discussione, può darsi che abbia tralasciato alcune questioni, così come è possibile che non sia stato abbastanza chiaro su altre questioni. Pertanto, vorrei proporre, se è accettabile, di rivolgermi dei quesiti aggiuntivi ai quali rispondere. In ogni caso, darò risposta scritta alle interrogazioni alle quali ho appena risposto oralmente, in modo che sia loro riservata l’attenzione che meritano.</p>
    </intervention>
    <intervention id="2-303" speaker_id="2073" name="Richard Howitt" is_mep="True" mode="spoken">
      <p sl="en">Signora Presidente, desidero ringraziare il Commissario per la sua flessibilità. Diversi fra noi dell’intergruppo del Parlamento europeo sulle tematiche connesse ai disabili hanno scelto di presentare queste interrogazioni per segnare la presenza a Strasburgo di circa 200 persone con disabilità gravi o multiple che vivono in istituzioni sparse in tutta Europa e fanno parte di quella che è chiamata la rete europea per una vita autonoma. Sono certo che andranno fieri del fatto che questa Assemblea affronta i loro problemi e le loro esigenze durante il tempo delle interrogazioni.</p>
      <p sl="en">Vorrei chiedere al Commissario e a lei, signora Presidente, di unirvi a me nel porgere il benvenuto ai loro rappresentanti. Vorrei che lei, signor Commissario, dichiarasse che la rete europea per una vita autonoma, in qualità di organizzazione gestita da persone disabili per persone disabili, rappresenta un gruppo d’interesse per persone disabili molto importante in Europa, e spero che condividiate la mia speranza che possano godere in futuro dello stesso sostegno in termini di coordinamento di cui già godono altre organizzazioni per persone disabili a livello europeo, come l’Unione europea dei ciechi e l’Unione europea dei sordi.</p>
      <p sl="en">In secondo e ultimo luogo, lei ha pronunciato, signor Commissario, parole molto positive, per le quali le sono grato, in merito a una vita autonoma e all’assistenza a domicilio per le persone disabili. Il punto della mia interrogazione concernente una strategia europea per l’assistenza personale, che permetta a lavoratori qualificati alle dipendenze e sotto la responsabilità di persone disabili di far fronte alle loro esigenze in materia di assistenza, rappresenta un importante obiettivo sulla strada dell’emancipazione perseguita dalla rete per una vita autonoma, e spero che si impegnerà ad appoggiare la loro causa in questo campo.</p>
    </intervention>
    <intervention id="2-304" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Signora Presidente, onorevoli deputati, rappresentanti dei gruppi di persone disabili, il dialogo con coloro che devono sedere attorno al tavolo, con le parti interessate, è praticamente al centro di tutte le strategie dell’Unione europea. Non posso immaginare che si sviluppi una strategia o un piano senza un dialogo del genere. Tale dialogo è di ampio respiro e di grande valore, ma ritengo che dobbiamo ricercare metodi e soluzioni ancora più efficaci.</p>
      <p sl="cs">La Commissione intende far sì che si progredisca in tale campo, coordinando lo scambio reciproco di opinioni e altre iniziative che sostengano lo scambio di informazioni. Essa inoltre sottolineerà con enfasi la necessità di sviluppare dei percorsi importanti per la preparazione di nuove strategie, approvate dagli Stati membri, per presentarle poi nell’autunno del 2008. In altre parole, abbiamo molto lavoro da compiere insieme.</p>
    </intervention>
    <intervention id="2-305" speaker_id="28581" name="Evangelia Tzampazi" is_mep="True" mode="spoken">
      <p sl="el">Signor Commissario, in contrasto col diritto di tutti i cittadini europei, un numero significativo di disabili è costretto a vivere in istituzioni, indipendentemente dalla volontà dei singoli soggetti. Poiché l’integrazione attiva dei disabili nella vita economica e sociale dipende dalla loro capacità di vivere autonomamente, vorrei chiedere se la Commissione europea intende adottare misure legislative per garantire questo diritto.</p>
    </intervention>
    <intervention id="2-306" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Signora Presidente, onorevoli deputati, sono del parere che l’attuale normativa europea sia di alta qualità in confronto al resto del mondo. L’adozione della Convenzione delle Nazioni Unite sui diritti delle persone con disabilità è anch’essa estremamente importante.</p>
      <p sl="cs">E’ inoltre ovvio che la deistituzionalizzazione è parte integrante di tutte le strategie europee in questo campo, ivi comprese quelle finanziate dai nostri strumenti finanziari.</p>
      <p sl="cs">Questa transizione è possibile. Vi sono dei paesi che hanno eliminato completamente l’assistenza nelle istituzioni, a tutto vantaggio delle persone disabili –forse ne esiste solamente qualcuno, ma ve ne sono – e ciò dimostra che questo obiettivo è realistico. Dall’altro lato, si tratta di un obiettivo che deve essere raggiunto gradualmente e in modo molto organico perché, come ho già detto, una deistituzionalizzazione che manchi di una rete di sicurezza potrebbe invece peggiorare la situazione delle persone disabili, come mostra l’esperienza di molti paesi. Mi viene in mente in particolare la deistituzionalizzazione negli Stati Uniti, dove questa soluzione, in mancanza di una relativa rete di sicurezza, si è rivelata molto controversa.</p>
    </intervention>
    <intervention id="2-307" speaker_id="1289" name="Proinsias De Rossa" is_mep="True" mode="spoken">
      <p sl="en">Signora Presidente, è vero che sono stati compiuti passi avanti, ma bisogna dire che sono estremamente lenti. In effetti, molti di tali progressi non sarebbero stati possibili senza l’attività di lobbying portata avanti dalle stesse persone disabili.</p>
      <p sl="en">Signor Commissario, vorrei chiederle specificamente, in relazione allo studio da lei menzionato sull’integrazione nella società, se tale ricerca affronta la questione di una vita autonoma. E’ ovviamente estremamente importante che esistano dei servizi a domicilio di qualità, al fine di garantire che le persone in questione possano uscire dalle istituzioni. Tuttavia, tali servizi a domicilio devono mettere le persone disabili nelle condizioni di condurre una vita autonoma, il che costituisce una rivendicazione cruciale delle persone disabili.</p>
      <p sl="en">A tale riguardo, noi dell’Unione europea dobbiamo considerare come, ad esempio, il diritto all’assistenza personale può essere garantito alle persone interessate ogni volta che viaggiano all’interno dell’Unione europea. Posso chiedere se tale aspetto di una vita autonoma viene preso in considerazione nello studio e, se così non fosse, si adopererà affinché venga condotto uno studio della disponibilità dell’assistenza personale e la generalizzazione di tale sistema in tutta l’Unione europea, nonché della sua trasferibilità?</p>
    </intervention>
    <intervention id="2-308" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione. − Onorevoli deputati, penso che siano state toccate questioni molto serie che sono correlate in genere al problema della disabilità.</p>
      <p sl="cs">In primo luogo, vorrei dire che purtroppo al momento non abbiamo ancora a disposizione dati comparabili da utilizzare come base per una strategia europea affidabile. Acquisire dati che possano essere interpretati come tali è uno degli obiettivi della Commissione europea. Dobbiamo inoltre renderci conto che il dibattito da lei avviato e la questione cui ha accennato sono strettamente legati al dibattito sui servizi, ovvero sui servizi sociali di beneficio per la generalità. Si tratta nuovamente di una questione correlata. Vorrei inoltre sottolineare che è stata attuata una direttiva sul trasporto aereo e sulla mobilità dei lavoratori o sulla mobilità delle persone all’interno dell’Unione europea, e che l’intenzione ovviamente è di ampliare tali norme ad altri tipi di trasporto, il che è logico.</p>
      <p sl="cs">Vi è inoltre la questione della trasferibilità e dell’accessibilità ai servizi sociali o a varie misure sociali per i disabili. Di tale questione si occupano il quadro di attuazione del regolamento n. 1408/71/CEE sul coordinamento dei sistemi di sicurezza sociale e la direttiva sulla trasferibilità dei diritti a pensione complementare.</p>
      <p sl="cs">Lo scopo di tutti questi strumenti è fondamentalmente di consolidare il valore e la possibilità di avere una vita autonoma, col dovuto livello di sicurezza, ovunque nell’Unione europea.</p>
    </intervention>
    <intervention id="2-309" speaker_id="28119" name="Kathy Sinnott" is_mep="True" mode="spoken">
      <p sl="en">Sarò breve, dal momento che molti dei miei quesiti hanno già trovato risposta.</p>
      <p sl="en">Alcuni Stati membri riconosceranno sollecitamente i diritti dei loro cittadini disabili, mentre altri, purtroppo, saranno inerti al miglioramento degli standard e addirittura creeranno o tollereranno ostacoli. Abbiamo a disposizione delle buone strategie e dei buoni piani di azione, ma solo una direttiva sulle disabilità che possa essere applicata sarà in grado di ricondurre gli Stati recalcitranti, fra cui il paese dove vivo, sulla retta via. Quando possiamo attenderci tale direttiva, signor Commissario?</p>
      <p sl="en">Potrebbe confermare che fornirà risposte scritte alle cinque interrogazioni?</p>
    </intervention>
    <intervention id="2-310" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . − Onorevoli deputati, nella mia prima risposta relativa alle direttive sulla non discriminazione ho fatto riferimento a uno studio elaborato nel quadro di un processo per la valutazione dell’attuazione e dell’efficacia, il quale analizza se e come sarebbe opportuno emendare la normativa europea esistente. Una delle questioni che tale studio analizzerà è la possibilità di preparare una direttiva ad hoc che si occupi delle persone disabili.</p>
      <p sl="cs">Tale questione è sul tavolo e stiamo utilizzando gli strumenti comunitari previsti per stabilire quale sia il metodo più efficace per raggiungere l’obiettivo in questione.</p>
      <p sl="cs">Come ho detto nei miei interventi precedenti, risponderò ovviamente a tutte le interrogazioni per iscritto, qualora qualche interrogativo non avesse ottenuto una risposta soddisfacente a causa della natura lievemente estemporanea di questa seduta. Inoltre, darò risposta scritta a tutti i quesiti che sono stati sollevati nel corso di questa discussione.</p>
    </intervention>
    <intervention id="2-311" speaker_id="4544" is_mep="True" mode="spoken" role="Presidente">
      <p sl="unknown">Grazie, signor Commissario, e grazie per il modo in cui siamo riusciti ad affrontare queste ultime interrogazioni. Penso che sia stato utile e, spero, soddisfacente.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto, ad eccezione dell’interrogazione n. 58, la quale è stata ritirata, poiché non è ammissibile (vedasi allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem26" title="18. Composizione del Parlamento: vedasi processo verbale"/>
  <section id="creitem27" title="19. Presentazione di documenti: vedasi processo verbale"/>
  <section id="creitem28" title="20. Strategia comunitaria volta ad affiancare gli Stati membri nei loro sforzi per ridurre i danni derivanti dal consumo di alcol (discussione)">
    <intervention id="2-316" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Alessandro Foglietta a nome della commissione per l’ambiente, la sanità pubblica e la sicurezza alimentare, su una strategia dell’Unione europea volta ad affiancare gli Stati membri nei loro sforzi per ridurre i danni derivanti dal consumo di alcol [2007/2005(INI) ] (A6-0303/2007).</p>
    </intervention>
    <intervention id="2-317" speaker_id="28425" name="Alessandro Foglietta" is_mep="True" mode="spoken" role="relatore">
      <p sl="it">Signor Presidente, onorevoli colleghi, c’è grande soddisfazione vedere oggi il completamento e il compimento di una relazione così importante. Ringrazio di vero cuore i colleghi, i relatori ombra, i gruppi e i funzionari che hanno reso possibile questo risultato.</p>
      <p sl="it">La volontà di ridurre i danni derivanti dal consumo di alcol è divenuta negli ultimi anni una delle priorità nelle politiche sanitarie e sociali a livello mondiale e anche l’Unione europea sta facendo la sua parte. La Commissione europea ci ha consegnato un testo che conteneva ottimi spunti, abbiamo cercato di svilupparli e di aggiungerne altri.</p>
      <p sl="it">Lo studio dei danni causati dall’abuso di alcol ha fatto emergere un quadro quanto mai desolante e preoccupante: altissima mortalità giovanile, in particolare per incidenti stradali, maltrattamenti in famiglia, aumento dei casi di sindrome fetale da alcol, malattie epatiche e alcoldipendenza sempre più diffusa, anche fra i giovani, in tutti gli Stati europei. I costi in trattamenti sanitari ammontano in Europa a 17 miliardi di euro insieme a cinque miliardi di euro spesi per il trattamento e la prevenzione.</p>
      <p sl="it">È opportuno sottolineare che il problema emerge dall’abuso delle sostanze alcoliche, mentre il consumo di alcol non può essere di per sé demonizzato, fa parte della cultura, della storia e delle tradizioni di numerosi Stati europei e la qualità di alcuni prodotti alcolici in molti casi sono il fiore all’occhiello dei paesi produttori. Inoltre, non bisogna dimenticare l’aspetto occupazionale. Si calcola che più di un milione di persone sia impegnata in Europa nella produzione e nella lavorazione dell’alcol.</p>
      <p sl="it">La Commissione europea, che ringrazio, ha presentato una comunicazione focalizzata su alcune priorità, le abbiamo accolte cercando di ampliare l’ambito operativo attraverso alcuni punti chiave: approfondimento del fenomeno del consumo giovanile; diffusione dell’informazione, dell’assistenza e della prevenzione a livello capillare; rafforzamento delle campagne di informazione pubblica, rendendo edotta la collettività sui rischi che si corrono consumando alcol in modo irresponsabile; considerazione dei fenomeni di violenza, soprattutto domestica, collegati al consumo di alcol.</p>
      <p sl="it">In particolare, le azioni individuate per contrastare i danni derivanti dall’abuso sono: campagne di sensibilizzazione ed educazione sui rischi nelle scuole, dirette anche ai genitori, promozione della disponibilità di mezzi pubblici alternativi al trasporto privato all’uscita dei locali notturni e sostegno alle iniziative dei singoli Stati incentrato sul principio "chi guida non beve", un premio europeo per la migliore campagna di informazione da promuovere nelle scuole, il sostegno economico alla diffusione di strumenti di autocontrollo del grado o del livello di alcolemia nel sangue, un intervento severo sui cosiddetti alcol "pops ".</p>
      <p sl="it">Un altro dei punti innovativi della relazione, che è stato bene accolto dalla Commissione, è l’idea di diffondere un approccio responsabile e consapevole al consumo di alcol attraverso il cosiddetto intervento breve. I medici di base, grazie al loro rapporto quotidiano e diretto con i pazienti, possono divenire uno strumento prezioso per individuare l’esistenza di problematiche legate all’alcol ancor prima che il paziente stesso se ne renda conto: un semplice questionario cosiddetto audit già utilizzato in via sperimentale in alcune città europee può coadiuvare questo intervento ad personam .</p>
      <p sl="it">Altre misure riguardano in particolare la promozione di azioni volte alla riduzione degli incidenti stradali causati dall’abuso di alcol, come l’intensificazione dei controlli sulla guida in stato di ubriachezza, la diffusione di test per determinare autonomamente il contenuto di alcol nel sangue, l’incentivazione di programmi di guida alternativa, il cosiddetto conducente a turno, l’abbassamento dei limiti di alcolemia consentita nel sangue e l’inasprimento delle sanzioni per chi guida in stato di ebbrezza o ubriachezza.</p>
      <p sl="it">La relazione propone, e in questo sembra ottenere il sostegno di tutti i gruppi del Parlamento europeo, un limite di tasso alcolemico nel sangue il più possibile vicino allo 0 per i neopatentati, al fine di dare un’utilità concreta alla strategia al di là della mera petizione di principio e della prudenza manifestata dalla Commissione al proprio testo, benché molti dei provvedimenti che potrebbero adottarsi per contrastare i danni d’abuso di alcol ricadono nella competenza dei singoli Stati, soprattutto quelli in materia di sicurezza e sanità.</p>
      <p sl="it">L’Unione europea può cercare di stimolare, incentivare, promuovere e suggerire l’adozione di taluni di questi provvedimenti. Uno dei punti su quali non si è trovata condivisione è certamente la questione dell’etichettatura sui rischi e la pericolosità del consumo eccessivo di alcol. Personalmente ritengo opportuno chiedere alla Commissione uno studio approfondito per definire i vari sistemi d’informazione e comunicazione fra cui l’etichettatura.</p>
      <p sl="it">Concludendo, la strategia, così come modificata dal Parlamento, potrà portare un valore aggiunto sostanziale rispetto alle singole politiche nazionali, soprattutto perché avrà il potere di indirizzare l’operato degli Stati membri verso obiettivi comuni.</p>
      <p sl="it">Nel testo della relazione ho perseguito più di tutto il fine di trattare l’argomento con l’equilibrio necessario e il buon senso evitando di demonizzare il consumo moderato di alcol anche nel rispetto della tradizione millenaria del buon bere ma cercando di suggerire misure utili a ridurre i fenomeni negativi, purtroppo ormai sempre più frequenti in ambito europeo e mondiale. Ringrazio cordialmente tutti per il supporto e la collaborazione.</p>
    </intervention>
    <intervention id="2-318" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . − Signor Presidente, desidero innanzi tutto ringraziare il relatore per l’egregio lavoro svolto e l’ottima relazione che ne è risultata, così come vorrei ringraziare gli altri membri della commissione per il sostegno e la cooperazione offertigli nel corso della stesura di un testo così interessante, utile e positivo.</p>
      <p sl="en">Non intendo ripetere molto di quanto è stato incluso nella comunicazione o nella relazione, e vorrei dire prima di tutto che sono molto lieto del fatto che affrontiamo di petto la questione di come possiamo risolvere un problema così difficile e importante. Siamo a conoscenza delle statistiche, che sono fonte di preoccupazione. Ogni anno, quasi 200 000 persone muoiono nell’Unione europea a causa di malattie riconducibili al consumo eccessivo di alcol. Nell’Unione europea vi sono 43-45 milioni di persone che bevono a livelli rischiosi, il che si traduce nel 70,4 per cento di tutti problemi di salute e di tutti i decessi prematuri, oltre ad essere la prima causa di decessi fra i giovani. Le statistiche sono dunque preoccupanti, ma dobbiamo puntualizzare fin dall’inizio che non stiamo discutendo dell’alcol in quanto prodotto in sé e per sé: sono infatti il consumo eccessivo e l’abuso di alcol a creare tali problemi. A volte questo rende più difficile il compito di sensibilizzare e insegnare ai cittadini come consumare un prodotto che esiste da secoli in modo più moderato e responsabile; il consumo eccessivo e l’abuso sono alla fonte del problema.</p>
      <p sl="en">Sono molto lieto che il Parlamento concordi sul fatto che occorra una strategia europea in tale campo, e che l’Europa debba agire. E’ pur vero che dobbiamo integrare le politiche degli Stati membri, come affermato nell’articolo 152, ma ciò non significa che non dobbiamo fare niente. Al contrario, siamo qui per fornire sostegno e integrare le azioni intraprese dagli Stati membri. E’ anche vero che gli Stati membri hanno culture e tradizioni differenti ma, purtroppo, vediamo come attualmente i problemi che fino a poco tempo fa esistevano solo in alcuni Stati membri si stanno diffondendo in tutta l’Unione europea. Purtroppo, le cattive abitudini si diffondono rapidamente e sono facili a imitarsi, soprattutto da parte dei giovani.</p>
      <p sl="en">Esiste la possibilità di scambiarsi le migliori pratiche collaborando gli uni con gli altri, prima che sia troppo tardi. Possiamo agire prima che il problema ci sfugga di mano, e questo rappresenta uno degli aspetti più importanti della presente strategia.</p>
      <p sl="en">Dobbiamo concentrarci sui giovani. Il cosiddetto binge drinking , ovvero il consumo eccessivo di alcol, è diventato un motivo di preoccupazione primario per quanto riguarda i giovani, ma la guida in stato di ebbrezza è anch’essa una delle prime cause di morte fra i giovani.</p>
      <p sl="en">Al contempo, è estremamente importante concentrarsi sulle priorità, e accolgo con favore il fatto che la relazione concordi con la Commissione sulle priorità principali, ovvero, come ho già detto, soprattutto i giovani, ma anche le donne in stato di gravidanza. Ahimè, nell’Unione europea ci troviamo ancora di fronte al problema di bambini nati con problemi dovuti al consumo di alcol durante la gravidanza. Ci si aspetterebbe che al giorno d’oggi ciò non avvenisse nell’Unione europea, dove si registra il livello più alto di istruzione, ma purtroppo avviene.</p>
      <p sl="en">Ho preso nota con grande interesse dell’accenno nella relazione a questo problema fra le persone anziane. Tale L’aspetto verrà preso in seria considerazione in vista dei prossimi passi, poiché vedo che ciò può rappresentare un grave problema sociale e sanitario.</p>
      <p sl="en">L’Unione europea nel suo insieme lavorerà a due livelli. In primo luogo, esiste il comitato “Politica e azioni nazionali”, dove sono rappresentati gli Stati membri, un organo che coordinerà le politiche nazionali in materia di alcol e svilupperà ulteriori politiche, soprattutto nel campo della comunicazione.</p>
      <p sl="en">Ma al contempo esiste anche il forum su alcol e salute”, dove sono rappresentate tutte le parti interessate e dove verranno sviluppate delle azioni concrete ai livelli competenti. Non si tratterà comunque di un salotto o di un talk show . Al contrario, chiediamo impegni seri che dovranno sortire non soltanto risultati specifici, ma dovranno anche essere pubblicati e strettamente controllati, i cui risultati verranno a loro volta resi pubblici. Siamo ottimisti sul fatto che tale forum sarà in grado di affrontare alcune questioni complicate, come ad esempio il marketing responsabile, la pubblicità responsabile, come indicato nella relazione, nonché altri aspetti, come l’assunzione di comportamenti responsabili da parte di coloro che servono alcolici, poiché non sono soltanto i produttori ad avere una forte responsabilità in questo ambito, ma anche i dettaglianti, e quindi ci concentreremo anche su questo problema.</p>
      <p sl="en">La maggior parte delle questioni sollevate nella relazione conferma gli orientamenti delineati nella strategia descritta nella comunicazione della Commissione. In alcuni punti si cerca di sviluppare ulteriormente tale strategia e va da sé che vi presterò molta attenzione; in altri punti, su alcune questioni, ci si spinge oltre le raccomandazioni della comunicazione della Commissione, come l’etichettatura e la tassazione. Rifletteremo anche su tali problematiche.</p>
      <p sl="en">Per quanto riguarda le etichette di avvertenza riportate sulle bevande alcoliche, che so aver dato luogo ad un acceso dibattito sia in sede di stesura della comunicazione che in Parlamento, studieremo l’esperienza maturata dagli Stati membri che sono già in procinto di introdurle e valuteremo la possibilità, congiuntamente agli Stati membri, di sviluppare degli approcci comuni ufficiali in tutta la Comunità in tale ambito. E’ stato dimostrato che le etichette di avvertenza aumentano la consapevolezza – e questa è la ragione per cui alcuni Stati membri le hanno introdotte – ma allo stesso tempo devono far parte di una strategia di più ampio respiro, perché da soli non possono raggiungere gli obiettivi auspicati. Sono quindi necessarie campagne di sensibilizzazione sui programmi nel campo dell’istruzione. Ad esempio, possiamo mettere etichette di avvertenza sulle bottiglie, ma cosa succede con le bevande servite nei ristoranti, nei bar e a casa, dove il consumatore non vede la bottiglia e quindi neanche l’etichetta? Dobbiamo quindi presentare nuove idee, ad esempio ideare volantini da distribuire a chi compra bevande alcoliche, nonché consulenze mediche, cosa a cui si accennava nella relazione. Si tratta di aspetti importanti. La comunicazione responsabile, la vendita responsabile e il marketing responsabile sono anch’essi aspetti importanti, e abbiamo a disposizione la normativa sui servizi audiovisivi. Comunque, mediante il forum possiamo elaborare un codice di condotta vincolante per tutte le parti interessate.</p>
      <p sl="en">Vorrei infine dire che affrontare i danni causati dall’alcol è una sfida difficile, proprio perché dobbiamo affrontare un aspetto particolare, ovvero sia il consumo eccessivo e non il prodotto in sé e per sé. Tuttavia, ritengo che ci stiamo muovendo nella giusta direzione, prima che il problema sia ingestibile.</p>
      <p sl="en">Sono impaziente di vedere risultati concreti, in seno agli organi citati in precedenza ma, soprattutto, in stretta collaborazione col Parlamento, e spero anche che vorrete dare il vostro sostegno a questo continuo sforzo.</p>
    </intervention>
    <intervention id="2-319" speaker_id="4282" name="Renate Sommer" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, è dimostrato che il consumo di alcol, nocivo e rischioso, ha notevoli ripercussioni sulla salute, economiche e sociali. Ma è anche vero che l’alcol rappresenta un elemento del patrimonio culturale europeo e che la maggioranza degli europei lo consumano in maniera responsabile. Non è pertanto nostra intenzione demonizzare l’alcol in quanto tale né varare nuove leggi. Il nostro obiettivo consiste nel porre al centro dell’attenzione i gruppi a rischio e le situazioni a rischio. Un giovane che beve fino ad andare in coma, una donna incinta che nuoce al bambino che porta in grembo tramite il consumo di alcol, oppure un automobilista alla guida in stato di ebbrezza che rappresenta un pericolo per sé e per gli altri: è qui che dobbiamo intervenire.</p>
      <p sl="de">La presente relazione costituisce una base eccellente a tal fine. Infatti è equilibrata, si concentra sui problemi e include tutte le parti interessate, come gli Stati membri, l’industria dell’alcol, i dettaglianti, i ristoratori, i medici, le scuole e i genitori. Le competenze vengono ripartite in modo chiaro. Gli attori chiave sono gli Stati membri. L’Unione europea riveste una funzione di mero sostegno: deve raccogliere dati, ideare delle procedure consolidate, progettare e sostenere campagne informative, e gli Stati membri vengono incoraggiati ad applicare le leggi esistenti a livello nazionale, poiché a cosa servono leggi severe a tutela della gioventù, se non poi non vengono rispettate e se le sue violazioni non vengono punite?</p>
      <p sl="de">Raccomandiamo ad esempio di fissare un limite dello zero per mille per i neopatentati e per i conducenti di professione. L’industria dell’alcol inoltre dovrebbe impegnarsi a non rivolgere più la pubblicità delle bevande alcoliche ai giovani. L’adozione di messaggi di avvertenza obbligatori però non riscontra consenso in seno al mio gruppo, e la prego pertanto di stralciare questo punto dalla relazione.</p>
      <p sl="de">Infatti è dimostrato, e gli studi lo confermano, che i messaggi di avvertenza non hanno alcun effetto in tale ambito. E’ necessario invece informare la gente quanto prima sui pericoli dell’abuso di alcol. Dobbiamo informare, e dobbiamo fare opera di convincimento invece di prescrivere e proibire. Ritengo che siamo giunti ad un punto in cui dobbiamo avere ben chiaro in mente che siamo dei rappresentanti del popolo e non degli educatori del popolo. Vorrei ringraziare il relatore, l’onorevole Foglietta, per l’ottima collaborazione fornita.</p>
    </intervention>
    <intervention id="2-320" speaker_id="28310" name="Edite Estrela" is_mep="True" mode="spoken">
      <p sl="pt">a nome del gruppo PSE . – Signor Presidente, signor Commissario, onorevoli colleghi, vorrei innanzi tutto congratularmi con l’onorevole Foglietta per il lavoro da lui svolto. Si tratta di una relazione equilibrata, dove il relatore dimostra di avere familiarità con la questione e ha avanzato proposte ragionevoli e, in generale, all’altezza della situazione.</p>
      <p sl="pt">Siamo d’accordo con gli obiettivi di promuovere un consumo responsabile e di evitare l’abuso di alcol in generale ma, soprattutto, da parte dei minori, delle donne in stato di gravidanza e degli automobilisti – siamo tutti d’accordo su questi punti. Le proposte avanzate dal mio gruppo vanno in questa direzione: siamo contrari all’abuso di alcol, ma è doveroso fare una distinzione fra consumo moderato e responsabile da una parte a abuso di alcol dall’altra. Il consumo moderato e responsabile non è negativo, al contrario, il consumo moderato di vino, per esempio, apporta addirittura benefici alla salute.</p>
      <p sl="pt">Inoltre le abitudini di consumo dell’alcol variano notevolmente in Europa da una regione all’altra. Nell’Europa meridionale vi è una cultura di consumo moderato di bevande con un tasso alcolico relativamente basso, come il vino e la birra. Tali categorie di bevande fanno parte della cultura di alcune regioni europee e contribuiscono in maniera importante alle rispettive economie. Pertanto non riteniamo ad esempio opportuno applicare indiscriminatamente delle etichette sulle bottiglie di vino, sulla falsa riga di quelle esistenti per il tabacco. Il consumo di tabacco è sempre nocivo per la salute, mentre nel caso dell’alcol è solo il suo abuso a nuocere alla salute.</p>
      <p sl="pt">Riteniamo inoltre che sia importante ideare campagne di informazione e sensibilizzazione, catalizzando l’attenzione delle persone a rischio di abuso d’alcol. Tali campagne devono partire dalle nostre scuole. Si tratta infatti di una tematica che deve essere affrontata senza pregiudizi, senza fondamentalismi e con buon senso.</p>
      <p sl="pt">Siamo preoccupati dall’aumento del consumo di alcol fra i giovani, così come è preoccupante il fatto che si cominci a bere sempre prima, che si mescolino alcol e droga e che ci si metta al volante in stato di ebbrezza. Questi fenomeni devono essere contrastati con ogni mezzo, sia a livello nazionale che a livello europeo, perché è in causa il futuro dei nostri giovani. Concordiamo riguardo alla maggior parte delle misure proposte per affrontare i rischi legati al consumo eccessivo di alcol da parte dei giovani, sia per quanto riguarda la necessità di adottare provvedimenti per ovviare alle conseguenze sociali negative dell’abuso di alcol, segnatamente nel campo della violenza domestica – siamo consapevoli che l’incidenza della violenza domestica dovuta all’abuso di alcol è molto elevata.</p>
      <p sl="pt">Nella maggiore parte degli Stati membri le leggi che vietano la vendita di bevande alcoliche ai giovani sono sufficienti, mentre il problema è che la loro efficacia si è ridotta. Gli Stati membri devono rafforzare i meccanismi in materia di tassazione e garantire l’applicazione della normativa coinvolgendo il settore del commercio al dettaglio, ovvero, noi tutti dobbiamo assumerci le nostre responsabilità e combattere l’abuso, ma senza stigmatizzare il consumo moderato e irresponsabile.</p>
    </intervention>
    <intervention id="2-321" speaker_id="4501" name="Jules Maaten" is_mep="True" mode="spoken">
      <p sl="nl">a nome del gruppo ALDE. – Signor Presidente, la Commissione europea stima il costo economico dell’abuso di alcol in Europa a 125 000 milioni di euro all’anno e ritiene che sia la causa di un quarto di tutti i reati violenti. Altre statistiche: il consumo di alcol durante la gravidanza è la principale causa delle menomazioni mentali e fisiche nei bambini. Circa l’1 per cento della popolazione europea convive con le conseguenze della sindrome fetale da alcol. Ciò equivale a quasi cinque milioni di europei, e la sindrome fetale da alcol è assolutamente prevenibile. Il 60 per cento di coloro che soffrono di sindrome fetale da alcol finisce in prigione o in un istituto psichiatrico. Questo pomeriggio abbiamo tenuto una riunione organizzata insieme a Eurocare, alla quale ha presenziato uno specialista in visita dal mio paese, i Paesi Bassi, il dottor Nico van der Lely. Il dottore ha affermato che nel suo ospedale, il Reinier de Graaf Gasthuis di Delft, il numero di persone richiedenti cure per avvelenamento da alcol è raddoppiato nell’arco di cinque anni e che nei minori fra i 10 e i 15 anni è aumentato di sei volte. Soprattutto il binge drinking , un fenomeno per cui si beve fino a scomparire letteralmente sotto la tavola, sembra essere molto diffuso. Durante la prima metà dell’anno in corso al Reinier de Graaf Gasthuis di Delft sono già stati ricoverati ben 80 minori a causa di consumo eccessivo di alcol.</p>
      <p sl="nl">Vi sono molte misure che possono e devono essere prese. Probabilmente i fattori più importanti a questo riguardo sono i costi e la disponibilità oltre ovviamente all’istruzione e all’informazione. La domanda è: chi nella posizione migliore per gestire il tutto? La situazione varia notevolmente da uno Stato membro all’altro, come ha giustamente sottolineato il Commissario. Pertanto, l’assistenza sarà fornita molto spesso a livello locali dalle autorità locali e i provvedimenti saranno presi con maggior efficacia dai dottori o dagli Stati membri. Del resto, se si guarda al Trattato non vi è spazio per fare diversamente. E’ importante disporre una strategia ambiziosa in materia di alcol per l’Europa, ma senza intralciare i piani degli Stati membri. L’Europa deve delineare strategie chiare e di ampio respiro. L’abuso di alcol deve essere affrontato con decisione, soprattutto per quanto riguarda i giovani, e l’Europa deve assistere gli Stati membri nella massima misura possibile. Sono molto restio ad annunciare delle normative che non possiamo attuare, perché non va certamente a favore della fiducia nelle nostre istituzioni.</p>
      <p sl="nl">Signor Presidente, ho citato la sindrome fetale da alcol e l’abuso di alcol fra i giovani. Si tratta di un problema europeo, come ha giustamente sottolineato il Commissario. Ritengo quindi che gli Stati membri debbano assumersi le loro responsabilità a livello europeo. Ritengo che sia a livello europeo che si debbano concordare degli obiettivi chiari per ridurre la sindrome fetale da alcol e l’abuso di alcol fra i giovani. E questo è lo spirito della risoluzione. A mio parere avrebbe potuto essere più esplicita, ma se gli Stati membri sono d’accordo, allora dovremmo avere un risultato chiaro, perché non credo nelle dichiarazioni che la sussidiarietà è importante quando poi non si fa assolutamente nulla.</p>
      <p sl="nl">Infine, sono impaziente di sapere quali risultati ha prodotto l’etichettatura. In Francia le etichette adesso esibiscono un’avvertenza sul consumo di alcol da parte delle donne in stato di gravidanza. Se abbiamo a disposizione i risultati da cui emerga che l’etichettatura funziona, allora dovremmo considerare di intervenire in modo analogo a livello europeo. Vi sono inoltre delle ragioni legate al mercato unico per agire in questo modo. Possiamo e dobbiamo agire in questo senso, ma ritengo che dobbiamo farlo solo se è efficace, nel qual caso sarò ben lieto di prendere in considerazione questa opzione.</p>
    </intervention>
    <intervention id="2-322" speaker_id="1941" name="Roberta Angelilli" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, mi voglio innanzitutto congratulare con l’onorevole Foglietta per l’ottimo lavoro svolto, infatti la sua relazione tratta con grande efficacia un tema di drammatica attualità, quello dell’abuso dell’alcol, in particolare da parte dei minori. È stato già detto, e non si tratta certo di criminalizzare il consumo di alcolici, che, quando assunti in maniera misurata, possono anche giovare alla salute. Si tratta piuttosto di denunciare con forza il dilagare del consumo dell’alcol da parte dei giovanissimi.</p>
      <p sl="it">Gli alcolici spesso vengono consumati con droghe oppure l’alcol stesso che finisce per diventare una vera e propria droga. L’abuso di alcol è ormai un’emergenza sociale tra i giovani perché comporta danni fisici e psicologici gravissimi, cui vanno purtroppo aggiunte le vittime della strada, in numero crescente causate da guidatori ubriachi. Purtroppo in Europa l’Italia detiene il triste primato del più alto numero di incidenti automobilistici e la metà delle vittime sono giovani sotto i trent’anni. Nella maggior parte dei casi muoiono nei weekend , durante la sera, durante la notte, molto tornando a casa dopo una festa, dopo la discoteca dove hanno fatto eccessivo uso di bevande alcoliche.</p>
      <p sl="it">Concludo, signor Presidente, dicendo che quindi questa relazione è una buona, un’ottima relazione, che condividiamo la sua linea in quanto è stata capace di conciliare la prevenzione del fenomeno con opportuni interventi in termini educativi e comunicativi e con la tolleranza zero per chi non rispetta le regole.</p>
    </intervention>
    <intervention id="2-323" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE . – Signor Presidente, la strategia dell’Unione europea in materia di alcol era un passo atteso da tempo, ma ci saremmo augurati più vigore e coraggio nel compierlo. Abbiamo sentito dei costi esorbitanti di 125 miliardi di euro all’anno, per non parlare dell’incommensurabile tragedia umana, rappresentata dagli incidenti, dalla violenza domestica, nonché da 10 milioni di minori che vivono in famiglie con problemi legati all’alcol. E’ quindi importante non cedere di fronte alla lobby dell’alcol, che sta esercitando una forte pressione.</p>
      <p sl="de">Sono estremamente delusa dalle dichiarazioni delle oratrici dei due principali gruppi parlamentari, che non condividono la posizione della commissione per l’ambiente, la sanità pubblica e la politica dei consumatori, la quale si riassume nell’introduzione di avvertenze e divieti di pubblicità. L’onorevole Maaten ci ha parlato dei rischi, del grande problema legato alle donne che bevono durante la gravidanza, degli effetti devastanti della sindrome fetale da alcol e dei danni irreversibili per lo sviluppo cerebrale dei bambini. Siamo al corrente dell’esperienza americana e oggi gli esperti ci hanno ancora una volta ribadito che le avvertenze sono efficaci, nella fattispecie nel sensibilizzare le donne in stato di gravidanza sul fatto che il bere ha effetti devastanti.</p>
      <p sl="de">Perché ci manca il coraggio di dire che siamo disposti a mettere in pratica tutto questo in modo trasparente e utilizzare le avvertenze per aprire gli occhi alle donne interessate? Perché ci pieghiamo alla pressione delle lobby ? Qui lo dico e lo ripeto: sarebbe un segnale di debolezza cedere e non avere il coraggio di introdurre tali avvertenze, che si sono dimostrate efficaci, e dare seguito domani alla votazione della commissione per la sanità. Lo stesso vale per i divieti della pubblicità. Sappiamo che l’OMS ha affermato che l’Unione europea risparmierebbe ogni anno 95 miliardi di euro se venissero introdotti i divieti di pubblicità e le avvertenze. Sappiamo tutti però che la pubblicità spinge proprio i giovani a consumare. Per tale motivo non posso che lanciarvi un appello, affinché domani abbiate il coraggio di tradurre in fatti tutto questo. Senza dei provvedimenti normativi nel campo delle avvertenze e dei divieti di pubblicità la strategia in materia di alcol sarà come una tigre senza artigli.</p>
    </intervention>
    <intervention id="2-324" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL . – Signor Presidente, discutendo la versione originale della strategia con un esperto della Repubblica ceca, il suo unico commento è stato “troppo poco e troppo tardi”.</p>
      <p sl="cs">Vorrei ringraziare il relatore per aver migliorato la prospettiva e per essere riuscito a dare al testo della strategia una direzione molto positiva. Vorrei sottolineare in particolare i seguenti aspetti. In primo luogo, il testo emendato sostiene il fatto che sia necessario spendere di più per i programmi di sensibilizzazione e prevenzione per combattere l’alcolismo. In secondo luogo, la strategia si concentra sui giovani, i quali rappresentano una categoria particolarmente a rischio. In tale ambito, accolgo con favore e sostengo in particolare il paragrafo 7 sugli studenti universitari e il paragrafo 16, che rende obbligatoria l’introduzione di avvertenze sulle etichette. In terzo luogo, ritengo che il testo del paragrafo 21, che pone l’accento sul rapporto fra il congedo di malattia e il consumo di alcol, sia molto importante. Non dobbiamo dimenticare che se la forza lavoro europea soffre le conseguenze dell’alcol, essa non sarà molto competitiva sul mercato globale.</p>
      <p sl="cs">Ho alcuni dubbi per quanto riguarda il testo del paragrafo 2, che si riferisce a uno studio dell’Organizzazione mondiale della sanità sull’utilità dell’alcol nella prevenzione di alcune malattie. Con tutto il rispetto per l’OMS, vorrei sottolineare che esistono delle analisi di esperti su questo argomento, come lo studio del gruppo con a capo la dottoressa Fillmore pubblicato nel 2006: tali studi dimostrano che l’analisi dei benefici dell’alcol era poggiava su dati errati e comprendeva inoltre, ad esempio, gli anziani che hanno smesso di bere e i bevitori occasionali. I risultati di questo studio sono perciò molto problematici. Vi è inoltre la questione del messaggio che vogliamo dare ai cittadini con il testo del paragrafo 2. Spero che il messaggio non sia che se l’alcol è bevuto a piccole dosi, allora nessuna quantità sarà nociva.</p>
      <p sl="cs">Anche se ho mosso questa unica critica, sostengo appieno la strategia, ovvero il testo che è stato emendato collaborando col relatore, e ritengo che porterà benefici ai nostri concittadini.</p>
    </intervention>
    <intervention id="2-325" speaker_id="28146" name="Hélène Goudin" is_mep="True" mode="spoken">
      <p sl="sv">a nome del gruppo IND/DEM . – Signor Presidente, in qualità di relatore ombra vorrei ringraziare l’onorevole Foglietta per la valida collaborazione. La relazione descrive nel dettaglio delle misure che l’Unione europea deve adottare per ridurre i danni legati all’alcol negli Stati membri. Il diritto penale è però una questione nazionale, e non è di competenza dell’Unione europea. Non dobbiamo esprimerci sulle sanzioni previste dagli Stati membri per la guida in stato di ebbrezza oppure sulla durata del ritiro della patente nel caso di infrazioni di questo tipo. Il diritto penale è un ambito di stretta competenza nazionale, e tale deve rimanere. Inoltre vengono avanzate proposte sul lancio di campagne d’informazione in tutta l’Unione europea, anche se si ammette che ogni paese membro ha la sua cultura del bere specifica. Ogni paese sa bene come prevenire i danni provocati dall’alcol a partire dalle proprie esperienze, tradizioni e risorse sociali. Lo scambio di informazioni è un fatto positivo, ma l’iniziativa deve venire dagli Stati membri, non da Bruxelles. L’istituzione di un premio europeo è un altro modo per aumentare l’influenza dell’Unione europea in questo campo. E’ necessario rivedere la cooperazione laddove l’Unione europea ne ha la competenza, ad es. nel campo del mercato unico. La commissione per l’ambiente sta cercando di ingerirsi nelle questioni di competenza nazionale. Pertanto invito tutti a redarguire la commissione a tale riguardo. Per quel che concerne il limite dello zero per mille, la pericolosità di una persona che guida in stato di ebbrezza è la stessa, a prescindere dal fatto che sia un neopatentato, un conducente più esperto o un conducente di professione.</p>
    </intervention>
    <intervention id="2-326" speaker_id="4527" name="John Bowis" is_mep="True" mode="spoken">
      <p sl="en">Signor Presidente, accolgo con favore la presente relazione e la posizione di compromesso assunta dalla commissione per l’ambiente, la sanità pubblica e la sicurezza alimentare, ad eccezione della clausola sull’etichettatura, aspetto che cercheremo di correggere nel corso della votazione di domani.</p>
      <p sl="en">Vorrei iniziare dalla convinzione che l’alcol possa essere salutare se consumato regolarmente in quantità moderata, soprattutto in un’età quale quella nostra. Ebbene sì, è salutare per le persone di mezza età.</p>
      <p sl="en">Tuttavia, può avere un effetto negativo, ed è di questo che tratta la relazione: tratta del consumo di alcol occasionale in quantità eccessiva, dell’abuso da parte dei minori e della guida in stato di ebbrezza; tratta degli effetti del consumo di alcol in termini di decessi, che ammontano a 195 000 in tutta Europa, a causa di incidenti stradali, violenza, malattie del fegato, malattie polmonari, tumore al seno, disordini mentali, dipendenza, patologie cardiovascolari, fetali e riproduttive e così via. E’ al terzo posto come causa di morte prematura. E’ per tale motivo che ci occorre una politica appropriata in materia di alcol; è per tale motivo che invitiamo il Commissario a non recedere dal messaggio giudizioso che ha lanciato inizialmente ed è per tale motivo che lo invitiamo a non percorrere la strada dell’armonizzazione del diritto penale, non in ultimo per il fatto che non è possibile armonizzare l’applicazione del diritto penale, e sappiamo che la guida in stato di ebbrezza è un problema importante fra gli Stati membri. Allo stesso modo, è un errore tentare di armonizzare le etichette.</p>
      <p sl="en">Guardiamo cosa fa la Francia e impariamo le lezioni che ci presenta. Tuttavia, il nostro messaggio stasera è il seguente: dobbiamo ideare una politica giudiziosa per un consumo moderato dell’alcol, riconoscendo i benefici ma anche i rischi dell’alcol, il quale può portare a eccessi e addirittura all’alcolismo. Ma l’alcol è fra noi e dobbiamo imparare a conviverci.</p>
    </intervention>
    <intervention id="2-327" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, il relatore e il Commissario Kyprianou hanno chiarito nelle loro dichiarazioni iniziali che l’obiettivo non è demonizzare il prodotto alcol, bensì affrontare l’abuso di alcol. La presente discussione non verte neanche sull’offerta dell’alcol ai cittadini, punto che viene sottolineato dalla presente relazione. Vorrei ricordare il regolamento sulle informazioni sulla salute adottato nell’anno passato da questa Assemblea, che vieta la presenza di indicazioni sulla salute sulle bevande alcoliche. Il Parlamento europeo si è impegnato a tale riguardo, adducendo argomentazioni convincenti.</p>
      <p sl="de">La risoluzione riprende le priorità della comunicazione della Commissione dell’ottobre scorso, ovvero la riduzione degli infortuni e dei decessi riconducibili agli incidenti stradali dovuti all’alcol. La tematica dell’abuso di alcol da parte dei giovani e dei minori è importante, ma fare finta che siano solo i giovani a essere vittime dell’abuso di alcol e dai suoi effetti nocivi nell’Unione europea rappresenta una strategia sbagliata, e mentiamo a noi stessi in questo caso.</p>
      <p sl="de">Proprio perché l’alcol e il consumo moderato di alcol sono una parte importante della cultura europea – il che non deve cambiare, né essere criticato – è necessario dare priorità alla sensibilizzazione in materia di consumo dell’alcol durante la gravidanza. L’alcol può avere degli effetti nocivi sul bambino durante la gravidanza anche se consumato in modica quantità. Ritengo che la discussione sull’opportunità o meno dell’etichettatura non avrà fine con la votazione di domani: il Commissario Kyprianou ha accennato al fatto che le esperienze maturate dai singoli Stati membri verranno seguite da vicino e solo dopo verranno eventualmente adottati provvedimenti a livello europeo.</p>
    </intervention>
    <intervention id="2-328" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, la mortalità e la morbilità legate all’alcol riguardano ogni anno centinaia di migliaia di cittadini dell’Unione europea e l’alcol, insieme al tabacco, è una delle principali cause di gravi danni alla salute dell’uomo che possono essere prevenuti. Gli incidenti stradali, la violenza domestica, l’abuso sessuale dei bambini, il tumore al fegato, la cirrosi epatica e i danni al feto sono solo alcuni degli effetti nocivi dell’alcol noti.</p>
      <p sl="en">Eppure l’alcol è ampiamente disponibile a prezzi contenuti ovunque in Europa. Viene considerato una componente imprescindibile della maggior parte degli eventi sociali, fra cui molti eventi organizzati dal Parlamento europeo. La sua produzione è sostenuta e sovvenzionata dall’Unione europea. Il suo consumo viene pubblicizzato massicciamente e direttamente in televisione, alla radio e sulla stampa, e la maggior parte delle bevande alcoliche non riporta alcuna avvertenza sui danni alla salute.</p>
      <p sl="en">Come mai? Come mai i governi nazionali, i parlamenti nazionali e l’Unione europea tollerano così tanto l’alcol? E’ forse a causa della forte lobby dell’alcol? E’ forse perché storicamente è diffusa una certa ingenuità per quanto riguarda tale sostanza? E’ forse per via di un fattore psicologico e culturale non ancora ben compreso? La triste realtà è che la strategia dell’Unione europea mirata a ridurre i danni legati all’alcol è caduta vittima di questi stessi fattori.</p>
      <p sl="en">Vorrei dire, con tutto il rispetto, che la presente relazione, nonostante le nobili intenzioni del relatore, invece di affrontare il problema in maniera drastica ed efficace, non fa altro che grattare in superficie e si occupa soprattutto dei problemi del consumo eccessivo e del consumo estremamente eccessivo di alcol, o del consumo di alcol in determinate circostanze, ovvero da parte di minori o donne in stato di gravidanza. Non sto invocando la proibizione dell’alcol, ma ritengo che noi, in qualità di parlamentari europei, abbiamo perso un’occasione per affrontare il problema dell’alcol come una sostanza stupefacente potenzialmente letale, il cui consumo deve essere limitato severamente, e non moderatamente.</p>
      <p sl="en">Purtroppo, la lobby dell’alcol è riuscita nel proprio intento ancora una volta. La presente strategia europea in materia di alcol, fortemente indebolita, è la dimostrazione che l’industria dell’alcol ha vinto e che i cittadini dell’Unione europea hanno perso. Per dovere di cronaca, l’alcol agisce interferendo con la funzione dei neuroni del sistema nervoso centrale e uccidendo cellule nervose che non saranno più rimpiazzate nella vita di una persona. Pertanto, che beviamo molto o poco, il danno sussiste. La differenza sta soltanto nell’entità di questo danno.</p>
    </intervention>
    <intervention id="2-329" speaker_id="28139" name="Carl Schlyter" is_mep="True" mode="spoken">
      <p sl="sv">Vorrei ringraziare la Commissione per la presente strategia, poiché ha avviato un utile dibattito sull’alcol in Europa. Ciononostante, mancano molti provvedimenti concreti che vi avrei voluto vedere. L’alcol non è un prodotto qualsiasi, ha effetti sulla salute e per tale motivo il mercato interno deve tenere conto del problema della salute. Questo non comporta un divieto dell’alcol, bensì una politica equilibrata per quanto riguarda le avvertenze, e una politica giudiziosa per quanto riguarda l’introduzione e la pubblicità dell’alcol. Nessuno intende discutere di una nuova competenza per l’Unione europea in questa sede, bensì di migliorare l’utilizzo di tale competenza. Introdurre etichette di avvertenza e limitare il tempo riservato alla pubblicità in televisione è chiedere troppo? E’ chiedere troppo richiedere, in piena conformità col principio di sussidiarietà, la tolleranza zero nei confronti della guida in stato di ebbrezza, principio che salva molte vite? Sembra che molti ritengano che solo i giovani, le donne in stato di gravidanza, i conducenti di professione e gli alcolizzati possono avere problemi con l’alcol. Questo è un errore. Concedere la piena libertà in materia di commercio dell’alcol non è un atteggiamento liberale, bensì limita la libertà dei cittadini e aumenta inutilmente i costi per l’assistenza sanitaria, così come limita la libertà di sentirsi sicuri nel traffico, limita la certezza di potere tornare a casa in tutta sicurezza dopo essere stati in birreria e limita la sicurezza dei bambini fra le mura domestiche. Non tenere conto del problema della salute nella politica in materia di alcol è un atteggiamento antiliberale.</p>
    </intervention>
    <intervention id="2-330" speaker_id="28511" name="Bairbre de Brún" is_mep="True" mode="spoken">
      <p sl="ga">Signor Presidente, vorrei esprimere il mio sostegno all’appello lanciato nella relazione affinché la società affronti i problemi dell’abuso di alcol. L’impatto socioeconomico dell’abuso di alcol sull’Irlanda nel suo complesso è incalcolabile. Dobbiamo guardare alle migliori pratiche di altri paesi dell’Unione europea; in tale modo potremmo delineare una politica a lungo termine di gran lunga migliore per affrontare gli effetti nocivi dell’alcol. L’abuso di alcol si manifesta nella violenza indiscriminata nella strada e nella violenza fra le mura domestiche.</p>
      <p sl="ga">Dovrebbe esserci l’interpretazione!</p>
      <a text="(L’oratore continua in inglese)"/>
      <p sl="en">Molti sapevano che mi sarei presentata stasera, molti sapevano che avrei preso la parola a quest’ora, e molti sanno che la mia lingua è adesso una lingua di lavoro dell’Unione europea. Ho avvertito in tempo, e vorrei che ci fosse l’interpretazione. Sarò estremamente seccata se il mio discorso non verrà interpretato stasera.</p>
      <a text="(L’oratore riprende in irlandese)"/>
      <p sl="ga">Dobbiamo monitorare la situazione. Dobbiamo affrontare la questione degli alcopop e dell’utilizzo di offerte speciali e altri stratagemmi di marketing per aumentare le vendite di bevande alcoliche, in particolare fra i giovani. Sarebbe inoltre cosa buona affiggere un’avvertenza sulle etichette, mirata soprattutto alle donne in stato di gravidanza. La vendita di bevande alcoliche deve essere monitorata con maggiore attenzione.</p>
      <a text="(L’oratore ripete le proprie osservazioni in inglese)"/>
      <p sl="en">Dobbiamo concentrarci senza dubbio in modo particolare sui danni legati all’alcol fra i giovani. È necessario monitorare con più rigore le leggi in materia di vendita di bevande alcoliche ai minori. Dobbiamo affrontare la questione dell’alcol, degli alcopop , del ricorso a offerte speciali e a altri stratagemmi di marketing per incrementare le vendite di bevande alcoliche in particolare fra i giovani, dobbiamo prendere in considerazione la disponibilità dei mezzi pubblici di notte, la promozione dei programmi che prevedono un guidatore designato, e sarebbe inoltre opportuno introdurre delle etichette sulle bevande alcoliche ideate e destinate specificamente alle donne in stato di gravidanza.</p>
      <a text="(L’oratore riprende in irlandese)"/>
      <p sl="ga">Sono estremamente seccata dal fatto che non vi sia l’interpretazione!</p>
      <a text="(L’oratore continua in inglese)"/>
      <p sl="en">Sono molto seccata del fatto che non vi sia l’interpretazione. Ho agito correttamente nei confronti del Parlamento, dal momento che la mia lingua è diventata una lingua ufficiale e di lavoro, e avrei sperato che anche il Parlamento si comportasse parimenti.</p>
      <a text="(Applausi)"/>
    </intervention>
    <intervention id="2-336" speaker_id="28334" name="Urszula Krupa" is_mep="True" mode="spoken">
      <p sl="pl">Signor Presidente, le risoluzioni che sono state preparate e altre misure di carattere preventivo finalizzate a contrastare gli effetti negativi dell’abuso di alcol non possono al contempo promuovere il consumo di alcol, pubblicizzandolo come parte del patrimonio culturale europeo, né può riportare dei pareri discutibili dell’OMS sugli effetti benefici per la salute dell’alcol, il che costituisce un problema, poiché gli effetti nocivi di questo prodotto sono stati provati.</p>
      <p sl="pl">Una legge liberale che consenta ai minori e ai giovani di consumare sostanze che creano dipendenza, fra cui bevande alcoliche premiscelate o alcopop , in un momento in cui vi è un’epidemia di disordini psicologici, equivarrebbe a un atteggiamento irresponsabile e reprensibile, e non può essere considerato come un’azione di contrasto, bensì come una promozione dell’alcol e di altre dipendenze. Anche la minima dose di alcol e sostanze stupefacenti, se assunta da un bambino, può essere estremamente dannosa. Vietare fermamente la pubblicità e la vendita di alcol e sostanze stupefacenti ai minori e ai giovani, soprattutto quando ciò viene fatto di nascosto, deve essere una priorità.</p>
    </intervention>
    <intervention id="2-337" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, l’abuso di alcol rappresenta attualmente un serio problema sociale nell’Unione europea. Infatti, la percentuale più alta di persone che abusano di alcol viene riscontrata in Europa. Non credo tuttavia che si possa fare un confronto fra i prodotti a base di tabacco e l’alcol. Pur essendo stato provato scientificamente che i prodotti a base di tabacco sono dannosi, l’alcol è nocivo soltanto se consumato in quantità eccessiva o da persone che non dovrebbero consumarlo. Come se non bastasse, studi ben noti dimostrano come piccole dosi di alcol abbiano un effetto benefico sulla circolazione. La questione al centro della discussione è la cultura del bere e la promozione della responsabilità sociale da parte dei produttori di alcol in Europa.</p>
      <p sl="pl">Tenendo conto degli argomenti di cui sopra, credo che non vi sia alcuna giustificazione per un’etichettatura delle bevande alcoliche in un modo analogo a quello dei prodotti a base di tabacco. Al contrario, sarebbe molto più efficace ai fini della riduzione del consumo di alcol evitare di spendere grosse somme per armonizzare la produzione degli imballaggi e investire invece denaro nelle campagne informative.</p>
      <p sl="pl">E’ nostro compito raggiungere i gruppi ad alto rischio, come le donne in stato di gravidanza, i giovani e i conducenti, attraverso degli approcci educativi ben strutturati. Sarebbe opportuno ampliare le campagne esistenti per abbracciare anche gli alcopop , bevande alcoliche consumate frequentemente dai giovani, che sono generalmente considerate piuttosto innocue o persino analcoliche.</p>
      <p sl="pl">Fra le azioni che sostengo appieno vi sono le misure per ridurre al minimo i livelli alcolemici consentiti per i neopatentati, ma anche per le persone che lavorano nel settore dei trasporti pubblici. Tutte queste misure, che sono fondamentalmente appena coercitive, hanno pur tuttavia una grande efficacia e contribuiranno a limitare il consumo di alcol negli Stati membri. E’ doveroso inoltre considerare un altro problema, ovvero che il consumo di alcol e la dipendenza da alcol, soprattutto fra i giovani, sono spesso accompagnati da altre dipendenze, che si combinano e spesso sfociano in tragedie. Sarebbe opportuno che il Parlamento e la Commissione considerassero anche queste altre dipendenze fra i giovani.</p>
    </intervention>
    <intervention id="2-338" speaker_id="4558" name="Dorette Corbey" is_mep="True" mode="spoken">
      <p sl="nl">Signor Presidente, onorevoli colleghi, i danni legati all’alcol rappresentano un problema sempre più grave. I dati parlano chiaro: il 5 per cento degli uomini e l’1 per cento delle donne sono alcolizzati. Il 25 per cento dei decessi fra i giovani compresi fra i 15 e i 30 anni sono legati all’alcol. Gli abusi nei confronti di minori sono spesso il risultato di un consumo eccessivo di alcol. Tali dati spesso nascondono un grande disagio. La dipendenza, i problemi di carattere medico, la miseria sociale, gli abusi, tutte queste cose sono risapute. Non sono altrettanto note le gravi conseguenze del consumo di alcol durante la gravidanza. Il feto può infatti subire gravi danni. I bambini affetti da sindrome fetale da alcol ne scontano le conseguenze per tutta la vita. Si fa sempre più largo la consapevolezza che il consumo di alcol è estremamente nocivo per i bambini e i giovani. Il consumo di alcol da giovani può provocare dei danni permanenti e influenzare negativamente gli studi universitari e il quoziente intellettivo.</p>
      <p sl="nl">Va da sé che è urgente adottare misure per dissuadere i giovani e le donne in stato di gravidanza dal consumo di alcol. Uno dei modi più efficaci potrebbe essere applicare sulle bottiglie avvertenze relative alla salute. Invito pertanto gli Stati membri a presentare proposte quanto prima per rendere le avvertenze sulla salute obbligatorie. In mancanza di una normativa europea ogni Stato membro è libero di stabilire le proprie regole. Le avvertenze sulle confezioni sono efficaci, come già dimostrato da studi condotti negli Stati Uniti. Invito inoltre l’industria dell’alcol ad assumersi le proprie responsabilità nel campo della sensibilizzazione dei giovani e delle donne in stato di gravidanza sull’alcol. E’ meglio sensibilizzare le persone adesso anziché fronteggiare tutta una serie di richieste di risarcimenti fra una decina di anni. Le avvertenze sono oggi parte integrante della responsabilità sociale, responsabilità che l’industria dell’alcol deve condividere.</p>
      <p sl="nl">Vorrei infine invitare la Commissione a presentare proposte adeguate non appena possibile. E’ di difficile comprensione il motivo per cui alle avvertenze sui pacchetti di sigarette non hanno fatto seguito le avvertenze sull’alcol. Esorto pertanto la Commissione a non temporeggiare, e a prendere misure per rendere obbligatorie le avvertenze i cui gruppi obiettivo sono i giovani e le donne incinte. E’ importante porre la salute del pubblico al di sopra degli interessi dell’industria vinicola.</p>
    </intervention>
    <intervention id="2-339" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, desidero congratularmi col relatore per l’importante testo.</p>
      <p sl="en">Vorrei richiamare l’attenzione sull’incidenza dell’alcol riguardo ai suicidi, visto che diversi studi mostrano come oltre il 20 per cento dei soggetti che si suicidano aveva fatto uso di alcol in precedenza. Infatti, quando negli Stati Uniti l’età minima per consumare alcol venne alzata da 18 a 21 anni, il risultato più notevole fu, sì, la diminuzione degli incidenti domestici, sul lavoro e sulle strade, ma anche un calo del 7 per cento dei suicidi.</p>
      <p sl="en">La presente relazione contiene molte eccellenti proposte, che accolgo con favore. Tuttavia, ho una leggera riserva per quanto riguarda la parte del punto che recita: “è necessario altresì adottare misure per prevenire il consumo di alcol da parte dei minori e delle donne in stato di gravidanza”. Sono consapevole che esistono problemi di rilievo per quanto concerne la sindrome fetale da alcol, e sono a favore delle etichette informative, di avvertenza, tagli alla pubblicità e sostegno prenatale e postnatale, ma la proposta di impedire alle donne di bere è un provvedimento troppo drastico. Non siamo inclini al proibizionismo, che fra l’altro non funziona, ma abbiamo bisogno delle proposte di questa relazione, e di fare ancora di più.</p>
    </intervention>
    <intervention id="2-340" speaker_id="2304" name="Esko Seppänen" is_mep="True" mode="spoken">
      <p sl="fi">Signor Presidente, signor Commissario, la relazione non cita una questione di fondamentale importanza: una presa di posizione sul prezzo delle bevande alcoliche e sulle imposte a esse relative. In Finlandia abbiamo individuato un chiaro legame fra il prezzo dell’alcol e il suo consumo. Più è basso il prezzo, e più è consumato, e viceversa. L’aumento delle tasse sull’alcol ne riduce il consumo.</p>
      <p sl="fi">In Estonia, un paese vicino a noi, la tassa sull’alcol è bassa. Di conseguenza, e per via del fatto che l’Unione europea impedisce limitazioni quantitative alle importazioni, l’Estonia sta causando un enorme problema in termini di sanità pubblica in Finlandia. I finlandesi possono acquistare alcol a buon prezzo in Estonia, a meno di 100 chilometri da casa, e ciò sta impedendo alla Finlandia di adottare quanto si riteneva che fosse il metodo migliore, ovvero imporre un’imposta piuttosto alta sull’alcol per garantire la salute dei propri cittadini. L’alcol a buon mercato dell’Estonia, o per meglio dire la sua politica, e la conseguente riduzione della tassa sull’alcol in Finlandia, ha provocato nel mio paese quasi mille decessi legati al consumo. Facendo così, l’Estonia sta uccidendo finlandesi. In questo ambito dobbiamo pertanto discutere di prezzi e imposte.</p>
    </intervention>
    <intervention id="2-341" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, negli Stati Uniti l’allarme sugli effetti provocati dall’alcol sul feto venne lanciato già 20 anni fa, poiché si trovavano a fronteggiare il problema dei danni legati all’alcol. In America solo il 20 per cento delle donne incinte beve durante la gravidanza. In Europa non utilizziamo le etichette. L’80 per cento delle madri irlandesi beve, nel Regno Unito questa percentuale è del settanta per cento. Conosco le madri irlandesi, e sono convinta che molte di loro non berrebbero se fossero consapevoli del danno che questo provoca. Le etichette non saranno magari una soluzione immediata, ma danno risultati nel tempo e riducono il tasso di danni fetali, cosa che è comprovata dall’esperienza statunitense.</p>
      <p sl="en">Per quanto riguarda gli adulti, il motto è moderazione, ma per il feto non vi è alcun livello sicuro. Anche un consumo moderato può provocare danni al cervello che possono risultare in iperattivismo, impulsività e persino una maggiore propensione al suicidio. Sono possibili inoltre difficoltà nel campo dell’apprendimento e del coordinamento. Uno dei risultati dell’esposizione del feto all’alcol è che il bambino, una volta cresciuto, avrà la tendenza a consumare occasionalmente alcol in quantità smodate, dimostrazione del fatto che si tratta di un ciclo che si rigenera da solo. E’ ora di spezzare tale ciclo.</p>
    </intervention>
    <intervention id="2-342" speaker_id="4319" name="Pilar Ayuso" is_mep="True" mode="spoken">
      <p sl="es">Signor Presidente, signor Commissario, in primo luogo vorrei esprimere il mio sostegno alla strategia presentata dalla Commissione in materia di alcol, in particolare perché mira a risolvere il problema attraverso la prevenzione e la sensibilizzazione, promuovendo dei modelli di consumo moderato e responsabile.</p>
      <p sl="es">Vorrei inoltre congratularmi con l’onorevole Foglietta per la sua prudente relazione, ma vorrei ribadire ancora una volta che non si possono criminalizzare le bevande alcoliche in quanto tali, bensì l’abuso che se ne fa.</p>
      <p sl="es">Il consumo moderato delle bevande alcoliche, ad esempio il vino o la birra, non è assolutamente nocivo per gli adulti sani, e può anzi essere parte di una dieta equilibrata. Un consumo moderato può proteggere l’organismo dalle patologie cardiovascolari e degenerative, e lo dimostrano diversi studi scientifici.</p>
      <p sl="es">I consumatori hanno diritto a informazioni veritiere e complete sui rischi e i benefici del consumo di alcol nei confronti della salute, ma è necessario interrogarsi sull’opportunità delle avvertenze sulla salute da applicare sulle etichette delle bottiglie di vino e di birra, dal momento che, nei paesi dove è stata adottata, tale misura si è rivelata inefficace.</p>
      <p sl="es">Concretamente, non esistono prove scientifiche sull’efficacia, nell’ambito della prevenzione dell’abuso di alcol, delle avvertenze in materia di salute inserite sulle etichette. Inoltre, sembra che le etichette pensate specificamente per le donne in stato di gravidanza siano altrettanto inefficaci.</p>
      <p sl="es">Il modo migliore per raggiungere gli obiettivi prefissi è condurre campagne di sensibilizzazione e informative di qualità, mirate in particolare alle donne incinte e ai giovani.</p>
      <p sl="es">Vorrei infine dire che il forum recentemente istituito su salute e alcol, che riunisce tutte le parti interessate e con l’obiettivo di combattere l’abuso di alcol, mi sembra un’iniziativa molto appropriata e spero che le conclusioni di tale sede possano anche contribuire a risolvere il problema.</p>
      <p sl="es">E, in ultima istanza, vorrei segnalare che il fenomeno dell’alcolismo fra i giovani coincide con una diminuzione del consumo pro capite di vino nell’Unione europea. Ritengo che se ne debba tenere conto, poiché la problematica è molto più complessa di quanto non sembri.</p>
    </intervention>
    <intervention id="2-343" speaker_id="4545" name="Catherine Stihler" is_mep="True" mode="spoken">
      <p sl="en">Signor Presidente, la discussione di stasera sulla strategia dell’Unione europea volta ad affiancare gli Stati membri nei loro sforzi per ridurre i danni derivanti dal consumo di alcol rappresenta un fatto positivo, poiché la presente relazione porta avanti il lavoro che ho condotto con la mia relazione del 2001 sui giovani, l’alcol e i suoi effetti nocivi. La globalizzazione del mercato delle bevande alcoliche e l’aumento del binge drinking nell’Unione europea costituiscono in fenomeno che sia i politici che le istituzioni sanitarie stanno cercando di fronteggiare.</p>
      <p sl="en">Al fine di condividere le migliori pratiche e di osservare come altri paesi stanno affrontando problemi simili, è essenziale una cooperazione a livello europeo. Per chi non ha dimestichezza con l’argomento, un incidente stradale su quattro può essere ricondotto al consumo di alcol, con 10 000 persone che ogni anno nell’Unione europea muoiono in incidenti stradali derivanti dal consumo di alcol; fra il 35 e il 45 per cento dei morti sulle strade ha un’età compresa fra i 18 e i 24 anni. Gli incidenti stradali dovuti alla guida in stato di ebbrezza sono ancora più sintomatici: due terzi delle persone coinvolte avevano dai 15 ai 34 anni e il 96 per cento era costituito da uomini.</p>
      <p sl="en">Secondo le stime l’alcol è il fattore scatenante del 16 per cento dei casi di abuso e abbandono nei confronti di minori. Prendiamo la tematica della sindrome fetale alcolica (FAS) o dei disturbi dello spettro fetale alcolico (FASD): l’abuso di alcol in fase prenatale costituisce la causa acquisita più comune di ritardo mentale. Più di recente, dei medici hanno affermato che non esiste un livello di consumo di alcol sicuro durante la gravidanza.</p>
      <p sl="en">Nel 2001, all’epoca della mia relazione sui giovani e l’alcol, la FAS era relativamente sconosciuta. A distanza di sei anni vi è apparentemente un consenso sul fatto che, se la stessa bevanda alcolica presenta un’avvertenza sulla salute negli Stati Uniti, perché esattamente lo stesso prodotto non può avere un’identica avvertenza nell’Unione europea? Non vi è alcuna differenza fra i due prodotti, se non che uno viene venduto negli Stati Uniti, mentre l’altro no.</p>
      <p sl="en">Come ha detto l’onorevole Sinnott, il tasso delle donne che bevono durante la gravidanza è del 20 per cento negli Stati Uniti, dove sono state introdotte le etichette sulla FAS, mentre in Irlanda sono l’80 per cento, nel Regno Unito il 75 per cento, e nell’Unione europea il 40 per cento. Sarebbe semplice introdurre le avvertenze sulla FAS applicate sulle bevande alcoliche e il loro impatto, unito alla sensibilizzazione e all’informazione nel campo della salute, svolgerebbe un ruolo importante nella prevenzione della FAS nell’Unione europea.</p>
    </intervention>
    <intervention id="2-344" speaker_id="28205" name="Jean Marie Beaupuy" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, stasera sono state citate, come nella relazione dell’onorevole Foglietta, numerose cifre. Vorrei sottolineare che dietro i freddi numeri si cela soprattutto una sofferenza umana. Nel passato io stesso sono stato a capo di un ospedale psichiatrico. Gran parte dei pazienti in cura da noi era costituita da dipendenti dall’alcol.</p>
      <p sl="fr">Al paragrafo 26 della relazione del nostro collega, signor Commissario, viene indicato che dobbiamo conoscere le cause, ma non ne abbiamo parlato abbastanza stasera. Se è nostra intenzione dare risposte valide per quanto riguarda le azioni da intraprendere nei confronti dei giovani, degli anziani, degli uomini, delle donne, allora dobbiamo conoscere le cause.</p>
      <p sl="fr">Vi rivolgo quindi un appello, signor Commissario, onorevoli colleghi, affinché vi sia nelle azioni da intraprendere un’analisi migliore da parte dei singoli Stati membri, nonché da parte dell’Unione europea nel suo insieme, allo scopo di conoscere a fondo le cause che spingono questi giovani a consumare l’alcol in maniera eccessiva. Qual è la ragione che induce anche le persone anziane, che vivono isolate, a consumare alcol in maniera eccessiva? Perché gli uomini consumano troppo alcol sul luogo di lavoro? Fintanto che non avremo un quadro aggiornato delle vere cause di questa tendenza al consumo eccessivo non potremo fornire risposte soddisfacenti.</p>
    </intervention>
    <intervention id="2-345" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, nel complesso sostengo la presente relazione, poiché ritengo che trovi il giusto equilibrio fra un riconoscimento delle consuetudini culturali e la tendenza, estremamente preoccupante, del consumo nocivo di alcol, in particolare il diffondersi della pericolosa cultura del binge drinking fra i giovani.</p>
      <p sl="en">La Commissione ha individuato nel suo approccio una serie di obiettivi strategici: la tutela dei nostri bambini, la lotta al binge drinking , la riduzione degli infortuni e delle morti derivanti dal consumo eccessivo di alcol, gli incidenti stradali e l’intero ambito dei suicidi. I miei colleghi hanno individuato i contesti da affrontare in maniera molto efficace. Vorrei qui sottolineare l’opportunità di aggiungere all’elenco degli obiettivi chiave della Commissione i gravi pericoli che comporta l’esposizione prenatale all’alcol, e la necessità che il forum su alcol e salute proposto dalla Commissione affronti questa questione in particolare, perché l’ambito dei danni in fase prenatale causati dal consumo di alcol molto poco compreso da parte del grande pubblico.</p>
      <p sl="en">Nessuna quantità di alcol è sicura durante la gravidanza, perché l’alcol è un teratogeno. Il massimo della pericolosità viene raggiunto durante il secondo e il terzo trimestre, cosa che la maggior parte delle donne non capisce, perché di solito è durante il primo trimestre che si assumono medicine o droghe o altre sostanze di questo genere. L’alcol è particolarmente pericoloso nel secondo e terzo trimestre. Senza puntare il dito, dobbiamo lanciare una campagna informativa attraverso gli Stati membri, i medici curanti, al fine di sensibilizzare le donne in stato di gravidanza quanto prima sui rischi dell’alcol in questo ambito. I colleghi hanno accennato all’ADHD. Esiste anche la sindrome Asperger. La comunità della ricerca in campo medico ha avuto difficoltà a vedere pubblicati gli studi in questo campo, a causa della lobby dell’alcol. E’ necessario che il forum affronti questa tematica e la porti avanti.</p>
      <p sl="en">Un’ultima parola sull’abuso di alcol come componente dell’abuso di droghe multiple. In Irlanda un quinto di coloro che sono in cura per problemi relativi all’abuso di alcol consumano uso droghe, e un recente studio condotto in Francia ha rivelato che la guida sotto l’influenza della cannabis raddoppia il rischio che si provochi un incidente. La crescente incidenza dell’uso di droghe è un problema che il forum dovrà affrontare in tutta urgenza, così come lo dovranno fare anche gli Stati membri; inoltre, i supporti tecnici necessari per individuare l’uso di droghe multiple, soprattutto durante i controlli di polizia sulle strade, devono essere migliorati, dando al contempo sostegno tecnico alle autorità di polizia.</p>
    </intervention>
    <intervention id="2-346" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Signor Presidente, vorrei congratularmi col relatore. I risultati della relazione hanno per obiettivo quello di ridurre i danni causati dall’alcol, nonché di tutelare la salute e il benessere dei cittadini dell’Unione europea, poiché noi tutti sappiamo molto bene che l’alcol è uno dei fattori più pericolosi, causa di malattie e di morti premature in Europa, nonché di una serie di problemi sociali.</p>
      <p sl="ro">Sono lieta del fatto che si presti attenzione alla riduzione degli effetti dell’alcol sia sui consumatori sia sui terzi, sui gruppi sociali vulnerabili, come i bambini, i giovani e le donne in stato di gravidanza. A tutto ciò possiamo inoltre aggiungere i danni sociali come la violenza in famiglia, i bambini trascurati, la disoccupazione e l’esclusione sociale.</p>
      <p sl="ro">L’importanza riservata all’istruzione, all’informazione e alle campagne di sensibilizzazione finalizzate alla prevenzione degli effetti pericolosi e nocivi del consumo di alcol, come lo scambio delle migliori pratiche a livello europeo, sono elementi importanti per ridurre gli effetti nocivi causati dall’alcol.</p>
      <p sl="ro">La relazione, con la sua impostazione generale, è riuscita a illustrare i problemi fondamentali legati al consumo di alcol nell’Unione europea e rappresenta un passo importante nella lotta al consumo eccessivo di alcol.</p>
    </intervention>
    <intervention id="2-347" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, i problemi derivanti dai pericoli e dai danni provocati dal consumo di alcol sono cresciuti in misura allarmante negli ultimi anni in tutti gli Stati membri dell’Unione europea. La nostra società paga un prezzo alto ogni anno, sia in termini di costi diretti che indiretti.</p>
      <p sl="fi">I problemi più acuti del consumo di alcol riguardano i giovani. I giovani sono più propensi ai problemi fisici e mentali, nonché ai danni sociali derivanti dal loro stesso consumo e da quello degli altri. I problemi del consumo di alcol, tuttavia, non riguardano solo i giovani. L’alcol è un fattore nella maggioranza degli omicidi, e sulle strade causa 17 000 morti inutili all’anno. Negli anni settanta in Finlandia 200 persone morivano di cirrosi epatica ogni anno; adesso tale dato è salito a 1 000 l’anno.</p>
      <p sl="fi">A livello europeo dobbiamo agire urgentemente per armonizzare la tassa sull’alcol verso l’alto. Invito la Commissione a delineare degli obiettivi ambiziosi per gli Stati membri, in modo da ridurre il consumo pericoloso e nocivo di alcol.</p>
    </intervention>
    <intervention id="2-348" speaker_id="1929" name="Christa Klaß" is_mep="True" mode="spoken">
      <p sl="de">Signor Presidente, signor Commissario, onorevoli colleghi, l’Europa non deve e non può regolamentare tutto. Sussidiarietà degli Stati membri e deburocratizzazione: sono questi gli slogan che al giorno d’oggi utilizziamo sempre nel nostro dialogo con i cittadini. La competenza dell’Unione europea viene invocata ripetutamente, ma l’Europa dovrebbe, anzi deve, essere il motore dello sviluppo. Il diritto di iniziativa è un diritto sancito della Commissione. Laddove manca il know how giuridico si ricorre al diritto di iniziativa per mettere il dito nella piaga e richiamare l’attenzione degli Stati membri sulle deficienze, nonché richiederne l’intervento. E’ questa la base giuridica della presente proposta della Commissione, base che dobbiamo sfruttare.</p>
      <p sl="de">Le conseguenze nocive per la salute di un consumo di alcol eccessivo e quindi rischioso e le sue ripercussioni socioeconomiche devono essere arginate. Una strategia europea deve affiancare gli Stati membri nella riduzione e nella prevenzione dei danni derivanti dall’alcol. A tale riguardo è inoltre necessario analizzare le cause del consumo, cosa che è già stata detta. E’ nondimeno necessario condurre campagne di informazione e di sensibilizzazione dei cittadini, e questo costituisce un aspetto cruciale. Ogni persona è libera di prendere le decisioni che meglio crede, ma questa libertà può essere esercitata solo se è consapevole delle conseguenze del proprio agire.</p>
      <p sl="de">L’istruzione e la sensibilizzazione rappresentano i principali pilastri. La base di uno stile di vita sano e ordinato viene gettata dall’educazione nelle famiglie, ed è qui che dobbiamo insistere, per poi concentrarci anche sulla scuola e la consulenza. Ciò vale anche per il consumo responsabile di alcol.</p>
      <p sl="de">Sostengo la relazione del Parlamento, la quale sotto molti aspetti migliora il documento della Commissione. Ma sono decisamente contraria all’introduzione delle avvertenze. Vi sono prescrizioni chiare per quanto riguarda l’etichettatura delle bevande alcoliche. La gradazione alcolica viene indicata sulle etichette. Alla base della trasmissione delle informazioni vi sono l’applicazione e la comprensione di tali informazioni. Si tratta, onorevoli colleghi, di informazioni generiche. Ognuno deve essere in grado di impiegare tali informazioni per se stesso in maniera responsabile. Questo vale per la maggior parte delle cose nella vita, per il mangiare e il bere, così come per le attività fisiche, lo sport e il fitness .</p>
    </intervention>
    <intervention id="2-349" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Signor Presidente, sono lieta che il Parlamento europeo si accinga ad adottare la presente strategia, poiché è un provvedimento importante e opportuno. Il consumo di alcol, che spesso sfocia nell’abuso, colpisce molte persone, compresi i bambini e gli adolescenti. Si tratta di una minaccia che la società non riesce a riconoscere, probabilmente per mancanza di informazione. L’abuso di alcol colpisce non solo la salute del singolo individuo e la salute riproduttiva, bensì ha un impatto negativo anche sull’assistenza sanitaria, aumenta i comportamenti antisociali, fa crescere il tasso di criminalità e l’abbandono scolastico e fa quindi diminuire il tasso di istruzione. Perciò, sono necessari programmi di sensibilizzazione dell’opinione pubblica, nonché programmi educativi e di prevenzione, in modo da formare un tipo ben preciso di comportamento.</p>
      <p sl="bg">Nella presente relazione vi sono due parole chiave: rischio e sicurezza. Al fine di raggiungere la solidarietà in questa strategia, la Commissione europea potrebbe discutere due importanti misure, ovvero proporre un programma ad hoc , che dovranno attuare gli Stati membri, per uno studio su larga scala dell’impatto del consumo di alcol e dell’impatto della sensibilizzazione su tale problema fra i cittadini, nonché istituire un fondo specializzato per i programmi di prevenzione, dove una parte dei fondi potrebbe provenire dai proventi della pubblicità delle bevande alcoliche.</p>
    </intervention>
    <intervention id="2-350" speaker_id="28268" name="Danutė Budreikaitė" is_mep="True" mode="spoken">
      <p sl="lt">La lotta contro gli effetti nocivi dell’alcol risale alla notte dei tempi. Le leggi proibizionistiche che sono state introdotte in diversi paesi non hanno prodotto risultati positivi. Detto ciò, la comunicazione della Commissione su una strategia comunitaria volta ad affiancare gli Stati membri nei loro sforzi per ridurre i danni derivanti dal consumo di alcol rappresenta un’iniziativa molto importante. La Commissione, avendo generalizzato l’esperienza degli Stati membri e individuato i problemi a essi comuni, ha introdotto le priorità per la riduzione dei danni provocati dal consumo di alcol. Si ritiene che l’attuazione delle importanti priorità introdotte, come la tutela dei giovani, dei minori e dei feti, la prevenzione della guida in stato di ebbrezza e altre restrizioni renderanno la nostra società più responsabile, sana e astemia. Vorrei richiamare l’attenzione sull’enorme rischio che corrono i giovani che fanno consumo di alcol. L’età minima per poter consumare alcol si sta purtroppo abbassando in molti paesi. La buone prassi sono pertanto molto importanti. Vorrei proporre di collegare la pratica di ridurre i danni derivanti dal consumo di alcol fra i giovani ai programmi comunitari per i giovani. Lo sviluppo e l’attuazione di tali programmi contribuirebbe a trovare occupazioni per il loro tempo libero e a tenerli lontani dal consumo nocivo di alcol.</p>
    </intervention>
    <intervention id="2-351" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, signor Commissario, a mio avviso l’alcol, oggi come un tempo, è pericoloso. La Commissione afferma nel suo documento, al paragrafo 5.4.1, che un consumo di alcol moderato sembra fornire alle persone con più di 45 anni una certa protezione dalle cardiopatologie coronariche. A mio parere sostenere che un po’ d’alcol è salutare è una leggenda che non poggia su basi scientifiche solide. L’alcol è pericoloso. E’ una sostanza nociva, e anche assunto in piccole quantità può avere conseguenze per la salute. Naturalmente è necessario stabilire anche soglie di tolleranza.</p>
      <p sl="de">In Europa si è imparato nei diversi Stati ad affrontare questa droga, l’alcol. I cittadini britannici, se guardiamo le abitudini di consumo, sono dei cosiddetti bevitori esplosivi. Il consumo pro capite è relativamente basso, ma a volte vi sono eccessi che portano a grandi danni. Noi austriaci siamo dei cosiddetti bevitori integrativi. Registriamo un consumo di alcol pro capite relativamente alto, ma meno eccessi. A seconda dello sviluppo storico di un paese vi sono quindi notevoli differenze a livello nazionale.</p>
      <p sl="de">La Commissione affronta il problema di petto, puntualizzando che non esentiamogli Stati membri dalla loro responsabilità, bensì vi sono competenze europee che possiamo affrontare insieme. Un esempio al riguardo è il tentativo di creare una vera e propria banca dati. Le statistiche sono molto divergenti. La convinzione che nel passato vi fossero meno danni derivanti dal consumo di alcol è errata. Le diagnosi allora venivano formulate in modo diverso, e anche la consapevolezza dell’opinione pubblica non era così forte.</p>
      <p sl="de">Pertanto, ritengo che sia importante che in Europa si sappia di cosa stiamo parlando. E’ inoltre importante affrontare nuovi sviluppi nei modelli di consumo, come il fatto che sempre più giovani cominciano a bere molto presto, cosa che comporta danni molto gravi. Per quanto riguarda l’etichettatura vorrei aggiungere che, a mio avviso, non ci siamo spinti abbastanza lontano. Se riteniamo che un fenomeno così complesso come il consumo di alcol può essere risolto semplicemente con un’etichetta su una bottiglia, allora ci sbagliamo. Ciò equivarrebbe a sfuggire dalle nostre responsabilità politiche.</p>
    </intervention>
    <intervention id="2-352" speaker_id="28131" name="Anna Hedh" is_mep="True" mode="spoken">
      <p sl="sv">Signor Presidente, sostengo la strategia, anche se reputo che sia indebolita. Finalmente disponiamo di un documento comune contenente obiettivi che, si spera, non faranno che svilupparsi. Il lato positivo della strategia è che mostra quali sono i metodi che funzionano per ridurre il consumo di alcol e quindi i danni e le tragedie che l’alcol provoca. Ma affinché i metodi proposti dalla strategia possano essere utilizzati appieno negli Stati membri, è necessario apportare modifiche alla normativa europea. Innanzi tutto è necessario ridurre le quote di importazione. I tentativi portati avanti da ogni paese di introdurre misure restrittive vengono indeboliti o impossibilitati nel caso in cui l’importazione di alcol in linea di principio è libera da vincoli. Inoltre la tassa minima deve essere alzata, per questioni di sanità pubblica. Mi auguro anche che vengano introdotti dei testi di avvertenza sulle bevande alcoliche sul modello di quello che succede col tabacco. Pertanto vi invito a votare contro l’emendamento che indebolisce quella parte del testo.</p>
    </intervention>
    <intervention id="2-353" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, uno dei proverbi più diffusi nel mio paese descrive l’alcol come la bevanda dei saggi. Questo messaggio non significa certo che l’alcol può rendere chiunque saggio, ma riguarda solo coloro che hanno dimestichezza coi concetti della morigeratezza e della occasionalità. Pertanto sono d’accordo quando il relatore ombra del nostro gruppo, l’onorevole Sommer, richiama l’attenzione su una strategia per prevenire i rischi legati all’alcol. Dobbiamo innanzi tutto individuare le diverse culture dell’alcol esistenti e trovare soluzioni efficaci ai problemi reali, ovvero all’abuso e al consumo da parte dei minori. Non vi è alcuna ragione di stigmatizzare i prodotti in quanto tali o il consumo moderato. Ciò di cui abbiamo bisogno è pertanto cooperazione da parte delle diverse agenzie e soluzioni nazionali ai problemi locali.</p>
      <p sl="fi">Vi è però un ambito in cui vorrei che l’Unione europea assumesse l’iniziativa, e cioè un adeguamento verso l’alto dei livelli di imposizione fiscale sull’alcol su un ampio fronte. Dobbiamo riconoscere il fatto che i costi del consumo di alcol per la sanità sono enormi, e non sarà possibile contenerli a meno che non disporremo di strumenti comuni di politica economica.</p>
      <p sl="fi">A tale riguardo il mio paese costituisce purtroppo un buon esempio. L’adesione all’Unione europea ha costretto la Finlandia ad abbassare la tassa sull’alcol, nel momento in cui venne posta fine al diritto di limitare le importazioni di alcol. Uno studio recente mostra come il numero dei decessi improvvisi legati all’alcol sia chiaramente cresciuto da quando la tassa sull’alcol venne abbassata nel 2004, momento in cui il consumo di alcol cominciò a crescere in maniera considerevole. L’incremento rispetto alle cifre del 2003 fu del 17 per cento, senza per questo tenere conto delle altre conseguenze.</p>
      <p sl="fi">I problemi derivanti per la nostra sanità sono così seri che ci vediamo nuovamente costretti ad alzare le tasse. Ad un certo punto proposi agli Stati membri semplicemente di ricorrere alla disobbedienza, ovvero di limitare le importazioni oltre la fine del periodo di transizione, sulla base dell’articolo 30 o 95 del Trattato. Il tutto si risolse purtroppo con un nulla di fatto, e adesso l’intera nazione ne sta pagando il prezzo, una nazione che evidentemente non è abbastanza saggia.</p>
    </intervention>
    <intervention id="2-354" speaker_id="28178" name="Miroslav Mikolášik" is_mep="True" mode="spoken">
      <p sl="sk">Ultimamente stavo guardando un servizio in televisione sui giovani dei paesi scandinavi che il venerdì sera prendono il traghetto per andare in Estonia, per esempio. Una volta giunti a destinazione, si comprano due grandi casse di vodka e bevono fino a perdere i sensi sulla strada del ritorno. Detto questo, variazioni sul tema del consumo eccessivo di alcol sono riscontrabili in tutti i paesi dell’Unione europea. Senza dubbio le misure mirate a ridurre il consumo di alcol avranno un impatto positivo sulla salute della popolazione, sul piano sociale, sugli infortuni sul lavoro e altrove, nonché sugli incidenti stradali.</p>
      <p sl="sk">Vorrei soffermarmi sui danni alla salute derivanti dal consumo eccessivo di tutti i tipi di bevande alcoliche. E’ necessario insistere nel ricordare, soprattutto ai giovani, che anche il consumo regolare di birra porta a una dipendenza dall’alcol che non ha niente da invidiare alla dipendenza causata dal vino o dai superalcolici. E’ terribile che le persone continuino a sottovalutare con leggerezza la gravità delle malattie epatiche, che spesso può sfociare nella cirrosi e avere un esito fatale. Il consumo regolare di alcol non solo cambia gradualmente i desideri e il carattere di un individuo, ma può anche distruggerne la vita familiare, oltre a causare, in molti casi, dei seri cambiamenti a livello neurologico. Un giovane alcolizzato perde la capacità di ambire a obiettivi e ideali più alti e diventa talmente ottuso dal punto di vista emotivo che gli diviene difficile avere delle relazioni sane o un ambiente familiare sano.</p>
      <p sl="sk">La sindrome fetale da alcol danneggia gravemente non solo la madre ma soprattutto il bambino, provocando nei neonati delle disabilità nello sviluppo e delle malformazioni. E’ sorprendente quanta poca attenzione si riservi alla sensibilizzazione delle donne in stato di gravidanza su questi rischi in molti Stati membri. Infine, il numero di persone che guidano un’automobile o una motocicletta in stato di ebbrezza è scioccante. Personalmente sono a favore dell’armonizzazione in tutta l’Unione europea, dove deve vigere la tolleranza zero nei confronti del tasso di alcolemia nel sangue dei conducenti.</p>
    </intervention>
    <intervention id="2-355" speaker_id="37449" name="Cristian Stănescu" is_mep="True" mode="spoken">
      <p sl="ro">a nome del gruppo ITS . – Signor Presidente, onorevoli colleghi, il consumo di alcol è un’abitudine che viene trasmessa di generazione in generazione. In diversi paesi vi è un proverbio sul consumo di alcol, secondo cui deve essere di esclusivo dominio degli uomini. Non esistono molti metodi per ridurre gli effetti nocivi del consumo pericoloso e nocivo sui minori e sulle donne in stato di gravidanza. L’alcol ha una schiera più numerosa e più varia di consumatori che non il tabacco, nonché maggiori e più variegate tecniche tradizionali di produzione, il che significa che il marketing adottato e i rischi correlati sono difficili da controllare.</p>
      <p sl="ro">A tale riguardo è necessario che il paragrafo 16 della relazione promuova l’utilizzo di mezzi innovativi per la sensibilizzazione sul consumo di alcol. L’impiego sulle etichette delle bevande alcoliche di avvertenze analoghe a quelle utilizzate per i prodotti del tabacco non può invece essere considerato come un metodo innovativo, poiché non è stata provata la sua efficacia nel caso del tabacco. E’ necessario condurre un sondaggio a livello europeo sull’impatto di queste avvertenze sui consumatori dipendenti, indipendentemente dall’età, dall’occupazione o dal sesso, nonché del loro impatto sul mercato unico.</p>
      <p sl="ro">Il Parlamento europeo deve presentare una risoluzione che non lasci spazio alle ambiguità, lasciando del tempo per ideare metodi nel campo della sensibilizzazione, così che possa fornire agli Stati membri un quadro efficiente per la lotta all’abuso di alcol e promuovere u consumo di alcol moderato e responsabile.</p>
    </intervention>
    <intervention id="2-356" speaker_id="photo_generic" name="Markos Kyprianou" is_mep="True" mode="spoken">
      <p sl="en">Membro della Commissione . − Signor Presidente, vorrei ringraziare tutti i deputati per aver contribuito a una discussione molto interessante.</p>
      <p sl="en">Vorrei raccontare una storia tratta dalla mitologia greca. Questa storia è riprodotta nei mosaici di Pathos, a Cipro. E’ la storia dei primi bevitori di vino. Un servo del dio Dioniso rubò del vino per farne dono agli uomini per la prima volta. Questi lo bevvero, si ubriacarono per la prima volta nella storia dell’uomo, credettero di essere stati avvelenati e uccisero il servo che gli aveva dato il vino.</p>
      <p sl="en">Oggigiorno le soluzioni sono molto complicate, e dobbiamo ideare un nuovo approccio. Ognuno ha optato per una soluzione diversa. Taluni dicono che ci siamo spinti troppo in là, altri che non abbiamo osato abbastanza. Alcuni avrebbero voluto che legiferassimo su tutto, altri avrebbero preferito che l’intera questione fosse rimasta nelle mani degli Stati membri.</p>
      <p sl="en">Il fatto è che la soluzione si trova a metà strada. Dobbiamo integrare l’operato degli Stati membri e sostenerli nelle loro politiche, ma ciò non significa che non vi è un ruolo per l’Unione europea, il che trova conferma nella relazione e in quanto affermato dai parlamentari. Allo stesso tempo, non tutto può essere risolto legiferando. Dobbiamo pertanto dare una possibilità al forum di lavorare e produrre risultati concreti, cosa che osserveremo attentamente. Tuttavia, e questo è già stato detto, molti aspetti della questione sono contemplati nelle legislazioni nazionali. E’ l’applicazione che è carente e che è alla radice del problema. Pertanto, mettendo pressione sugli Stati membri otterremo dei risultati positivi.</p>
      <p sl="en">Indipendentemente da quello che ogni parte si attendeva, non dobbiamo sottovalutare l’importanza del fatto che, per la prima volta, abbiamo preso atto a livello europeo che esiste un problema relativo ai danni derivanti dal consumo di alcol, che è necessaria una strategia a livello europeo, che è stata adottata oggi, e che vi è attualmente un dibattito europeo, un’iniziativa europea e un’azione europea. Ciò è importante. Nessuno Stato membro può risolvere questo problema da solo e nessuno Stato membro è immune da tale problema. Il binge drinking esiste ormai anche in Spagna, nonostante nel passato rappresentasse un problema dell’Europa nordoccidentale. E’ sotto gli occhi di tutti che, sia per gli scambi interculturali che per altre ragioni – un esperto in questioni sociali potrebbe spiegare come mai ciò sta succedendo – gli stessi problemi varcano le frontiere, e non vi sono barriere geografiche per tali problemi. Essi infatti esistono in tutta l’Unione europea.</p>
      <p sl="en">Si tratta del primo passo importante, ma non dell’ultimo. Se non vedremo risultati entro un lasso di tempo ragionevole, allora potremo rivalutare e riesaminare tale strategia, e assumere un approccio diverso o una direzione diversa. Tuttavia, per adesso ci stiamo muovendo nella direzione giusta. Vorrei ancora una volta ringraziare il relatore, la commissione e gli onorevoli parlamentari per aver dato il loro sostegno alla presente strategia. Sono impaziente di lavorare con voi per raggiungere gli obiettivi che noi tutti ci poniamo.</p>
    </intervention>
    <intervention id="2-357" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-358" speaker_id="23806" name="Gyula Hegyi" is_mep="True" mode="written">
      <p sl="hu">Il consumo eccessivo di alcol è una piaga delle società europee. Perdiamo un numero inestimabile di vite a causa di malattie derivanti dal consumo di alcol, e il numero di vittime dovute alla guida in stato di ebbrezza è anch’esso incredibilmente alto negli Stati membri. Il consumo di alcol e le abitudini a esso legate variano a seconda del paese e della regione, motivo per cui è opportuno che vengano delineate strategie difensive negli Stati membri. Sono però tuttora essenziali in alcuni casi direttive comunitarie. I minori devono essere tenuti lontani dall’alcol con tutti i mezzi possibili, e per raggiungere tale obiettivo sono indispensabili delle sanzioni sempre più severe. Nello spirito del motto “non guidare quando hai bevuto”, sono necessarie la tolleranza zero e l’introduzione per i guidatori di un tasso massimo di alcolemia nel sangue dello 0,00 per cento in tutta l’Unione europea. Tuttavia, non riusciremo a fare passi avanti con i soli divieti, come ben esemplificato dal sonoro fallimento del proibizionismo in America. Dobbiamo diffondere i comportamenti virtuosi nel campo del consumo di alcol e del consumo della birra a bassa gradazione e del vino. Dobbiamo agire con decisione nei confronti del commercio di alcol adulterato, sofisticato, di bassa qualità o dannoso alla salute.</p>
    </intervention>
    <intervention id="2-359" speaker_id="1403" name="David Martin" is_mep="True" mode="written">
      <p sl="en">Il fatto che negli ultimi anni i produttori di bevande alcoliche stiano corteggiando in modo particolare i minorenni con prodotti come gli alcopop è preoccupante. Il binge drinking sta crescendo fra i giovani ed è importante che ci occupiamo di questo sviluppo in maniera efficace. A mio avviso ciò può essere fatto incoraggiando i supermercati e i negozi a separare meglio gli alcopop dalle bevande analcoliche. Gli alcopop , al pari delle altre bevande alcoliche, devono esibire adeguate avvertenze sulla salute. Sono lieto che i miei emendamenti sono stati inclusi nella relazione. Va da sé che, per affrontare il consumo fra minorenni e il binge drinking in maniera efficace, i governi nazionali devono concentrarsi anche sul consumatore, cambiando le consuetudini in materia di bevande alcoliche. Accolgo quindi con favore il rilievo dato alle campagne di informazione e sensibilizzazione, ad esempio attraverso programmi educativi nelle scuole. Sono inoltre favorevole alle raccomandazioni relative a un limite quanto più vicino allo 0,00 per cento per il tasso alcolemico, soprattutto nei confronti dei neopatentati. Ritengo che la diffusione degli apparecchi per la misurazione del tasso alcolemico, come suggerito dalla relazione, può fungere da potenziale deterrente dalla guida in stato di ebbrezza. I governi nazionali possono fare di più per garantire la disponibilità di mezzi pubblici per conducenti che hanno consumato alcol.</p>
    </intervention>
  </section>
  <section id="creitem29" title="21. Latte conservato destinato all’alimentazione umana (modifica della direttiva 2001/114/CE) - Organizzazione comune dei mercati nel settore del latte e dei prodotti lattiero-caseari (modifica del regolamento (CE) n. 1255/1999) – Disposizioni complementari dell’organizzazione comune dei mercati nel settore del latte e dei prodotti lattiero-caseari (modifica del regolamento (CE) n. 2597/97) (discussione)">
    <intervention id="2-361" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la discussione congiunta:</p>
      <p sl="unknown">la relazione, presentata dall’onorevole Elisabeth Jeggle a nome della commissione per l’agricoltura e lo sviluppo rurale, sulla proposta di direttiva del Consiglio che modifica la direttiva 2001/114/CE, relativa a taluni tipi di latte conservato parzialmente o totalmente disidratato destinato all’alimentazione umana [COM(2007)0058 – C6-0083/2007 –2007/0025(CNS) ] (A6-0282/2007),</p>
      <p sl="unknown">la relazione, presentata dall’onorevole Elisabeth Jeggle a nome della commissione per l’agricoltura e lo sviluppo rurale, sulla proposta di regolamento del Consiglio che modifica il regolamento (CE) n. 1255/1999 relativo all’organizzazione comune dei mercati nel settore del latte e dei prodotti lattiero-caseari [COM(2007)0058 – C6-0084/2007 –2007/0026(CNS) ] (A6-0283/2007), e</p>
      <p sl="unknown">la relazione, presentata dall’onorevole Elisabeth Jeggle a nome della commissione per l’agricoltura e lo sviluppo rurale, sulla proposta di regolamento del Consiglio che modifica il regolamento (CE) n. 2597/97 che fissa le disposizioni complementari dell’organizzazione comune dei mercati nel settore del latte e dei prodotti lattiero-caseari per quanto riguarda il latte alimentare [COM(2007)0058 – C6-0085/2007 – 2007/0027(CNS) ] (A6-0284/2007).</p>
    </intervention>
    <intervention id="2-362" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signor Presidente, vorrei innanzi tutto ringraziare il Parlamento, la commissione per l’agricoltura e lo sviluppo rurale e in modo particolare la relatrice, l’onorevole Jeggle, per una relazione molto costruttiva concernente il mini-pacchetto per il settore lattiero-caseario.</p>
      <p sl="en">Il pacchetto contiene emendamenti per tre atti giuridici. Il primo riguarda la direttiva sul latte conservato, per il quale adesso consentiamo la standardizzazione del contenuto proteico, in piena conformità con le norme del Codex. Questo dà seguito a una richiesta di vecchia data dell’industria lattiero-casearia e degli esportatori di latte in polvere europei, e migliorerà la loro posizione nei confronti della concorrenza.</p>
      <p sl="en">Non solo l’industria e il commercio, ma anche i produttori di latte, ovvero gli agricoltori europei, ne trarranno dei benefici, dal momento che questa standardizzazione delle proteine può garantire una maggiore valorizzazione del latte. Inoltre, la prevista forte crescita della domanda assorbirà la crescita nella misura in cui le proteine sono disponibili. Accolgo con favore il pieno sostegno da voi assicurato alla proposta.</p>
      <p sl="en">La seconda proposta riguarda l’organizzazione comune dei mercati nel settore del latte e dei prodotti lattiero-caseari. A tale riguardo proponiamo tutta una serie di adeguamenti in relazione ai quali il Parlamento europeo ha espresso il suo pieno sostegno. Tra questi figura la proposta di ridurre il prezzo d’intervento per il latte in polvere scremato come un risultato corrispondente del contenuto proteico inferiore dovuto alla standardizzazione. Vi si contempla l’eliminazione del regime di prezzi soglia per ogni Stato membro nel regime d’intervento del burro. Inoltre, è prevista l’abolizione delle quantità nazionali per il burro come un criterio di ammissibilità per ottenere aiuti, nonché l’abolizione degli aiuti, ormai obsoleti, alle forze armate e l’abbandono dell’utilizzo obbligatorio delle licenze d’importazione.</p>
      <p sl="en">Il vostro emendamento relativo al mantenimento dell’ammasso privato di panna e latte in polvere scremato è un po’ una sorpresa, visto che tali regimi non sono mai stati applicati nella pratica e possono essere considerati obsoleti. Inoltre, l’ammasso privato viene mantenuto per il burro, motivo per cui non vi è alcun bisogno di tenere in vita il sistema relativo alla panna.</p>
      <p sl="en">Per quanto riguarda i vostri emendamenti relativi al regime di distribuzione di latte nelle scuole, ci troviamo sulla stessa lunghezza d’onda. Come abbiamo proposto, il regime sarà semplificato introducendo un tasso unico di aiuto. La Direzione generale dell’agricoltura aveva già vagliato le diverse opzioni relative alla revisione della distribuzione di latte nelle scuole e aveva invitato gli Stati membri a presentare proposte volte a migliorare il regime, nonché proposte di prodotti supplementari da includere nel regime stesso. Le relative modifiche del regime verranno presto presentate in seno al comitato di gestione per il latte e i prodotti lattiero-caseari. Spero che sia possibile raggiungere un accordo fra il Parlamento, il Consiglio e la Commissione sull’aumento degli aiuti alla distribuzione di latte nelle scuole, di 18,15 euro per ogni 100 chilogrammi.</p>
      <p sl="en">Per quanto riguarda l’emendamento che prevede la creazione di un fondo lattiero-caseario in modo da finanziare un programma di ristrutturazione, vorrei sottolineare che le proposte contenute nel mini-pacchetto per il settore lattiero-caseario non hanno propriamente una finalità di ristrutturazione. Pertanto, mi riesce difficile capire il nesso fra queste misure tecniche e semplificative, da una parte, e la necessità percepita di inserire una nuova voce di bilancio relativa al fondo lattiero-caseario. In vista delle prossime discussioni sulla valutazione dello stato di salute e delle varie discussioni che avremo in futuro sulla politica agricola comune, è opportuno che si svolgano discussioni sulla necessità di adottare misure adeguate a favore del settore lattiero-caseario.</p>
      <p sl="en">Il terzo atto riguarda la liberalizzazione del mercato del latte alimentare, dove prendo atto che siamo parimenti sulla stessa lunghezza d’onda. La proposta di eliminare la tolleranza dello 0,2 per cento per il tenore di materia grassa mi sembra accettabile. Proponete inoltre che sia inserito un riferimento alla direttiva 2000/13/CE. Vi faccio notare che tale direttiva vige automaticamente.</p>
      <p sl="en">In conclusione, noto con soddisfazione che le nostre vedute coincidono. Vi ringrazio per il lavoro da voi svolto, e sarò ben lieto di prendere parte al prosieguo della discussione di questa sera.</p>
    </intervention>
    <intervention id="2-363" speaker_id="4271" name="Elisabeth Jeggle" is_mep="True" mode="spoken" role="relatore">
      <p sl="de">Signor Presidente, signora Commissario, onorevoli colleghi, l’attuale congiuntura, fortemente positiva e stabile per i mercati del latte e dei prodotti dell’industria lattiero-casearia, e la conseguente crescita dei relativi prezzi sono sulla bocca di tutti. La rapida crescita dei prezzi del latte getta per gli agricoltori nuova benzina sul fuoco della controversa discussione sulle quote.</p>
      <p sl="de">Onorevoli colleghi, oggi desidero discutere del mini-pacchetto per il settore lattiero-caseario e, innanzi tutto, vorrei approfittarne per ringraziare lei, signora Commissario, oltre ai suoi collaboratori per l’ottima cooperazione offerta. Avete presentato tre buone proposte, ben motivate, alle quali il Parlamento non ha da aggiungere molto in termini di emendamenti. Comunque sono dell’avviso che con i nostri emendamenti offriamo spunti di riflessione che, speriamo, troveranno riscontro presso la Commissione e il Consiglio, così come è già successo in seno alla commissione per l’agricoltura.</p>
      <p sl="de">La prima relazione presentata dalla Commissione contiene emendamenti relativi alla direttiva del Consiglio relativa a taluni tipi di latte conservato parzialmente o totalmente disidratato destinato all’alimentazione umana. In tale relazione la Commissione propone una standardizzazione della materia proteica, fissando il minimo al 34 per cento, espresso in percentuale della materia secca sgrassata. Mediante tale standardizzazione i produttori europei possono competere con i produttori di paesi terzi a pari condizioni. Tale semplificazione del commercio internazionale è un elemento positivo, e ne è testimone anche il fatto che la presente relazione è stata approvata dalla commissione per l’agricoltura senza emendamenti e con un solo voto contrario.</p>
      <p sl="de">Questa standardizzazione comporta risparmi, e per tale motivo nella seconda relazione ho proposto un fondo lattiero-caseario per far sì che il denaro risparmiato rimanga nel settore in questione. La proposta della Commissione sull’emendamento del regolamento relativo all’organizzazione comune dei mercati nel settore del latte e dei prodotti lattiero-caseari prevede alcuni importanti adeguamenti tecnici che porteranno indubbiamente anche a dei miglioramenti.</p>
      <p sl="de">In primo luogo, la riduzione del prezzo d’intervento per il latte magro in polvere di una media del 2,8 per cento. L’abolizione della soglia di attivazione dell’intervento per il burro, l’abolizione delle classi nazionali di qualità del burro, l’introduzione di una definizione di qualità univoca, l’abolizione dell’aiuto allo smercio in favore delle forze armate, nonché la soppressione dell’obbligo dei titoli di importazione. In questo modo snelliamo la burocrazia.</p>
      <p sl="de">Tuttavia, sono decisamente contraria all’abolizione dell’ammasso privato della panna e del latte scremato in polvere, che costituisce una rete di sicurezza, e ritengo che dovremmo intavolare tale discussione nell’ambito della verifica dello stato di salute e non nell’ambito del mini-pacchetto per il settore lattiero-caseario. Inoltre la proposta di introdurre un tasso unico di aiuto per la distribuzione di latte nelle scuole è, senza alcuna ombra di dubbio, giusta. A causa dell’importanza della distribuzione di latte nelle scuole per l’alimentazione l’aiuto ai prodotti che rientrano in questa normativa dovrebbe però essere aumentato considerevolmente, da 16,11 euro per ogni 100 chilogrammi a 18,15 euro per ogni 100 chilogrammi. Inoltre la gamma dei prodotti che ne beneficiano deve essere allargata il prima possibile.</p>
      <p sl="de">Vi sono nuovi interessanti prodotti lattieri, caseari e latticini per tutte le preferenze e i gusti, e con dei programmi scolastici innovativi potremmo stimolare la curiosità dei bambini e fare qualcosa di positivo nel campo dell’alimentazione. I risparmi derivanti dalla standardizzazione della materia proteica, che nel periodo 2008-2013 ammonteranno probabilmente a 117,3 milioni di euro, nonché altri eventuali risparmi nell’ambito dell’organizzazione dei mercati nel settore del latte dovrebbero essere utilizzati per sostenere le riforme nel settore lattiero-caseario. Sarei lieta, signora Commissario, se tale questione venisse discussa anche nel corso della verifica dello stato di salute.</p>
      <p sl="de">Questo compito dovrebbe facilitare l’attuazione del fondo lattiero-caseario da noi proposto. Le risorse dovrebbero essere utilizzate per la promozione del settore lattiero-caseario, al fine di migliorare la sensibilizzazione nel campo dell’alimentazione, nonché per ulteriori politiche di accompagnamento e la modernizzazione della produzione di latte, soprattutto in condizioni difficili e nelle regioni montuose. La seconda relazione è stata approvata dalla commissione all’unanimità.</p>
      <p sl="de">La terza relazione riguarda il latte alimentare. La relazione propone una maggiore flessibilità nel definire il latte alimentare. Il regolamento attualmente in vigore prevede tre categorie di latte alimentare che può essere prodotto e lavorato nella Comunità. Il latte scremato prevede un massimo dello 0,5 per cento di materia grassa, il latte parzialmente scremato dall’1,5 all’1,8 per cento e il latte intero un minimo del 3,5 per cento.</p>
      <p sl="de">La proposta della Commissione di consentire la produzione e commercializzazione del latte che non corrisponde alle tre categorie summenzionate, a patto che il tenore di materia grassa indicato sull’etichetta sia chiaro e leggibile, è giusta. Mediante tale misura di liberalizzazione non solo vengono eliminate le deroghe a livello nazionale, bensì viene incrementata la libertà di scelta dei consumatori, il che potrebbe contribuire ad una ripresa del commercio all’interno della Comunità.</p>
      <p sl="de">Per evitare ambiguità, il tenore di materia grassa del latte deve essere indicato in valore percentuale ed essere ben visibile sulla confezione nelle immediate vicinanze della definizione del prodotto. Ritengo però che un margine di tolleranza del +/- 0,2 per cento nell’indicare il tenore di materia grassa sia superfluo, dal momento che una normativa del genere porterebbe non chiarezza, bensì maggiori difficoltà nella sua applicazione.</p>
      <p sl="de">Entrambi questi emendamenti, come del resto la terza relazione, sono stati anch’essi approvati dalla commissione all’unanimità. Sulla base della posizione univoca della commissione per l’agricoltura sono convinto che l’intero mini-pacchetto per il settore lattiero-caseario sarà approvato nel corso della votazione di domani con una netta maggioranza.</p>
      <p sl="de">Tuttavia, non posso approvare i tre emendamenti proposti dal gruppo ALDE. Essi non apportano alcun miglioramento sostanziale della relazione, il terzo emendamento riguarda solamente la distribuzione di latte nelle scuole, e con ciò lo scopo che ci prefiggiamo, che è migliorare l’offerta per tutta la gamma di prodotti, rischia di slittare in secondo piano. Per tale motivo mi vedo purtroppo costretta a respingere anche tale emendamento.</p>
      <p sl="de">Vorrei ringraziare sentitamente tutti i colleghi della commissione per l’agricoltura e del gruppo. Li ringrazio per la loro fiducia e per la collaborazione fornita.</p>
    </intervention>
    <intervention id="2-364" speaker_id="4546" name="Struan Stevenson" is_mep="True" mode="spoken">
      <p sl="en">a nome del gruppo PPE-DE . – Signor Presidente, desidero innanzi tutto congratularmi con l’onorevole Jeggle per le sue tre relazioni, altresì note come il mini-pacchetto per il settore lattiero-caseario. Fin dall’inizio era ben chiaro che vi era un consenso diffuso sulle sue relazioni, cosa che è stata dimostrata dal Commissario. Gli onorevoli parlamentari hanno richiesto il presente dibattito per poter discutere le questioni che riguardano in generale l’industria lattiero-casearia europea, e io non faccio eccezione.</p>
      <p sl="en">Fino a non molto tempo fa, i caseifici erano il fanalino di coda del settore agricolo britannico. A causa di pratiche economiche poco trasparenti, che permettono ai supermercati di tenere il prezzo del latte a 17 centesimi al litro, mentre lo rivendono al pubblico a 50 centesimi al litro, molti produttori di latte stavano chiudendo nel Regno Unito. Vale la pena ricordare che, anche a 50 centesimi al litro, il latte costa ancora la metà dell’acqua in bottiglia nei nostri supermercati, e una bottiglia d’acqua non figlia, né bisogna chiamare il veterinario per farla visitare.</p>
      <p sl="en">Fino a non molto tempo fa, dei 27 Stati membri dell’Unione europea solo in Slovacchia, Estonia, Ungheria e Lituania il prezzo del latte era inferiore a quello del Regno Unito, e il risultato è che negli ultimi cinque anni, nella mia circoscrizione in Scozia, circa 500 produttori di latte hanno chiuso i battenti. Attualmente, secondo le stime, in Scozia sono rimasti 1 400 produttori di latte: questa è la situazione. Si stima che in tutto il Regno Unito un produttore di latte scompare dal settore ogni giorno.</p>
      <p sl="en">Solo ora che a livello mondiale i prezzi dei cereali, in particolare quello del grano, sono quasi raddoppiati, facendo rialzare il prezzo dei mangimi, e visto che la pressione sui terreni agricoli produttivi sta aumentando per via dei biocombustibili e altre colture non alimentari, alcuni supermercati hanno infine iniziato a farsi prendere dal panico all’idea che possa veramente esservi una scarsità di latte e di conseguenza hanno cominciato a pagare ai produttori di latte un prezzo leggermente più alto. Finalmente, i produttori di latte stanno intravedendo un po’ di luce alla fine del tunnel e stanno perlomeno percependo più del costo che sopportano per la produzione.</p>
    </intervention>
    <intervention id="2-365" speaker_id="4349" name="Rosa Miguélez Ramos" is_mep="True" mode="spoken">
      <p sl="es">a nome del gruppo PSE . – Signor Presidente, anch’io vorrei innanzi tutto congratularmi con la relatrice per il suo eccellente lavoro, che ci ha consentito di sentirci sempre a nostro agio con le sue proposte. Vorrei inoltre ringraziarla per aver accettato l’emendamento orale da me presentato, relativamente alla distribuzione di latte nelle scuole.</p>
      <p sl="es">Detto questo, desidero ribadire la mia posizione critica nei confronti dell’anticipo di miniriforma, allorché attendiamo una riforma che vada a fondo dell’organizzazione comune dei mercati entro l’anno prossimo e di una verifica dello stato di salute della PAC in novembre, della quale, ancora non sappiamo, signora Commissario, se avrà ripercussioni su questo settore.</p>
      <p sl="es">Ma oggi l’attualità –e l’onorevole Stevenson lo ha anticipato – ci porta in un’altra direzione. La crisi dei prezzi dei prodotti agricoli ha ridato forza al dibattito nel campo agroalimentare in Europa.</p>
      <p sl="es">Non concordo riguardo alla sua previsione sulla crisi del settore lattiero. A mio avviso, la causa principale dell’aumento del prezzo del latte non è da ricercarsi nell’aumento del consumo in Asia, bensì nel basso livello di produttività nella Comunità. L’ultimo raccolto ha fatto infatti registrare i livelli più bassi degli ultimi 15 anni.</p>
      <p sl="es">Secondo alcune organizzazioni l’Europa, per coprire il proprio fabbisogno, necessiterebbe di un miliardo di litri in più all’anno. Ciò che è certo è che, al giorno d’oggi, i consumatori sono schiacciati dalla crescita dei prezzi dei generi alimentari di prima necessità e gli agricoltori dalla crescita dei prezzi dei mangimi.</p>
      <p sl="es">Ciononostante, sono dell’opinione, come lei, che lo sviluppo della produzione di biocarburanti non rappresenti la causa di fondo, o quella più importante, dell’aumento del prezzo di questi ultimi; non ci lasciamo ingannare, ve ne sono altre. Né la diminuzione della messa a riposo, né l’eliminazione della stessa saranno sufficienti per stabilizzare i prezzi.</p>
      <p sl="es">La Commissione dovrebbe prestare molta attenzione agli altri tipi di speculazione che si sanno verificando, come quelle che si stanno profilando sui mercati borsistici, perché i grandi gruppi potranno, e di fatto già lo fanno, trasferire l’aumento dei prezzi delle materie prime ai consumatori, senza incontrare grandi difficoltà, ma questo creerà grandi difficoltà per i produttori locali, dal momento che la crescita penalizzerà soprattutto le piccole e medie imprese più fragili.</p>
      <p sl="es">La crescita dei prezzi – l’onorevole Stevenson l’ha evidenziato poc’anzi – per il momento infatti non si ripercuote sul prezzo incassato dagli allevatori, i quali sono responsabili del divario fra il prezzo che viene loro pagato e il prezzo che i consumatori pagano ad una politica agricola comune che incentiva l’abbandono.</p>
      <p sl="es">In tali circostanze, signora Commissario, vorrei dirle che il fatto che l’eliminazione comincerà in maniera graduale non si sposa bene con le nostre dichiarazioni.</p>
      <p sl="es">Il disagio degli allevatori, che non hanno più certezze su qualcosa che consideravano un bene proprio, ovvero la quota, di cui viene annunciata la prossima abolizione, è uno degli ostacoli per il rilancio della produzione di latte in Europa, così come lo fu a suo tempo la forte riduzione del prezzo del latte, che costrinse molti produttori a orientarsi verso culture più redditizie e con meno carico di lavoro, produttori che non potranno approfittare dell’attuale crescita dei prezzi.</p>
      <p sl="es">Alle difficoltà che gravano sull’allevatore/produttore di latte si vanno ad aggiungere le difficoltà legate all’acquisizione di quote, e quelle legate all’acquisizione di bestiame … Lei sa, signora Commissario, che in questo momento gli allevatori europei sono costretti a comprare vacche da latte in paesi come il Canada o gli Stati Uniti, dal momento che il mercato comunitario non offre bestiame in vendita?</p>
      <p sl="es">Pertanto, signora Commissario, la esorto a fornire una risposta – e spero che l’avremo – che sia consona a questo nuovo scenario, uno scenario impensabile fino a solo un anno fa, le cui ripercussioni sul settore agroalimentare dovranno essere oggetto di una discussione.</p>
      <p sl="es">A mio avviso non si tratta, come ho letto sul suo blog , di sperare che la competitività degli agricoltori europei sui mercati mondiali non ne risenta troppo, bensì di reagire prontamente per evitare che ciò si verifichi.</p>
    </intervention>
    <intervention id="2-366" speaker_id="2306" name="Kyösti Virrankoski" is_mep="True" mode="spoken">
      <p sl="fi">a nome del gruppo ALDE . – Signor Presidente, innanzi tutto vorrei ringraziare la relatrice, l’onorevole Jeggle, per le sue eccellenti relazioni. Il latte rappresenta uno dei principali settori della produzione agricola. E’ tanto più importante in quanto la produzione di carni di manzo dipende in larga misura dai vitelli delle aziende casearie e dagli allevamenti. La produzione di latte si presta inoltre molto bene alle regioni con le condizioni naturali più avverse. Ad esempio, l’allevamento per la produzione di prodotti lattiero-caseari nell’Europa settentrionale può sfruttare efficacemente il fatto che la terra arabile vi costituisce un’eccellente fonte di mangime grezzo, il che rende la produzione resistente alla pioggia, alle ghiacciate e ad altre condizioni naturali avverse.</p>
      <p sl="fi">Le proposte all’esame semplificheranno le norme comunitarie nel campo dell’industria lattiero-casearia. Il regime delle classi di qualità del burro verrebbe semplificato, la rigorosa classificazione relativa al tenore di materia grassa abolita, gli aiuti alla distribuzione del latte nelle scuole verrebbero svincolati dal loro tenore di materia grassa e il regime di interventi reso più chiaro. Tutte queste misure sembrano essere positive e vorrei ringraziare il Commissario Fischer Boel per queste riforme.</p>
      <p sl="fi">La questione centrale riguarda la riforma del settore lattiero-caseario nel suo complesso, che dovrà aver luogo nel futuro prossimo in concomitanza con la verifica dello stato di salute, ovvero il riesame intermedio della PAC, che si concentrerà soprattutto sulle quote latte.</p>
      <p sl="fi">L’attuale equilibrio nel campo della produzione di latte è stato raggiunto grazie alle quote latte. E’ grazie a esse che la montagna di 1 300 milioni di chili di burro, cifra che venne raggiunta alla fine degli anni ottanta, si è sciolta e che è stato possibile al contempo garantire ai consumatori una fornitura costante e una gamma di prodotti agricoli variegata. E’ stato inoltre creato un quadro prevedibile in cui i produttori di latte possano sviluppare la produzione.</p>
      <p sl="fi">A mio parere, è nella responsabilità dell’Unione europea di garantire dei quadri prevedibili per la produzione di latte anche nel futuro. Ciò è importante perché gli investimenti richiesti vengono fatti per coprire lassi di tempo di decenni, e tali investimenti sono degli importi molto ingenti per delle aziende familiari. Inoltre, la regolamentazione della produzione è un processo lento, perché ci vogliono circa due anni prima che le vacche siano pronte per la produzione. E’ pertanto nell’interesse sia dei consumatori che dei produttori di mantenere le quote latte. Se le quote saranno abolite ciò significherà che gli investimenti che i produttori hanno fatto comprando quote latte, stabilizzando quindi le condizioni di produzione, sono stati inutili. Sulla base di tali osservazioni vorrei esprimere il mio sostegno alle relazioni presentate.</p>
    </intervention>
    <intervention id="2-367" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">a nome del gruppo UEN. – Signor Presidente, signora Commissario, prendendo la parola in questa discussione, vorrei richiamare l’attenzione sulle seguenti questioni: in primo luogo, vorrei esprimere il mio sostegno alla proposta della relatrice che il denaro risparmiato grazie a questa riforma, ovvero 117 milioni di euro, potrebbe essere utilizzato per istituire un fondo lattiero-caseario.</p>
      <p sl="pl">In secondo luogo, tale fondo dovrebbe recare vantaggi soprattutto ai produttori e alle industrie di trasformazione del latte che, a seguito della crescente liberalizzazione del mercato, devono ristrutturare le loro aziende, e dovrebbe inoltre promuovere il consumo di latte e prodotti lattiero-caseari e soprattutto aumentare il sostegno finanziario alla fornitura di latte e prodotti lattiero-caseari alle scuole.</p>
      <p sl="pl">In terzo luogo, la proposta della Commissione relativa all’abolizione delle tre categorie di latte esistenti finora, ovvero scremato, parzialmente scremato e intero, è anch’essa degna del nostro sostegno. Ciò permetterà di presentare sul mercato del latte con qualsiasi tenore di materia grassa, a condizione che questa sia chiaramente indicata sulla confezione.</p>
      <p sl="pl">Pur sostenendo le soluzioni contenute nelle relazioni presentate dall’onorevole Jeggle, vorrei ricordare al Commissario Fischer Boel che è necessario discutere approfonditamente delle quantità prodotte e del futuro delle quote latte in vigore nell’Unione europea, poiché sono palesemente ingiuste, soprattutto per i nuovi Stati membri. Signora Commissario, lei ha promesso che tale discussione avrebbe avuto luogo quando rispose all’interrogazione da me rivolta in materia alla Commissione nell’ottobre 2006.</p>
      <p sl="pl">Un paese come la Polonia, con 38 milioni di abitanti, ha una quota di circa 9 milioni di tonnellate, il che corrisponde a 0,23 tonnellate per abitante, a fronte di 0,33 tonnellate in Germania, 0,39 tonnellate in Francia e ben 0,67 tonnellate nei Paesi Bassi. La Polonia, che anche ora ha eccellenti potenzialità per quanto riguarda lo sviluppo della produzione di latte, si trova, a soli tre anni dall’adesione all’Unione europea, molto vicina al limite massimo e non può sviluppare oltre il suo potenziale. Questo ha un effetto molto negativo sulla redditività delle aziende specializzate nella produzione di latte.</p>
    </intervention>
    <intervention id="2-368" speaker_id="28508" name="Alyn Smith" is_mep="True" mode="spoken">
      <p sl="en">a nome del gruppo Verts/ALE . – Signor Presidente, mi unisco a quanti mi hanno preceduto nel congratularmi con la relatrice per l’eccellente lavoro svolto, che è riuscito nell’impresa di accontentare tutti. Vorrei inoltre elogiare la Commissione per aver agito in anticipo rispetto alla verifica dello stato di salute: si tratta di un lavoro di ottima fattura che era atteso da tempo.</p>
      <p sl="en">Vorrei riepilogare il nostro punto di vista sui primi commenti relativi alla comunicazione della National Farmers’ Union of Scotland . Le modifiche proposte non avranno necessariamente un impatto diretto sui produttori, ma porteranno a una semplificazione, a risparmi sui costi e a un miglioramento dell’efficienza a monte della catena, il che, nel suo insieme, migliorerà la competitività del settore lattiero-caseario e dovrebbe quindi andare a vantaggio dei produttori sul mercato.</p>
      <p sl="en">A mio parere, la semplificazione del regime di distribuzione di latte nelle scuole è una novità particolarmente positiva. Quale modo migliore di raggiungere così tanti obiettivi nel campo agricolo, economico e della sanità se non promuovendo il consumo da parte dei bambini europei di latte e di prodotti lattiero-caseari? E’ giunta sinceramente l’ora di rendere il regime più logico.</p>
      <p sl="en">Devo unirmi al mio collega scozzese, purché di colore politico diverso, l’onorevole Stevenson, nel tessere le lodi del presente pacchetto. I produttori devono sopportare dei bassi prezzi perché la catena della fornitura ha già superato il punto di rottura, e troppi fra coloro che operano sul mercato abusano della loro posizione. Noi della Commissione e del Parlamento abbiamo fatto la nostra parte stasera, semplificando il regime. Potremmo chiederci come mai si era arrivati a un tale grado di complessità, ma l’importante è che abbiamo fatto quanto era richiesto stasera. Adesso le autorità garanti della concorrenza a livello nazionale ed europeo dovranno intervenire con decisione a fianco dei produttori che, a causa degli abusi commessi in particolare dai supermercati grazie alla loro posizione dominante, continuano a ricevere una miseria per i loro prodotti di qualità. Come ha detto la signora Commissario, la verifica dello stato di salute rappresenta una buona occasione, perché finché l’Unione europea non prenderà l’iniziativa per correggere la situazione, tutti gli egregi sforzi, come il presente pacchetto, continueranno a rimanere nell’oscurità e a perdersi nel fracasso.</p>
    </intervention>
    <intervention id="2-369" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL. – In generale condividiamo le proposte presentate dalla relatrice, l’onorevole Jeggle, nei suoi tre testi, segnatamente la proposta di destinare i risparmi di bilancio a un programma di ristrutturazione mirato a sostenere la commercializzazione, attraverso la promozione del consumo e la sensibilizzazione nutrizionale sulle quantità di latte e di prodotti lattiero-caseari.</p>
      <p sl="pt">Allo stesso modo, riteniamo importante consolidare dal punto di vista qualitativo e quantitativo il programma della distribuzione di latte nelle scuole, ampliando la gamma di prodotti che possono esservi inclusi, di modo che il programma possa funzionare come un vero programma di promozione del consumo del latte e dei prodotti lattiero-caseari, tenendo maggiormente conto delle preferenze dei bambini e dei giovani, senza trascurare le preoccupazioni di natura nutrizionale e le consuetudini alimentari.</p>
      <p sl="pt">Siamo favorevoli inoltre affinché vi siano regole molto chiare riguardo all’etichettatura del latte alimentare, perché a nostro parere è giusto che il tenore di materia grassa sia parte integrante della denominazione di vendita del prodotto.</p>
      <p sl="pt">In conclusione, un riferimento al momento che stiamo attraversando, quando la produzione di latte comincia a non soddisfare la domanda esistente, motivo per cui permane il problema del sostegno ai coltivatori e ai produttori di latte più fragili, nonché quello dell’aumento delle quote latte nelle regioni più svantaggiate, come il Portogallo, tenendo conto del fatto che, per esempio, sulle isole della Regione autonoma delle Azzorre è possibile aumentare la produzione di latte senza aumentare la densità del bestiame, e considerando anche il fatto che si tratta di una regione ultraperiferica che presenta delle condizioni eccellenti per la produzione di latte.</p>
    </intervention>
    <intervention id="2-370" speaker_id="28195" name="Peter Baco" is_mep="True" mode="spoken">
      <p sl="sk">Nell’ambito della discussione sulla “miniriforma” dell’industria casearia, vorrei sottolineare l’esigenza di accogliere nel corso di questa seduta gli emendamenti nn. 5 e 7 al regolamento relativo all’organizzazione comune dei mercati nel settore del latte e dei prodotti lattiero-caseari. L’emendamento n. 5 prevede un tasso unico di aiuto di 18,15 euro/100 kg di tutto il latte distribuito nell’ambito del regime di distribuzione del latte nelle scuole. Senza dubbio l’incremento degli aiuti e la semplificazione del regime in vigore ci consentiranno di raggiungere gli obiettivi di una dieta sana e della lotta all’obesità fra i giovani.</p>
      <p sl="sk">L’emendamento n. 7 fissa gli obiettivi principali del programma per la ristrutturazione del fondo lattiero-caseario. Gli obiettivi di tale programma, quali le misure di consolidamento della consapevolezza nutrizionale e un incremento del consumo di latte, nonché la modernizzazione della produzione di latte nelle regioni montane ad esempio, rappresentano uno stimolo, in particolare per i nuovi Stati membri. Dopotutto, negli anni recenti molti Stati membri hanno visto un’incredibile riduzione della produzione di latte e del numero di capi del bestiame di oltre il 50 per cento.</p>
      <p sl="sk">Purtroppo, una conseguenza è che il consumo di latte è diminuito soprattutto fra i bambini, scendendo a un livello al di sotto delle quantità raccomandate per loro dai dottori. Approvando questi tre testi il Parlamento europeo può contribuire a raggiungere un equilibrio fra il consumo e la produzione di latte in tutti i paesi dell’Unione europea.</p>
    </intervention>
    <intervention id="2-371" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signora Commissaria, onorevoli colleghi, vorrei anch’io ringraziare la relatrice, poiché ritengo che l’ampio consenso formatosi all’interno della commissione basti a dimostrare la qualità del lavoro svolto.</p>
      <p sl="de">Il mini-pacchetto per il settore lattiero-caseario rappresenta un passo importante non solo per l’agricoltura europea e per il settore in questione, bensì soprattutto per la promozione del consumo di latte nell’alimentazione.</p>
      <p sl="de">Soprattutto per quanto riguarda i bambini, una dieta equilibrata è di grande importanza, e qui il latte e i prodotti lattiero-caseari rivestono un ruolo importante. Il consumo da parte dei nostri figli di alimenti sani come i prodotti lattiero-caseari nostrali è di importanza determinante per uno sviluppo sano. La promozione del consumo di latte e dei diversi derivati del latte nelle loro diverse forme, dagli yogurt ai cosiddetti softdrink ai prodotti light , che sono prediletti dai bambini e dai bambini in età scolare, è dunque un elemento particolarmente importante.</p>
      <p sl="de">E’ essenziale promuovere inoltre la commercializzazione di latte e prodotti lattiero-caseari perché è sempre più evidente che, anche fra i cittadini europei, le consuetudini alimentari negative sono sempre più causa di problemi di salute. Per rafforzare la consapevolezza fra i cittadini il mini-pacchetto per il settore lattiero caseario prevede spese pubblicitarie, azione di cui beneficerà successivamente l’intera popolazione.</p>
      <p sl="de">I risparmi ottenuti in seguito alla riforma dovranno rimanere però nel settore lattiero-caseario. In conclusione vorrei constatare che l’aumento dei prezzi che devono affrontare gli agricoltori avviene direttamente al livello della produzione, ma non è da attribuirsi alla produzione di bioenergia, bensì soprattutto alle recenti calamità naturali e al miglioramento dei mercati all’interno dell’Unione europea e al di fuori di essa, vale a dire nei paesi terzi.</p>
    </intervention>
    <intervention id="2-372" speaker_id="28143" name="Bernadette Bourzai" is_mep="True" mode="spoken">
      <p sl="fr">Signor Presidente, signora Commissario, onorevoli colleghi, vorrei innanzi tutto congratularmi con l’onorevole Jeggle per l’eccellente lavoro svolto. Condivido in modo particolare la sua opposizione all’abolizione degli aiuti all’ammasso privato di panna e latte scremato in polvere, nonché la volontà di introdurre un tasso d’aiuto unico per la distribuzione di latte nelle scuole.</p>
      <p sl="fr">Come hanno già fatto alcuni colleghi, vorrei in primo luogo sottolineare l’attuale scarsità di latte, dovuta, sì, a un aumento della domanda a livello mondiale, ma anche a una diminuzione dell’offerta che ci si poteva aspettare, essendo, a mio avviso, prevedibile. Infatti, in conseguenza della riforma della PAC e della diminuzione del prezzo incassato dai produttori di latte, alcuni allevatori, in Francia ad esempio, si sono sbarazzati di parte delle proprie vacche da latte, per spostarsi verso la carne di manzo oppure, come in Germania, hanno abbandonato in blocco l’allevamento di bovini per dedicarsi alle colture cerealicole. Pertanto, in Francia mancano 100 000 vacche da latte per raggiungere la quota assegnata, e l’Unione europea avrebbe bisogno di un miliardo di litri di latte per soddisfare la domanda europea. Tale scarsità ha già avuto e avrà ancora ripercussioni importanti sul prezzo del latte e quindi dei prodotti lattiero-caseari, nonché sui prezzi di tutta un’altra serie di generi alimentari. Tali aumenti si andranno ad aggiungere alla crescita dei prezzi di altri generi alimentari di prima necessità, come i cereali e la carne, in virtù dell’aumento dei prezzi dei mangimi. Tutto ciò comporterà senza dubbio delle difficoltà aggiuntive per i consumatori.</p>
      <p sl="fr">A mio avviso è dunque necessario approntare strumenti di stabilizzazione dei prezzi. Dovremo cioè ricostituire, il prima possibile, nuove scorte per mettere al sicuro il mercato; aumentare i prezzi del latte pagato ai produttori, al fine di incoraggiarli a mantenere e incrementare la propria produzione, nonché di aiutarli a far fronte alla crescita dei prezzi dei mangimi; regolamentare meglio i circuiti di distribuzione; incrementare le quote europee di produzione di latte il prima possibile; valutare l’organizzazione comune dei mercati nel settore del latte durante la verifica dello stato di salute della PAC nel 2008, alla luce dell’attuale scarsità e prima di prevedere qualsiasi abolizione delle quote latte nel 2015.</p>
      <p sl="fr">Vorrei infine accennare alla situazione dei produttori di latte nelle zone montane, ancora più difficile, dei produttori che io rappresento, per i quali i costi di produzione sono più elevati e l’approvvigionamento più difficile. Inoltre, in certi paesi, come la Francia, si trovano di fronte alla prospettiva di una riduzione degli aiuti alla raccolta che compensavano una parte delle spese aggiuntive legate alla raccolta nelle zone montuose. Ora, la produzione di latte è una delle filiere che maggiormente contribuiscono alla cura degli spazi e alla pianificazione del territorio, in modo particolare nelle regioni più aspre. Spero quindi che si terrà proprio conto delle caratteristiche specifiche delle regioni montane nel corso delle discussioni future sullo stato di salute della nuova PAC.</p>
    </intervention>
    <intervention id="2-373" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Signor Presidente, signora Commissaria, “bevete latte” è il motto che è sulla bocca di tutti oggi. Il latte è il più antico energy drink al mondo, un prodotto di particolare importanza, ed è giusto discuterne oggi. Il cosiddetto mini-pacchetto per il settore lattiero-caseario, che consta di tre proposte, è solo un passo, benché molto importante, nella direzione della semplificazione del diritto comunitario in ambito agricolo, e fondamentalmente le iniziative della Commissione volte a riformare e semplificare tale settore sono encomiabili.</p>
      <p sl="de">Come sappiamo, la riforma della politica agricola comune è un processo a lungo termine, continuativo, e la presentazione del mini-pacchetto per il settore lattiero-caseario rappresenta un passo nella direzione giusta. Tuttavia, Roma non è stata costruita in un giorno. E lei, signora Commissario, lo sa meglio di tutti.</p>
      <p sl="de">Vorrei toccare un punto importante sotto l’aspetto politico, già affrontato da alcuni colleghi in questa sede, ovvero il latte alle scuole. La commissione per l’agricoltura e lo sviluppo rurale ha richiesto un aumento da 16,11 a 18,11 euro per ogni 100 chilogrammi. Questa correzione è positiva, l’abbiamo richiesta a ragione. Forse, signora Commissario, bisognerebbe riflettere seriamente su un programma di distribuzione delle verdure nelle scuole, cosa che probabilmente sarebbe vista con favore dal suo collega, il Commissario Kyprianou.</p>
      <p sl="de">Anche la standardizzazione della materia proteica nel latte e nei prodotti lattiero-caseari è un fatto positivo, poiché mette i produttori europei nelle condizioni di competere ad armi pari con i loro concorrenti provenienti da paesi terzi, essendo la competizione una questione che sta estremamente a cuore dei liberali. Allo stesso tempo è giusto, importante e persino urgente che i produttori di latte e le centrali del latte uniscano ulteriormente le loro forze per difendere ancora meglio i loro interessi sul mercato. A tale riguardo vi è ancora molto da fare.</p>
      <p sl="de">Vorrei esprimere una riflessione dal punto di vista del consumatore, con uno sguardo al futuro. A livello mondiale, la domanda di latte sta crescendo. Dobbiamo rivolgere il nostro sguardo in particolare all’Asia, tenere conto del fatto che lo stile di vita e le abitudini alimentari stanno cambiando, ovvero che la domanda è in crescita, e i prezzi stanno crescendo. E’ deplorevole che la crescita dei prezzi sia soprattutto attribuibile alla distribuzione. Dobbiamo però anche essere sinceri con i cittadini. La crescita dei prezzi ci fornisce anche informazioni sullo stato delle cose in ambito ecologico, perché un litro di latte costa attualmente meno di un litro d’acqua, il che non è più concepibile. Il burro costa meno oggi che non 20 anni fa. Dobbiamo dire ai cittadini che sono intervenuti anche alcuni miglioramenti. Il denaro risparmiato dovrebbe però rimanere nel settore e non andare alla distribuzione.</p>
      <p sl="de">Un accenno alle quote. A quanto pare, le quote rimarranno in vigore ancora per qualche tempo. Ne stiamo discutendo, e sono anche stati menzionati i motivi per cui esistono tali quote. Tuttavia è necessario abolire le attuali quote latte nel marzo 2015. Ciò è necessario non solo per gli agricoltori tedeschi, che potrebbero quindi approfittare dell’accresciuta domanda mondiale di latte e prodotti lattiero-caseari. Le sue dichiarazioni, signora Commissario, le quali lasciano intuire che lei stia accarezzando l’idea di innalzare le quote, potrebbero anche venir interpretate nel senso che vi è bisogno di eliminarle. Dobbiamo essere sinceri e richiederne l’abolizione.</p>
      <p sl="de">Vorrei ringraziare l’onorevole Jeggle per la sua relazione nel complesso molto valida. Signora Commissario, le auguro di avere successo sulla strada che porta a un’ulteriore riforma della politica agricola.</p>
    </intervention>
    <intervention id="2-374" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, le proposte di modifica al mercato del latte e dei prodotti lattiero-caseari e la creazione di un fondo lattiero-caseario hanno come scopo quello di sostenere i produttori e i consumatori, non quello di danneggiare la situazione esistente. Ovviamente, è necessario prevedere una serie di deroghe alla regola e una base giuridica per l’ammasso di prodotti lattiero-caseari in condizioni diverse.</p>
      <p sl="pl">Un aspetto particolarmente importante della battaglia per un’alimentazione sana è rappresentato dal sostegno alla produzione agricola nelle regioni montuose, dove viene prodotto del latte di buona qualità a causa dei livelli relativamente bassi di inquinamento.</p>
      <p sl="pl">E’ altrettanto importante informare il pubblico in modo esauriente sul prodotto latte, nonché sul paese e sul produttore che sono responsabili della sua produzione, ivi comprese informazioni sull’impiego o meno di piante geneticamente modificate durante la sua produzione. Ciò riveste una particolare importanza quando il latte viene somministrato ai bambini.</p>
      <p sl="pl">Vorrei infine congratularmi con l’onorevole Jeggle per la sua eccellente relazione.</p>
    </intervention>
    <intervention id="2-375" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, vi sono tre punti nella relazione sull’organizzazione comune dei mercati del latte e dei prodotti lattiero-caseari che appoggio con decisione. In primo luogo, l’ammasso privato di panna e latte scremato in polvere non va abolito, bensì mantenuto nel volatile mondo della produzione di latte. In secondo luogo, il regime di distribuzione del latte nelle scuole è di importanza cruciale, non in ultimo per la lotta all’obesità, e dovrebbe essere ampliato al fine di includere nuovi prodotti lattiero-caseari benefici per la salute. In terzo luogo, è necessario istituire un programma di ristrutturazione del fondo lattiero-caseario, allo scopo di far sì che i risparmi risultanti dall’attuazione del mini-pacchetto per il settore lattiero-caseario rimangano nel settore in questione, utilizzando il fondo a sostegno dell’attività di marketing e di sensibilizzazione nell’ambito nutrizionale.</p>
      <p sl="en">Nonostante attualmente le prospettive per il settore in parola siano più rosee, dobbiamo sincerarci che non vengano adottate misure che possano eliminare le reti di sicurezza esistenti o non ampliare il campo d’intervento per il latte. Né i risparmi ottenuti devono disperdersi nell’industria e nella sua promozione.</p>
    </intervention>
    <intervention id="2-376" speaker_id="38398" name="Esther de Lange" is_mep="True" mode="spoken">
      <p sl="nl">Signor Presidente, a questa tarda ora, in cui solo i nostri instancabili capigruppo e il Commissario per l’agricoltura non ci abbandonano – a proposito, la ringrazio, signora Commissario –, il latte non è forse la bevanda che ci darebbe un po’ di ristoro, soprattutto dopo la discussione precedente. Ma non dobbiamo dimenticare che stiamo parlando di uno dei giganti della produzione agricola europea. Ogni Stato membro dell’Unione europea è un produttore di latte e di prodotti lattiero-caseari, e l’industria casearia ammonta a ben il 14 per cento della produzione agricola europea. Nonostante la percentuale relativamente bassa con cui incide sul bilancio delle aziende agricole, ciò va detto. Il settore lattiero-caseario ci offre inoltre dei prodotti di qualità e una scelta di specialità regionali. Il generale De Gaulle tracciava un parallelo fra questa grande varietà di prodotti e la governabilità del suo paese. “Come è possibile governare un paese dove vi sono 246 tipi di formaggio?” Non ci addentreremo stasera in quello che può significare questa osservazione sulla Francia per un’Unione europea di 27 Stati membri e migliaia di tipi diversi di formaggio.</p>
      <p sl="nl">Non dobbiamo dimenticare il contributo che i produttori di latte e prodotti lattiero-caseari forniscono alla nostra campagna. Si tratta di un settore di cui andare fieri, che però non ha attraversato un periodo facile negli ultimi anni. Si può essere tentati, alla luce di questi anni difficili e degli sviluppi attuali del mercato, di soffermarsi su questioni che vanno oltre la tematica in oggetto. Dovrebbe rappresentare l’eccezione alla regola e io non mi lascerò andare a questa tentazione, anche se la maggior parte degli Stati membri l’ha già fatto. Vorrei solamente ribadire quanto detto dall’onorevole Stevenson, che ha giustamente chiesto qual è la porzione dell’aumento attuale dei prezzi va a finire nelle casse dei produttori.</p>
      <p sl="nl">Torniamo quindi all’argomento della nostra discussione, ovvero alle eccellenti relazioni dell’onorevole Jeggle. Vorrei soffermarmi sulla richiesta di ampliare regime di distribuzione del latte nelle scuole. Il legame fra il tenore di materia grassa e gli aiuti è stato giustamente abolito, quindi per me sarebbe logico pensare soprattutto, nel momento in cui si amplia il regime, ai prodotti innovativi e sani, soprattutto alla luce della sempre maggiore diffusione dell’obesità in Europa. Il Commissario ha già annunciato che sta trattando a tale riguardo con gli Stati membri, ma forse potrebbe dirci quando possiamo aspettarci delle proposte concrete in materia, e quando tale pacchetto sarà quindi presumibilmente ampliato.</p>
      <p sl="nl">Infine, concordo con la relatrice sul fatto che sarebbe prematuro disfarsi totalmente delle reti di sicurezza esistenti, anche se non vengono attualmente utilizzate, ma anche questa è una questione che sarà affrontata in occasione della verifica dello stato di salute. Il messaggio è che la storia non è conclusa.</p>
    </intervention>
    <intervention id="2-377" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Desidero complimentarmi con l’onorevole Jeggle per il suo eccellente lavoro e vorrei anche esprimere il mio sostegno al mini-pacchetto per il settore lattiero-caseario presentato dalla Commissione. Nei nuovi Stati membri è stato finora possibile deviare dalle norme comunitarie sul tenore di materia grassa, grazie alle deroghe strappate al prezzo di dure trattative, ma la buona notizia è che anche dopo il 2009 potremo ancora consumare i prodotti lattiero-caseari ai quali siamo tutti abituati.</p>
      <p sl="hu">A causa della liberalizzazione e della conseguente intensificazione del commercio prevista fra gli Stati membri, dobbiamo prestare un’attenzione ancora maggiore alla questione della sicurezza alimentare. Vorrei richiamare l’attenzione del Commissario sul fatto che la sicurezza alimentare costituisce un problema sempre più grande in tutta l’Unione europea, ma soprattutto nei nuovi Stati membri.</p>
      <p sl="hu">Accolgo con favore la proposta adottata dalla commissione per l’agricoltura secondo cui i risparmi di bilancio derivanti dalla standardizzazione devono rimanere nel settore lattiero-caseario. Queste risorse devono servire a un duplice scopo: la riorganizzazione degli aiuti al latte e del programma di distribuzione del latte nelle scuole, che rappresenta un’iniziativa eccellente delle Commissione. Il programma rappresenta uno degli elementi fondamentali nella promozione di una dieta sana e della lotta all’obesità e all’aumento di peso. E’ necessario aumentare gli aiuti stanziati a questo programma.</p>
      <p sl="hu">Vorrei far notare all’onorevole Chatzimarkakis che sta bussando a una porta aperta, poiché 18 mesi addietro ho proposto un programma per la distribuzione della frutta nelle scuole che il Commissario Fischer Boel ha accettato con tale entusiasmo che adesso è parte integrante della riforma sulla frutta e sulle verdure, riforma già attuata. Il programma per la distribuzione del latte nelle scuole e il programma per la distribuzione della frutta nelle scuole si integrano vicendevolmente molto bene.</p>
      <p sl="hu">In molti hanno citato il regime delle quote. E’ ovvio e preoccupante allo stesso tempo che la Commissione lo abolirà, ma ciononostante vorrei accertarmi che ciò che è accaduto con gli interventi per il granturco non si ripeta. Cerchiamo di fare in modo che la transizione sia indolore, concediamo ai produttori di latte un periodo di preparazione. Temo che l’aumento della quota nazionale e l’abolizione delle multe porterà ad una svalutazione delle quote negli anni a seguire.</p>
    </intervention>
    <intervention id="2-378" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, l’organizzazione comune dei mercati nel settore del latte e dei prodotti lattiero-caseari rappresenta una questione importante sia per i singoli Stati membri sia per l’intera Unione europea. Concordiamo tutti sul fatto che sono necessarie alcune modifiche, ma esse dovrebbero basarsi sui risultati di una ricerca approfondita, e non sulle iniziative delle lobby dell’industria o del commercio. Non dobbiamo dimenticare che il nostro obiettivo deve sempre essere il bene dell’umanità e in questo caso quello dei consumatori, che giustamente si aspettano che noi tuteliamo i loro interessi.</p>
      <p sl="pl">In questo contesto la proposta della Commissione europea di abolire la tolleranza del più o meno 0,2 per cento per quanto riguarda il tenore di materia grassa del latte per il consumo umano rispetto a quanto indicato sulla confezione è inaccettabile. I miglioramenti nel campo dell’organizzazione del mercato del latte devono cominciare da un riesame delle quote latte e assegnarle in base al consumo. Non possiamo tollerare una situazione in cui, ad esempio, la Germania, con una popolazione di 80 milioni di abitanti, ha una quota latte di oltre 28 600 000 tonnellate, mentre la Polonia, con 38 milioni di abitanti, ha meno di 9 milioni di tonnellate.</p>
      <p sl="pl">Anche per quanto riguarda la politica agricola comune, di cui la politica per il latte fa parte, è necessario porsi delle domande come il modello di agricoltura che sosteniamo – si tratta di aziende familiari o di aziende con migliaia o decine di migliaia di ettari? Se optiamo per le aziende familiari, che sono quelle che io ho in mente, allora non è necessario finanziare l’ammasso privato nelle aziende. Tali fondi troverebbero un utilizzo migliore nel fondo lattiero-caseario proposto, il quale servirebbe, fra l’altro, a sensibilizzare sul valore nutritivo del latte e dei prodotti lattiero-caseari, a sostenere il regime di distribuzione del latte nelle scuole, a fornire sostegno alla produzione dei prodotti regionali e alla ristrutturazione dell’industria lattiero-casearia.</p>
    </intervention>
    <intervention id="2-379" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, anch’io vorrei congratularmi con l’onorevole Jeggle per la capacità con cui ha gestito le presenti relazioni. E’ giusto semplificare a questo punto, senza però apportare cambiamenti radicali.</p>
      <p sl="en">Il mondo è strano, se è vero come è vero che non molto tempo fa l’atmosfera nel settore lattiero-caseario era tetra, mentre adesso gli agricoltori sono talmente ottimisti e hanno dato prova di una tale capacità di ripresa che l’estate passata, per la prima volta da tempo, li ho visti sorridenti perché il prezzo del latte stava ricominciando a salire. I consumatori si stanno accorgendo – e Tesco sta affermando – che la tendenza a lungo termine alla contrazione della spesa si è interrotta. Sir Terry Leahy, direttore esecutivo di Tesco , ha affermato di recente che è in corso un cambio di rotta per quanto riguarda la priorità che i consumatori danno ai generi alimentari e ritengo che sia vero. Si tratta di uno sviluppo positivo, e spero che consentirà di allontanarsi dalla politica della terra bruciata applicata dai supermercati in materia di generi alimentari. Ovviamente stiamo cercando di essere specifici per quanto riguarda il latte. Tutti vogliamo sapere quali sono i vostri piani in materia di quote latte, alla luce dell’attuale congiuntura di mercato, e siamo ansiosi di sentire cosa avrà da dirci.</p>
      <p sl="en">Ho letto anche che la Cina è ansiosa di garantire l’accesso al latte per i propri bambini, ed è emblematico, se pensiamo a questo fattore, che i bambini europei ne bevono sempre di meno, a quanto pare. Tuttavia, per quanto riguarda il regime di distribuzione del latte nelle scuole, aspetto di importanza vitale, vorrei riferirle il parere di Áine, mia figlia, di dieci anni. Ha da poco scelto di uscire dal regime di distribuzione del latte nelle scuole e credo che la sua motivazione sia interessante, tanto più che va matta per il latte: preferisce rimanere fuori a giocare con i suoi amici anziché bere il latte seduta, cosa che deve fare all’interno della scuola. Ci sono quindi molti motivi per rivedere il regime, e dobbiamo collaborare con le scuole, perché il consumo medio di latte in Irlanda è basso e ne siamo preoccupati, soprattutto nell’ottica della lotta all’obesità.</p>
      <p sl="en">Non vedo l’ora che giunga il momento della verifica dello stato di salute. Il mio stato di salute è attualmente un po’ precario, ma penso che una tazza di latte caldo per tutti noi che abbiamo fatto così tardi sarebbe ben meritata!</p>
    </intervention>
    <intervention id="2-380" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signor Presidente, le relazioni dell’onorevole Jeggle sono un punto di partenza per le riforme dei mercati per il latte e i prodotti lattiero-caseari. E’ un fatto positivo che la proposta di creare un fondo lattiero-caseario preceda azioni specifiche relative alla riforma dei settori della produzione e della trasformazione del latte. E’ inoltre positivo il fatto che venga introdotta una certa flessibilità, con la riduzione del numero di norme relative all’organizzazione dei mercati nel settore del latte e dei prodotti lattiero-caseari.</p>
      <p sl="pl">Ciò che invece non è positivo è che la flessibilità non si sia spinta oltre e che le quote latte, ovvero l’esistenza di un severo controllo delle quantità prodotte, non siano state abbandonate. Non è positivo inoltre il fatto che la standardizzazione sotto forma di consolidamento della materia proteica e del tenore di materia grassa non sia stata toccata, poiché, a differenza di quello che avviene con la produzione di carni, la qualità del prodotto è avulsa dal produttore.</p>
      <p sl="pl">Infine, a nome dei produttori, dell’industria della trasformazione e di tutti noi, spero che questa riforma possa raggiungere una numero maggiore degli obiettivi prefissi di quanto non abbia fatto l’ultima riforma.</p>
    </intervention>
    <intervention id="2-381" speaker_id="1993" name="Carmen Fraga Estévez" is_mep="True" mode="spoken">
      <p sl="es">Signor Presidente, innanzi tutto vorrei congratularmi con l’onorevole Jeggle per le sue relazioni, che hanno puntualizzato e migliorato le proposte della Commissione, e mi aspetto che il consenso tecnico raggiunto in seno della commissione per l’agricoltura non impedirà che il Consiglio prenda in considerazione gli emendamenti adottati dal Parlamento, come ad esempio quello relativo all’abolizione degli aiuti all’ammasso privato.</p>
      <p sl="es">Allo stesso tempo, vorrei sottolineare che il presente pacchetto di proposte contiene elementi significativi che preannunciano l’inizio di una fase intermedia, che porterà infine all’abolizione del regime delle quote entro il 2015. Mi riferisco ad esempio alla riduzione del prezzo d’intervento per il latte in polvere.</p>
      <p sl="es">L’annuncio dell’abolizione delle quote latte ha causato di per sé, come saprà bene la signora Commissario, una situazione di incertezza fra i produttori, con la conseguente paralizzazione del mercato delle quote, il che ha costituito un freno importante alla ristrutturazione di cui ha bisogno il settore, perlomeno in Spagna.</p>
      <p sl="es">Pertanto invitiamo la Commissione a presentare quanto prima una serie di proposte sul futuro del settore che diano una risposta alle questioni come l’aumento progressivo delle quote o l’eventuale compensazione per la perdita dei diritti di produzione, oppure il livello degli aiuti diretti in seguito alla nuova diminuzione dei prezzi di intervento, domande che fra l’altro richiedono una risposta urgente per far uscire il settore da questa situazione d’incertezza.</p>
    </intervention>
    <intervention id="2-382" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, signora Commissario, stiamo discutendo il mini-pacchetto di riforme per il mercato del latte e dei prodotti lattiero-caseari. Il mini-pacchetto rappresenta una buona descrizione dei cambiamenti proposti. Tuttavia, una riforma vera e propria deve ancora essere avviata.</p>
      <p sl="pl">Le proposte contenute nel mini-pacchetto sono ragionevoli e meritano il nostro sostegno. Esse riguardano la creazione di un fondo lattiero-caseario che dovrà sostenere le riforme in questo settore, come la promozione del consumo di latte, fra cui il consumo nelle scuole, o il sostegno alla produzione di latte nelle regioni di montagna. Gli aiuti all’ammasso privato dei prodotti lattiero-caseari devono anch’essi continuare.</p>
      <p sl="pl">Vi è però un quesito fondamentale: e le riforme principali del mercato del latte? Attualmente stiamo assistendo ad una crescita dei prezzi dei prodotti lattiero-caseari, che alimenterà l’inflazione in tutta l’Unione europea. La richiesta di esportare prodotti lattiero-caseari dall’Unione sta crescendo.</p>
      <p sl="pl">Qual è la situazione all’interno dell’Unione europea? Vi sono le quote alla produzione e le multe salate per i casi in cui si eccedono. Cosa bisogna fare? In modo sistematico ma controllato, dobbiamo iniziare ad aumentare le quote latte del 2-5 per cento all’anno, a seconda della situazione nel paese in questione. Prepariamo il terreno per l’abolizione delle quote entro il 2015, il che è quanto i produttori si aspettano da noi. La signora Commissario si è espressa più volte al riguardo. Possiamo permetterci di attendere fino alla verifica dello stato di salute? Non credo. Credo che possiamo iniziare a aumentare gradualmente le quote latte a partire da oggi. Lo ripeto: lentamente, gradualmente, monitorando con attenzione la situazione.</p>
    </intervention>
    <intervention id="2-383" speaker_id="28228" name="Albert Deß" is_mep="True" mode="spoken">
      <p sl="de">Signor Presidente, signora Commissario, onorevoli colleghi, l’onorevole Elisabeth Jeggle ha svolto con le sue tre relazioni sul settore lattiero-caseario un egregio lavoro, ragione per cui la ringrazio di cuore. Vorrei ringraziare anche lei, signora Commissario, per le proposte che sono l’oggetto dell’odierna discussione. Le tre relazioni di quest’oggi sono di carattere piuttosto tecnico. La discussione decisiva in materia di latte avrà luogo non prima della verifica dello stato di salute.</p>
      <p sl="de">Vorrei soffermarmi su alcuni punti. Per quanto riguarda la prima relazione, ritengo positivo che venga operata una standardizzazione della massa proteica per il latte in polvere e che quindi ci si adegui al mercato. Per quanto riguarda invece la seconda relazione, è da accogliere con favore il fatto che le 27 classi nazionali per la qualità del burro vengano abolite per essere sostituite da norme che varranno in tutta l’Unione europea. E’ inoltre positivo che venga dedicata più attenzione al tema della distribuzione del latte nelle scuole. E’ meglio rendere il latte e i prodotti lattiero-caseari più allettanti per i nostri bambini, che dover discutere dell’abuso di alcol da parte dei giovani, come è successo oggi.</p>
      <p sl="de">La terza relazione afferma che è possibile aumentare la flessibilità in fase di commercializzazione del latte alimentare. Signora Commissario, vorrei farle presente al riguardo che una tolleranza del +/- 0,2 per cento è troppo alta. Le nostre centrali del latte controllano gli agricoltori al centesimo di punto percentuale; dobbiamo quindi essere in grado di indicare con esattezza ai consumatori il tenore di materia grassa nel latte alimentare.</p>
      <p sl="de">Il latte è un alimento sano e prezioso. Il latte e i prodotti lattiero-caseari sono parte integrante di una dieta sana, e spero per i produttori di latte europei che il mercato continui a far registrare uno sviluppo positivo. Ciò è urgentemente necessario, e permetterebbe ai produttori di latte di essere remunerati meglio per il lavoro che svolgono per 365 giorni all’anno. L’allarme relativo all’aumento del prezzo del latte non è giustificato. Il consumo medio in Europa è di 260 chilogrammi. Se i consumatori pagassero 10 centesimi in più, ciò significherebbe 50 centesimi alla settimana, e ciò varrebbe la produzione di latte in Europa.</p>
    </intervention>
    <intervention id="2-384" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Signor Presidente, onorevoli colleghi, la misura che prevede la semplificazione del mercato comune del latte rappresenta, anche dal punto di vista degli Stati membri, un’iniziativa importante che avvicina l’Europa ai bisogni reali dei produttori. Ciò è possibile soprattutto liberalizzando la produzione e il marketing nel settore lattiero-caseario. Si tratta di una buona notizia soprattutto per quei paesi che dovrebbero investire troppe risorse per essere in grado di produrre una sola delle tre categorie accettate finora.</p>
      <p sl="ro">Non ritengo che nelle attuali condizioni di mercato i produttori avrebbero potuto adeguare la loro produzione entro il 2009, la fine del periodo di transizione. Inoltre, l’Unione europea non deve dettare i tenori dei prodotti lattiero-caseari, fintanto che le norme fitosanitarie saranno rispettate. E’ per tali motivi che condivido appieno questa liberalizzazione.</p>
      <p sl="ro">In secondo luogo, sostengo l’introduzione di un tasso unico d’aiuto nell’ambito del regime di distribuzione del latte nelle scuole. Si tratta di una misura importante che contribuirà alla coesione sociale in Europa, dal momento che saranno privilegiate le regioni più povere. In base a una proposta della Commissione, gli aiuti devono essere aumentati, in modo che le scuole e gli asili non siano costretti a finanziare parte dei costi. Inoltre, questi fondi saranno un vantaggio soprattutto per gli Stati che già hanno un regime di aiuti alle scuole. I fondi europei possono contribuire alla qualità dei programmi e dei prodotti forniti agli studenti, così come libereranno delle risorse di bilancio significative per gli Stati membri, che potrebbero essere utilizzate nell’ambito delle politiche per i giovani.</p>
      <p sl="ro">Sono inoltre favorevole alla creazione del fondo europeo per la ristrutturazione del mercato del latte. Il fondo dovrebbe includere inoltre una linea di finanziamento per il miglioramento della qualità, in base alla quale molti produttori dei nuovi Stati membri non potranno più vendere la loro produzione dopo il 2009.</p>
      <p sl="ro">In conclusione, dobbiamo inquadrare le modifiche all’organizzazione del mercato comune nel contesto più ampio del controllo sanitario previsto dalla politica agricola comune. Sono del parere che questo sia il momento giusto per ristrutturare il mercato comune del latte con l’obiettivo di eliminare il sistema delle quote latte.</p>
    </intervention>
    <intervention id="2-385" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signor Presidente, vorrei innanzi tutto ringraziare tutti coloro che sono ancora presenti a questa discussione costruttiva. Visto che non vi sono sostanziali divergenze sul mini-pacchetto per il settore lattiero-caseario, ne approfitto per fare alcune osservazioni conclusive su un tema scottante che non è ancora stato affrontato.</p>
      <p sl="en">Durante le ultime settimane, diverse parti interessate, così come i media , si sono concentrate in modo particolare sull’andamento dei prezzi nel settore lattiero-caseario della Comunità nel corso dell’estate. Sarò ben lieta di fare chiarezza al riguardo oggi, in modo da evitare possibili fraintendimenti. E’ un dato di fatto che i prezzi dei prodotti lattiero-caseari, dall’inizio dell’anno, sono aumentati in maniera sensibile, in modo particolare in risposta al mercato e non, come è già stato detto a ragione, in risposta all’aumentata produzione di biocombustibili.</p>
      <p sl="en">Vi sono ovviamente delle spiegazioni per l’aumento di tali prezzi, e mi soffermerò su ciò più tardi, perché prima desidero dare un quadro d’insieme della situazione.</p>
      <p sl="en">Siamo tutti consapevoli che la proporzione di reddito speso dalle famiglie europee per i generi alimentari, anno dopo anno, è andata gradualmente diminuendo. Attualmente siamo in una situazione in cui la Comunità spende soltanto il 12 per cento circa per i generi alimentari e le bevande non alcoliche. Si tratta di una netta diminuzione, come potete vedere dalla spesa. E’ stato interessante leggere uno studio rapido compiuto da un giornale tedesco, nel quale si concludeva che, per comprare un litro di latte a persona, una persona doveva lavorare 11 minuti nel 1960 e solo 3 minuti nel 2006. Mentre il prezzo medio del burro è oggi di 4,10 euro, nel 1982 era di 4,50 euro. Tali prezzi sono prezzi nominali e non tengono conto dell’inflazione. I prezzi attuali sono il risultato di un livello record minimo, raggiunto dopo la riforma del 2003, che fornì l’industria di una base più competitiva e garantiva ai produttori di latte compensazioni in caso di prezzi più bassi.</p>
      <p sl="en">Vorrei ritornare sui fondamentali dell’attuale congiuntura di mercato. Innanzi tutto, la maggior parte delle sovvenzioni è stata sospesa per un certo periodo di tempo, soprattutto le restituzioni all’esportazione, gli acquisti di intervento e i diversi aiuti allo smercio.</p>
      <p sl="en">Secondo, stiamo attraversando una fase in cui le scorte d’intervento si sono esaurite, essendo state tutte vendute sul mercato interno.</p>
      <p sl="en">Terzo, la fornitura di burro è stata ridotta a causa della diminuzione della produzione e dell’esaurimento delle scorte d’intervento. La produzione di formaggio, fino a poco tempo fa, costituiva un impiego primario delle materie grasse del latte, allorché la crescita del prezzo del burro ha spinto il settore ad aumentare la nuovamente la produzione di burro.</p>
      <p sl="en">Quarto, nonostante il latte vaccino raccolto quest’anno sia lievemente superiore a quello dell’anno passato, non soddisfa appieno la crescita della domanda.</p>
      <p sl="en">Potrei continuare citando altri punti fondamentali, ma essenzialmente quello a cui assistiamo al momento è l’interazione delle forze di mercato che si basano sulla domanda e l’offerta. Sono finiti i tempi anteriori alla riforma in cui l’approccio di mercato era che il livello d’intervento determinava il prezzo. Il settore oggigiorno prende decisioni di carattere propriamente commerciale, offrendo agli investimenti aggiuntivi un ritorno il più alto possibile e facendo in modo che ai coltivatori, ovvero ai produttori di latte, vengano pagati prezzi più alti.</p>
      <p sl="en">In tale contesto, sono lieta di osservare l’andamento positivo dei prezzi del latte crudo nel corso degli ultimi mesi: in alcuni Stati membri è stato registrato il 15-20 per cento. Tuttavia, sappiamo tutti che il costo di produzione è cresciuto e la produzione di latte non farà che espandersi ulteriormente, nel caso in cui sarà possibile mantenere o persino aumentare il margine di guadagno.</p>
      <p sl="en">Pertanto, vorrei approfittarne per trarre una conclusione tutto sommato positiva. In prospettiva, gli attuali prezzi all’ingrosso e al dettaglio non sono eccessivamente alti. Il ritorno dal mercato per il settore lattiero-caseario e per i produttori di latte è motivo di ottimismo, e la spesa pubblica a sostegno del mercato del settore si è ridotta grosso modo ad azioni di carattere sociale.</p>
      <p sl="en">Non dovremmo lasciarci influenzare nelle nostre decisioni strategiche dagli sviluppi a breve del settore lattiero-caseario, e nel corso dei prossimi 12 mesi avremo l’eccellente opportunità di discutere come promuovere il settore lattiero-caseario in maniera sostenibile.</p>
      <p sl="en">Sappiamo tutti che il sistema delle quote latte finirà il 31 marzo 2015. Come ho già detto, a novembre lancerò una discussione sulla verifica dello stato di salute, e in seguito a tali discussioni, che si terranno fra l’altro anche qui nel Parlamento, lanceremo tutte le proposte legislative a fine primavera 2008, così che la normativa potrà, si spera, entrare in vigore a partire dal 2009. Date queste premesse, avremo l’occasione di discutere dell’intero settore lattiero-caseario in un contesto più ampio.</p>
      <p sl="en">Esaminerò quali sarebbero le misure adeguate per tentare di eliminare in modo indolore e gradualmente le quote nel 2015. Un modo indolore potrebbe avere la forma, come è già stato detto, di un aumento delle quote a breve o a medio termine da qui al 2015. Sono certo che nel corso dei prossimi 12 mesi avremo modo di avere dei dibattiti molto interessanti, anche per quanto riguarda il settore lattiero-caseario in una prospettiva generale.</p>
    </intervention>
    <intervention id="2-386" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-387" speaker_id="28373" name="Bogdan Golik" is_mep="True" mode="written">
      <p sl="sl">Signor Presidente, la proposta della Commissione europea relativa al mini-pacchetto per il settore lattiero-caseario contribuirà senza dubbio alla semplificazione della PAC e a ridurre gli oneri amministrativi. La maggior parte delle sezioni del presente pacchetto meritano il nostro sostegno, soprattutto quanto si tratta di consentire la produzione e la commercializzazione nell’Unione europea di latte per il consumo umano con un tenore di materia grassa superiore al limite precedente, nonché per quanto riguarda l’introduzione di un tasso unico d’aiuto per il latte distribuito nell’ambito del regime di distribuzione del latte nelle scuole.</p>
      <p sl="sl">Tuttavia, l’abolizione degli aiuti all’ammasso privato di latte scremato in polvere e panna solleva alcuni interrogativi. La posizione della Commissione europea è che gli operatori europei non hanno utilizzato questi strumenti di sostegno per il mercato del latte e pertanto devono essere considerati obsoleti e inutili. Attualmente è difficile prevedere con una qualche certezza quale sarà il futuro a lungo termine del mercato del latte e dei prodotti lattiero-caseari, soprattutto in un momento in cui la politica agricola comune sta attraversando una fase di cambiamento, e per tale motivo l’abolizione degli strumenti di sostegno di cui sopra, anche se non vengono attualmente utilizzati, sembra essere un provvedimento piuttosto affrettato.</p>
    </intervention>
    <intervention id="2-388" speaker_id="28146" name="Hélène Goudin" is_mep="True" mode="written">
      <p sl="sv">Il Junilistan ha presentato diverse volte in quest’Assemblea delle ferme obiezioni di carattere politico nei confronti delle relazioni provenienti dalla commissione per l’agricoltura e lo sviluppo rurale. La relazione sull’organizzazione comune dei mercati nel settore del latte e dei prodotti lattiero-caseari (A6-0283/2007) è un’altra relazione della suddetta commissione, la quale continua a sostenere ostinatamente una politica di protezione caratterizzata da pesanti sovvenzioni a vantaggio di tutti i gruppi esistenti nel settore agricolo, nonché una continuazione della politica protezionistica nei confronti dei paesi terzi.</p>
    </intervention>
  </section>
  <section id="creitem30" title="22. Ordine del giorno della prossima seduta: vedasi processo verbale"/>
  <section id="creitem31" title="23. Chiusura della seduta"/>
</text>
