<?xml version='1.0' encoding='utf-8'?>
<text id="20080312.IT" lang="it" date="2008-03-12" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Dichiarazioni scritte (presentazione): vedasi processo verbale"/>
  <section id="creitem3" title="3. Preparazione del Consiglio europeo (Bruxelles, 13 e 14 marzo 2008) (discussione)">
    <intervention id="3-007" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione del Consiglio europeo a Bruxelles il 13 e 14 marzo 2008.</p>
      <p sl="unknown">Il Presidente Janez Lenarčič interverrà a nome del Consiglio.</p>
    </intervention>
    <intervention id="3-008" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Sono molto lieto di potervi presentare gli argomenti principali previsti per la seduta del Consiglio europeo che avrà inizio domani. Secondo la tradizione dei vertici di primavera, questo incontro sarà dedicato alle questioni economiche, in particolare alla strategia di Lisbona, nonché ai cambiamenti climatici, all’energia e alla stabilità finanziaria.</p>
      <p sl="sl">La Presidenza attende con impazienza tale scambio d’opinioni con il Parlamento europeo e posso assicurarvi che i pareri del Parlamento in merito agli argomenti dell’agenda di domani saranno tenuti in considerazione.</p>
      <p sl="sl">Siamo tutti consapevoli del fatto che l’Unione europea è di fronte a nuove sfide e che la globalizzazione sta offrendo nuove opportunità, non solo nel settore economico, ma anche in quello sociale e culturale. L’Unione europea ha già beneficiato di tali possibilità. Inoltre, ci rendiamo conto del fatto che la globalizzazione chiede all’Unione europea e ai suoi Stati membri di adattarsi e cercare risposte concrete. Il Consiglio riserverà la propria attenzione proprio a questo aspetto.</p>
      <p sl="sl">Il contesto economico globale è attualmente messo alla prova. Abbiamo assistito a eventi turbolenti sui mercati finanziari. Di recente, abbiamo osservato una riduzione nell’attività economica dovuta alla recessione negli Stati Uniti e a prezzi più elevati per petrolio e beni. Nonostante tutto, le basi economiche dell’Unione europea sono tuttora solide; tuttavia, a queste condizioni, non possiamo fermarci e rilassarci, ma dobbiamo proseguire con le nostre riforme.</p>
      <p sl="sl">A tale proposito, il Consiglio europeo valuterà lo stato di attuazione della strategia di Lisbona per la crescita e l’occupazione, accoglierà i risultati positivi e confermerà che tale strategia sta operando nel modo appropriato, sottolineerà che ora dobbiamo concentrarci sull’applicazione e, con questo spirito, avviare la nuova fase della rinnovata strategia di Lisbona.</p>
      <p sl="sl">Nel settore dell’informazione e dell’innovazione, il Consiglio europeo imprimerà nuovo slancio ai nostri sforzi volti a introdurre la cosiddetta quinta libertà. Quest’ultima dovrebbe eliminare gli ostacoli al libero flusso di informazioni migliorando la mobilità transfrontaliera di ricercatori, studenti, scienziati e docenti universitari. A nostro parere, la quinta libertà dovrebbe accelerare la trasformazione dell’Unione europea in un’economia innovativa, creativa e basata sulla conoscenza.</p>
      <p sl="sl">Al fine di rafforzare la competitività delle aziende, soprattutto delle piccole e medie imprese, il Consiglio europeo sta progettando misure che consentiranno loro di crescere e operare in modo più soddisfacente. Dovrebbero ottenere un accesso più agevole alle fonti di finanziamento, e inoltre saranno incrementati gli incentivi all’innovazione. Priorità speciale sarà altresì assicurata alla realizzazione del progetto volto a legiferare meglio. Sarà prestata grande attenzione all’aspetto sociale della strategia di Lisbona, agli sforzi per risolvere i problemi demografici, alla mancanza di qualifiche e ai futuri provvedimenti a livello politico atti a potenziare la coesione sociale.</p>
      <p sl="sl">Il vertice di primavera affiderà agli Stati membri la graduale attuazione dei principi comuni di flessicurezza tramite i regolamenti nazionali, per stabilire un equilibrio tra flessibilità e sicurezza sul mercato del lavoro.</p>
      <p sl="sl">Consentitemi di trattare un altro importante argomento di discussione del Consiglio europeo. Sto pensando alle sfide associate ai cambiamenti climatici e all’energia. Lo scorso anno abbiamo assistito a impegni storici in materia di politica ambientale ed energetica. Quest’anno dobbiamo dedicarci alla loro applicazione. Tale obiettivo rappresenta una sfida economica e ambientale a lungo termine di eccezionale importanza. Se reagiamo in maniera ambiziosa, saremo in grado di riportare non solo successi a livello economico, ma anche a livello ambientale.</p>
      <p sl="sl">Al momento il Consiglio sta esaminando il pacchetto legislativo proposto dalla Commissione. Le prime discussioni hanno riconfermato l’impegno di tutti gli Stati membri per una risposta ambiziosa. Ciononostante, è prematuro attenderci il raggiungimento di un accordo in merito a tutti gli aspetti di questo pacchetto durante il vertice. Tuttavia, ci aspettiamo che sia possibile ottenere un’intesa sui principi e sugli orientamenti per un’ulteriore considerazione di tale pacchetto. Prevediamo che i leader esprimano il desiderio di mantenere un equilibrio generale, pur prestando attenzione alla complessità del pacchetto per quanto riguarda il suo effetto economico e finanziario.</p>
      <p sl="sl">L’obiettivo è adottare il pacchetto il prima possibile nel 2009 o, in ogni caso, prima che termini il mandato del Parlamento europeo. I nostri sforzi saranno un successo qualora tutti i principali partner inizino ad affrontare le sfide relative ai cambiamenti climatici. Nella sessione di Copenhagen della conferenza sui cambiamenti climatici al termine del 2009, l’Europa dovrebbe essere la forza trainante dei negoziati sull’ambizioso ed esauriente accordo del periodo post-Kyoto. Si tratta di una ragione in più per approvare l’accordo quanto prima nel 2009.</p>
      <p sl="sl">Permettetemi di affrontare brevemente alcune questioni connesse all’energia. Un efficace mercato interno dell’energia rappresenta una condizione essenziale per un approvvigionamento affidabile, duraturo e competitivo in Europa. Il Consiglio europeo dovrebbe richiedere una rapida adozione dell’accordo in merito al terzo pacchetto relativo al mercato interno del gas e dell’energia elettrica. Il Consiglio presterà particolare attenzione alle ulteriori misure concernenti l’affidabilità dell’approvvigionamento e la politica esterna in materia di energia.</p>
      <p sl="sl">Il Consiglio europeo collocherà gli sforzi relativi alla politica in materia di clima ed energia nel contesto dello sviluppo di nuove tecnologie e incrementerà gli investimenti nel settore. Tale aspetto è stato recentemente definito nel piano strategico per le tecnologie energetiche, e dovrebbe costituire un ulteriore contributo alla competitività delle nostre imprese.</p>
      <p sl="sl">I leader dei paesi e dei governi discuteranno le conclusioni della relazione congiunta del Segretario generale e Alto rappresentante Solana e della Commissione relativa agli effetti dei cambiamenti climatici sulla sicurezza internazionale. La complessità della materia richiede un’armonizzazione più completa della politica, e il Consiglio europeo esigerà una costante analisi dettagliata della relazione.</p>
      <p sl="sl">Signor Presidente, onorevoli deputati, consentitemi di trattare un terzo fattore fondamentale nell’agenda del Consiglio europeo, e che riguarda la discussione sulla recente situazione dei mercati finanziari internazionali.</p>
      <p sl="sl">La situazione del sistema finanziario internazionale è tuttora incerta. Se intendiamo gestire il rischio dei suoi effetti sull’economia reale, dobbiamo far sì che la politica economica e finanziaria dell’Unione europea garantisca una stabilità macroeconomica e migliori il piano di riforma strutturale. La risposta dell’Unione è stata elaborata dai ministri delle Finanze e dallo scorso autunno sono in corso alcuni assestamenti sui mercati finanziari. La Banca centrale europea, le autorità nazionali, le istituzioni dell’Unione europea e quelle finanziarie hanno adottato molti provvedimenti atti a stabilizzare la situazione. Tuttavia, la responsabilità della gestione dei rischi è ancora essenzialmente delle singole istituzioni finanziarie e degli investitori.</p>
      <p sl="sl">L’attuale situazione ha fatto emergere la necessità di rafforzare ulteriormente il quadro della stabilità finanziaria tramite una maggiore vigilanza dei crediti e migliori strumenti per la gestione delle crisi finanziarie.</p>
      <p sl="sl">Il Consiglio europeo dovrebbe chiedere misure per quattro principali aree: rafforzamento della trasparenza per gli investitori, i mercati e i regolatori, miglioramento dei criteri di valutazione, rafforzamento dello status di merito creditizio e potenziamento della gestione dei rischi nel settore finanziario e, ultimo ma non meno importante, intensificazione dell’attività del mercato e del ruolo delle agenzie di rating .</p>
      <p sl="sl">Desidero trattare brevemente i fondi sovrani. Le loro strategie a lungo termine svolgono un ruolo favorevole come fornitori di capitali che garantiscono liquidità. Tuttavia, l’emergere di nuovi protagonisti le cui strategie e gli obiettivi di investimento non sempre sono del tutto trasparenti, suscita alcuni dubbi riguardo a pratiche antieconomiche. La relazione della Commissione di recente pubblicazione riguardante i fondi sovrani rappresenta un contributo particolarmente prezioso per questa discussione.</p>
      <p sl="sl">Permettetemi di sottolineare nuovamente l’importanza della cooperazione con il Parlamento europeo.</p>
      <p sl="sl">Vorrei concludere la mia introduzione con il pensiero che il vertice di primavera del Consiglio europeo, che avrà inizio domani, sarà dedicato soprattutto alla realizzazione degli impegni assunti. La Presidenza vorrebbe accelerare l’attività di trasformare l’Europa nell’economia più competitiva. Ci troviamo anche di fronte all’importante compito di assicurare maggiore stabilità con il contributo della nostra politica in materia di clima ed energia.</p>
      <p sl="sl">Nell’ottica di tutte queste sfide future, ci auguriamo una cooperazione davvero creativa con il Parlamento europeo. Se riusciamo insieme a compiere progressi, i cittadini europei saranno in grado di rendersi conto che l’Unione europea esiste per garantire il loro futuro.</p>
      <p sl="sl">La nostra discussione odierna e quella con il Presidente del Parlamento europeo durante la seduta del Consiglio europeo sono senza dubbio due importanti fattori per realizzare questo obiettivo. Grazie per la vostra attenzione.</p>
    </intervention>
    <intervention id="3-009" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, tradizionalmente, il Consiglio europeo di primavera è il momento in cui riesaminiamo la strategia di Lisbona per la crescita e l’occupazione, e tale incontro sarà molto importante. Desidero iniziare ringraziando la Presidenza slovena per la preparazione molto accurata di questo vertice di primavera.</p>
      <p sl="en">Qualsiasi altro messaggio emerga dal Consiglio europeo questa settimana, uno dovrebbe essere evidente: la strategia di Lisbona sta funzionando. Negli ultimi due anni, nell’Unione europea sono stati creati non meno di 6,5 milioni di posti di lavoro. La disoccupazione è al livello più basso degli ultimi 25 anni. Il tasso di occupazione è pari al 66%, sempre più vicino all’obiettivo di Lisbona del 70%. Inoltre, la creazione di posti di lavoro è stata accompagnata da un incremento della produttività, che ora sta crescendo più rapidamente nell’Unione europea che negli Stati Uniti. Non esistono risultati a metà.</p>
      <p sl="en">Naturalmente, il processo di Lisbona non può proteggerci dagli sviluppi economici negativi le cui origini sono da ricercare al di fuori dell’Europa. Nell’attuale economia interconnessa, ciò è impossibile. Abbiamo dovuto ridurre lievemente le nostre previsioni di crescita per quest’anno, ma tuttora ci attendiamo un tasso di crescita del 2%, un rendimento molto rispettabile.</p>
      <p sl="en">Le riforme già attuate hanno reso le nostre economie più resistenti e flessibili. Tale aspetto ha fatto sì che fossimo maggiormente in grado di far fronte alle scosse esterne.</p>
      <p sl="en">Ovviamente, quando le condizioni peggiorano, diventa estremamente importante riassicurare chi si sente minacciato da una flessione economica. L’Europa è tenuta a proteggere, ma deve rifuggire la tentazione di diventare protezionista.</p>
      <p sl="en">Una ritirata nel protezionismo sarebbe una follia. L’Europa è uscita grande vincitrice dalla globalizzazione. Con solo il 7% della popolazione mondiale, l’Europa costituisce il 30% della produzione economica. Rappresentiamo sette delle dieci nazioni più competitive del mondo e, nonostante la crescita di Cina e India, l’Europa rimane la maggiore potenza commerciale al mondo.</p>
      <p sl="en">Pertanto l’Europa ha tutte le ragioni di rivolgersi con fiducia al futuro. Allo stesso tempo, occorre restare vigili e prudenti per quanto riguarda ulteriori sviluppi. Ma la nostra linea generale dovrebbe essere di fiducia. Non è con il pessimismo che vinceremo le prossime battaglie economiche.</p>
      <p sl="en">Questo è il fattore che ha ispirato la nostra reazione alle turbolenze finanziarie e i nostri documenti programmatici relativi alla situazione finanziaria e ai fondi sovrani, che sono anche sul tavolo del Consiglio europeo. Ci auguriamo che il Consiglio appoggi le nostre proposte per una risposta comune a livello europeo a queste sfide.</p>
      <p sl="en">Quando affermo che la strategia di Lisbona sta funzionando, ed effettivamente è così, non significa che tutto sia roseo e che possiamo dormire sugli allori. Ho sostenuto, e anche la Commissione lo ha fatto, ripetutamente, che non c’è spazio per il compiacimento, soprattutto nel momento in cui la situazione economica sembra stia peggiorando a livello globale. Molto va ancora fatto. In numerose regioni d’Europa la disoccupazione rimane un grave problema. Esistono categorie sociali speciali che ne sono estremamente colpite. L’aumento dei prezzi dell’energia e dei generi alimentari scatena l’inflazione, intaccando il potere d’acquisto, soprattutto di coloro che dipendono dai salari e dalle pensioni per il proprio reddito. Occorre quindi proseguire nei nostri sforzi.</p>
      <p sl="en">Ma la strategia di Lisbona non rappresenta un processo statico, ed è lontana dall’esserlo. La relazione strategica della Commissione indica una serie di iniziative politiche per rendere l’Europa ancor più resistente alle turbolenze economiche, e per consolidare gli sforzi europei al fine di influenzare e beneficiare appieno della globalizzazione.</p>
      <p sl="en">Primo, il settore fondamentale. Il settore più importante è costituito dalle persone. La soluzione per contrastare la povertà e l’ineguaglianza è elaborare norme in materia d’istruzione e formazione nell’Unione, assicurandosi che siano disponibili per tutti. Abbiamo deciso di concentrarci su uno dei gruppi più vulnerabili: coloro che abbandonano precocemente la scuola. Attualmente, in Europa, un giovane su sei lascia la scuola senza aver conseguito alcuna qualifica. Un quindicenne su cinque non possiede competenze adeguate nella lettura. Non possiamo permettere che il loro talento vada sprecato. Dobbiamo offrire ai nostri giovani le capacità di cui necessitano per realizzare il loro potenziale.</p>
      <p sl="en">Un altro pilastro fondamentale della strategia di Lisbona cui siamo tornati è quello della ricerca e dell’innovazione. Per far arrivare investimenti, l’Europa deve aumentare la propria relativa attrattiva. In Europa occorre una quinta libertà, la libera circolazione della conoscenza, al fine di integrare le altre quattro libertà sui cui si fonda il mercato unico. Abbiamo bisogno di sostenere un’innovazione aperta, ma di garantire allo stesso tempo che la conoscenza sia adeguatamente tutelata da brevetti e dal diritto d’autore a livello europeo.</p>
      <p sl="en">A tale proposito desidero accogliere positivamente l’adozione da parte di quest’Aula dell’Istituto europeo di innovazione e tecnologia, avvenuta ieri. Si tratta di un periodo decisivo per l’Europa. Vorrei congratularmi con il Parlamento europeo per questo risultato e ringraziarvi per il sostegno offerto alla mia proposta, che aveva incontrato grande resistenza al momento della presentazione tre anni fa. Tuttavia, grazie alla cooperazione tra Parlamento, Commissione e Stati membri, alla fine abbiamo raggiunto un accordo.</p>
      <p sl="en">La terza priorità che abbiamo esaminato riguarda il contesto in cui operano le imprese. Abbiamo bisogno di un mercato unico che funzioni per l’Europa, ma soprattutto per le PMI, che costituiscono la struttura portante della nostra economia e il luogo in cui si creano più posti di lavoro. Perciò, domani chiederò al Consiglio europeo di promuovere l’idea di una normativa per le piccole imprese al fine di eliminare gli ostacoli alla creazione e alla crescita di PMI. Dobbiamo ricordarci che l’elemento più importante che possiamo fornire alle PMI è un mercato interno reale. Questa è la principale differenza fra l’Europa e gli Stati Uniti d’America, quando si tratta di PMI, non di una normativa specifica. Una piccola impresa negli Stati Uniti può avviare la propria attività in uno Stato, ma può subito raggiungere l’intero mercato interno degli Stati Uniti. In Europa non è ancora in questi termini, ma esistono molte barriere in termini pratici nel passare da un paese al successivo. Pertanto occorre ultimare veramente il mercato interno se abbiamo intenzione di sviluppare le PMI e se si cercano più crescita e occupazione in Europa.</p>
      <a text="(Applausi)"/>
      <p sl="en">L’ultimo pilastro di Lisbona che abbiamo riesaminato nella nostra relazione strategica è relativo all’energia e ai cambiamenti climatici, la sfida definitiva della nostra generazione. Può essere presto per il pacchetto sull’energia e sul clima. Ma, come quest’Aula è ben consapevole, allo slancio non può essere concesso perdere l’occasione. Prima sarà pronto, più contenuto sarà il costo dovuto a modifiche, maggiori saranno i vantaggi per chi intraprende azioni tempestive. E per noi si rivela decisivo un obiettivo: raggiungere il prossimo anno a Copenaghen un accordo completo a livello internazionale. Più sono i paesi coinvolti e più i loro obiettivi saranno simili ai nostri, più godremo di pari condizioni. Nulla ci avvicinerà maggiormente del fatto che l’Unione europea mostri che per attività intende ottenere un accordo entro la fine di quest’anno.</p>
      <p sl="en">Pertanto sono davvero determinato, la Commissione è davvero determinata, a lavorare con gli Stati membri in modo da raggiungere un accordo politico di base sul mercato interno dell’energia, nonché sul pacchetto relativo alla protezione del clima e alle fonti rinnovabili entro la fine di quest’anno. Naturalmente, avremmo intenzione di concludere il processo legislativo finale con il Parlamento europeo all’inizio del prossimo anno.</p>
      <p sl="en">E’ ovviamente importante collegare la strategia di protezione del clima al mercato interno per l’energia. Siamo tutti consapevoli che sia essenziale per la nostra visione di un’energia competitiva, sicura e sostenibile per l’Europa. Mi ha fatto piacere notare che questo documento nelle ultime settimane ha subito un’accelerazione, e ci siamo impegnati nell’individuare modi volti a garantire la realizzazione dell’autentica apertura del mercato, indicata nelle nostre proposte originali. La Commissione rinnova il suo totale impegno nella disaggregazione della proprietà o di un equivalente funzionale. Gli sforzi di quest’Aula volti a essere pronta per una prima lettura entro giugno sono fondamentali.</p>
      <p sl="en">Con riforma non si intende rinunciare a preziosi progressi sociali o alla nostra economia sociale di mercato; si tratta di preparare le persone a riuscire in periodi di cambiamento, offrendo loro la possibilità di acquistare il controllo delle proprie vite.</p>
      <p sl="en">Si tratta di modernizzare i nostri sistemi sociali e assicurarne la stabilità. Accesso, opportunità e solidarietà devono essere le parole d’ordine, e saranno al centro dell’agenda sociale rinnovata che la Commissione presenterà prima dell’estate.</p>
      <p sl="en">Si tratta di un ambiente imprenditoriale dinamico , in cui gli operatori del settore impiegano tempo e risorse nel produrre merci e servizi di elevata qualità che persone in tutto il mondo intendono acquistare, anziché nel compilare moduli inutili e nel dover lottare quotidianamente contro la burocrazia.</p>
      <p sl="en">Si tratta di trasformare l’Europa in un’economia a basse emissioni di carbonio che sia favorevole all’ambiente e all’attività economica. Un’economia che fornisce un’elevata qualità di vita e il cui prezzo non è il globo.</p>
      <p sl="en">Mi fa piacere constatare che il duro lavoro degli ultimi anni sulla rinnovata agenda di Lisbona ha contribuito a favorire un ampio consenso sul punto in cui siamo e sulla direzione che intendiamo prendere. Quest’Aula è stata una fonte costante di sostegno fondamentale, e desidero ringraziarvi.</p>
      <p sl="en">Sono lieto di notare l’ampio livello di sostegno a favore della strategia di Lisbona espresso nella risoluzione del Parlamento europeo del 20 febbraio in merito al contributo del Consiglio di primavera del 2008.</p>
      <p sl="en">Ho inoltre consultato gli emendamenti che quest’Aula ha votato nello stesso giorno per quanto riguarda gli indirizzi di massima per le politiche economiche. Concordo sulle questioni rilevate, e in effetti sono già parte integrante delle politiche dell’Unione europea sulla base delle proposte avanzate dalla Commissione europea: inclusione sociale, sostenibilità delle finanze pubbliche, necessità di contrastare l’inflazione, R&amp;S, migliore coordinamento della politica economica, promozione dell’imprenditorialità e dell’innovazione, dimensione esterna del mercato interno, cambiamenti climatici ed energia. Perciò siamo chiari: la Commissione condivide tali priorità.</p>
      <p sl="en">Dopo aver consultato varie parti interessate, tra cui gli Stati membri, in dicembre la Commissione ha proposto di mantenere invariati gli orientamenti della strategia, considerata la loro intrinseca flessibilità, che consente un adeguamento alle circostanze in evoluzione e un adattamento delle priorità che ho appena citato e che la Commissione approva.</p>
      <p sl="en">Mantenere gli orientamenti trasmette agli Stati membri e agli operatori economici un segnale assolutamente necessario di stabilità e di prevedibilità e, nel farlo, consolida la probabilità di riuscita. Come ha appena affermato la Presidenza del Consiglio, ora la priorità è il risultato. Dobbiamo trasmettere soluzioni concrete e mostrare coerenza. Detto ciò, in seguito a contatti con la commissione per gli affari economici e monetari del Parlamento, la Commissione ha tentato di mediare un compromesso con il Consiglio, suggerendo modifiche al documento descrittivo che accompagna gli orientamenti al fine di riflettere le questioni evidenziate dal Parlamento. Malgrado gli sforzi della Commissione, il Consiglio ha deciso di non attenersi al suggerimento di compromesso sugli indirizzi di massima per le politiche economiche.</p>
      <p sl="en">Tuttavia, desidero rassicurare quest’Aula riguardo al fatto che la Commissione attribuisce la massima importanza all’istituzione di un quadro appropriato per gli Stati membri affinché considerino le nostre priorità condivise, vale a dire crescita e occupazione. Quando dico crescita, intendo una crescita sostenibile da un punto di vista sociale e ambientale. E i posti di lavoro non devono essere aumentati solo nel numero, ma anche nella qualità, poiché siamo certi che la rinnovata strategia di Lisbona incentrata su crescita e occupazione, con l’impegno nei confronti di competitività e inclusione, sia la migliore risposta dell’Europa alle sfide della globalizzazione.</p>
      <a text="(Applausi)"/>
    </intervention>
    <intervention id="3-010" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signor Presidente, signor Presidente in carica del Consiglio, signor Presidente della Commissione, onorevoli colleghi, la priorità del Consiglio europeo di primavera sarà incoraggiare la crescita europea e riavviare la strategia di Lisbona per il periodo 2008-2010.</p>
      <p sl="fr">Il nostro gruppo ritiene sia della massima importanza offrire all’UE ogni possibilità alla luce della globalizzazione, e di effettuare riforme come ha energicamente proposto la Commissione europea sin dal 2005 con il Presidente José Manuel Barroso. Tale strategia è il miglior strumento per affrontare le sfide che abbiamo di fronte: globalizzazione, popolazione e cambiamenti climatici.</p>
      <p sl="fr">A tale proposito inviamo un duplice messaggio: perseguire le riforme intraprese, ma rendere anche la strategia di Lisbona più efficace. La globalizzazione rappresenta un’opportunità per l’Europa, tuttavia non accetteremo mai un libero scambio incontrollato. Questa è la prima sfida. Dobbiamo proteggere gli interessi dei più vulnerabili e promuovere il nostro modello sociale. Non è il momento di cambiare direzione, ma piuttosto di moltiplicare i nostri sforzi lungo il percorso già tracciato. La strategia di Lisbona propone una risposta conformata a ogni sfida.</p>
      <p sl="fr">Di fronte alla concorrenza dei paesi emergenti, il nostro futuro è affidato a ricerca e innovazione, al sostegno agli imprenditori, alla formazione continua e alla riforma del mercato del lavoro. L’Europa può essere competitiva solo se i suoi prodotti hanno valore aggiunto in termini di qualità e innovazione. Perciò chiedo investimenti da parte degli Stati membri nel settore di ricerca e innovazione nella massima misura possibile.</p>
      <p sl="fr">Nemmeno crescita e occupazione emergeranno dallo sviluppo delle PMI. Dobbiamo aiutarle al fine di garantire contratti e creare posti di lavoro riducendo gli oneri amministrativi. Elaborare una normativa per le piccole imprese a livello europeo rappresenta un passo nella giusta direzione. Istruzione e formazione devono essere adattate alle esigenze dell’economia. E’ possibile conservare un margine competitivo se la nostra forza lavoro è soggetta a una formazione appropriata. Deve essere rinnovato, e certamente perfezionato, l’insegnamento nelle scuole e nelle università. A tale proposito, accogliamo con favore il programma sull’apprendimento permanente per il periodo 2007-2013. Occorrono riforme ad ampio spettro per il mercato del lavoro, che deve essere più mobile, flessibile e sicuro. Le imprese devono essere in grado di conformarsi alle richieste del mercato, mentre i dipendenti di approfittare della riqualificazione professionale e delle opportunità di adattamento.</p>
      <p sl="fr">La seconda sfida per l’Europa riguarda la propria popolazione. L’invecchiamento della popolazione determina la concretizzazione di scarsità di lavoro e di pressione sui sistemi di sicurezza sociale. Occorre maggiore stimolo per la forza lavoro interna, e migliore flessibilità e adattabilità per tutte le generazioni, per far sì che sia più semplice per loro conciliare la vita professionale e quella familiare. Dobbiamo inoltre rivedere la nostra politica in materia d’immigrazione, che deve essere europea, e attirare competenze e know how . Deve essere sviluppata la proposta per una blue card . Occorre inoltre fermare la fuga dei cervelli. I nostri investimenti nell’istruzione saranno inutili se i ricercatori si recano all’estero grazie a retribuzioni e condizioni di lavoro migliori.</p>
      <p sl="fr">La terza e ultima sfida è costituita dai cambiamenti climatici. Dobbiamo attuare un sistema politico in linea con un’economia redditizia rispettosa dell’ambiente, e ciò significa raggiungere l’obiettivo di un 20% di riduzione delle emissioni dei gas a effetto serra. Oltre ai benefici ecologici, tale iniziativa ci collocherà anche in una buona posizione per i mercati delle tecnologie pulite. Non è un aspetto trascurabile. Tuttavia, dobbiamo stabilire un esempio e i nostri partner devono fare lo stesso. Una politica verde deve essere accompagnata da una politica commerciale esterna, che non è protezionista ma rigorosa.</p>
      <p sl="fr">Onorevoli colleghi, manterremo i nostri valori e il nostro modello di società solo se abbiamo il coraggio di riformarla e di dire la verità ai nostri cittadini. Possiamo compiere progressi sociali solo se la crescita diventa protagonista. A sua volta la crescita può svolgere il proprio ruolo solo se forniamo gli strumenti per farlo. Solo per questa volta desidero ringraziare il Presidente della Commissione, il Vicepresidente Verheugen, e tutti i Commissari per il loro lavoro. Onorevoli colleghi, i miei ringraziamenti possono essere considerati nel quadro di una scuderia: la scuderia Barroso. Una razione di avena compensa un lavoro ben svolto, ma fornisce anche energia per tutto il lavoro che resta.</p>
      <a text="(Applausi)"/>
    </intervention>
    <intervention id="3-011" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, vorrei iniziare con un’osservazione rivolta al Presidente del Consiglio. Siamo stati informati, signor Presidente, che l’Unione per il Mediterraneo sarà argomento di discussione della cena di domani sera. Si tratta di un’idea del Presidente francese, e – oltre ad augurare a tutti i partecipanti buon appetito – vorrei chiederle, a nome del mio gruppo, di chiarire, nei colloqui nel corso della cena, il seguente aspetto; Se l’idea è che l’Unione per il Mediterraneo sviluppi, o aggiorni, il processo di Barcellona su cui abbiamo investito una grande quantità di denaro al di fuori del bilancio dell’Unione europea, allora saremo pienamente a favore. Tuttavia, occorrono garanzie sul fatto che tale politica sarà perseguita nel quadro dell’Unione europea.</p>
      <p sl="de">Se l’Unione per il Mediterraneo deve sortire risultati positivi, deve essere una politica comunitaria nel quadro delle istituzioni e delle politiche europee esistenti. Se, al contrario, l’Unione per il Mediterraneo diventasse un elemento separatore nell’UE, allora sarebbe un brutto segno; inoltre isolerebbe la Francia alla vigilia della Presidenza francese, evento che certamente non vogliamo.</p>
      <a text="(Applausi)"/>
      <p sl="de">Chiediamo pertanto di trasmettere il presente messaggio ai partecipanti al vertice.</p>
      <p sl="de">Non modificare gli orientamenti è una cosa. La decisione presa in quest’Aula il 20 febbraio con una maggioranza di 515 voti, in altre parole modificare gli orientamenti, è un’altra. Tuttavia, non discutiamo se ritoccarli o meno, ma se le variazioni sostanziali contenute nella nostra richiesta di modificare tali orientamenti siano praticabili o meno.</p>
      <p sl="de">Presidente Barroso, la scorsa settimana l’ho criticata per aver dimostrato una mancanza di impegno. Nel frattempo ho appreso che alcuni membri della Commissione, presumibilmente dopo una riunione con lei, hanno intrapreso e presentato alcune delle idee che abbiamo proposto in quest’Aula. Quindi la mia critica in merito a tale aspetto non è più pertinente. Tuttavia, signor Presidente della Commissione, dopo aver ascoltato il suo intervento di oggi devo ribadire quanto segue: lei riveste un ruolo primario in Europa. Le sue parole di domani ai capi di Stato e di governo devono incoraggiarli a mettere in pratica negli Stati membri quello che lei ha appena chiesto. La maggior parte di quanto afferma risponde a verità, naturalmente, ma occorre considerare la situazione reale in Europa.</p>
      <p sl="de">Vorrei quindi mi fosse consentito di elencare cinque aspetti che riteniamo decisivi, ma che non sono stati evidenziati a sufficienza o messi in pratica. Sì, ovviamente sono stati compiuti progressi: la disoccupazione è in flessione e la produttività cresce, eppure in Europa sta anche aumentando l’insicurezza dei posti di lavoro. Anche questo è un fatto. Di certo sono stati creati più posti di lavoro, ma non sono sicuri; anzi, sono ancora più incerti. Gli aumenti delle retribuzioni a livello europeo non vanno di pari passo con gli utili delle imprese: in percentuale, i guadagni delle imprese stanno superando gli aumenti delle retribuzioni dei lavoratori.</p>
      <a text="(Applausi)"/>
      <p sl="de">Questa condizione rappresenta uno squilibrio sociale. Abbiamo intenzione di migliorare la coesione sociale, vogliamo maggiore protezione sociale. A che cosa servono un crescente mercato interno, un’Unione competitiva a livello globale, se la realtà è la seguente: un’azienda manifatturiera realizza un 4% di utile in una sede e afferma “per gli azionisti non è sufficiente; vogliono un profitto pari al 6%, pertanto chiudiamo l’azienda in questo sito”. Tale aspetto nuoce alla fiducia di base di cui ha bisogno l’Unione europea. I nostri cittadini devono avere fiducia!</p>
      <p sl="de">Stiamo discutendo della disaggregazione nel settore dell’energia, che potrebbe essere necessaria o meno. Per una volta parliamo di una disaggregazione che sta avvenendo nel campo della politica sociale in Europa. Esiste un pericolo reale che la crescita economica si separi dalla sicurezza sociale, ragione per cui occorre rinnovare gli orientamenti. Dobbiamo far sì che sia chiaro che qualsiasi cosa avvenga nel settore della politica sociale nell’Unione europea, sia accompagnata dal progresso economico.</p>
      <p sl="de">Questo pomeriggio festeggiamo il 50° anniversario del Parlamento europeo. Secondo lo spirito che è prevalso a Strasburgo 50 anni fa, la combinazione di sviluppo economico e sicurezza sociale è stata la base della crescita e del successo della Comunità europea. Tale combinazione è messa sempre più a repentaglio.</p>
      <p sl="de">Ha affermato che per le piccole e medie imprese si deve ridurre la burocrazia. Sì! Tuttavia, se la burocrazia è limitata e tali imprese si spostano per l’Europa e generano quindi un caso come quello Laval , ciò compromette la fiducia nell’Unione europea. Qualora la libera circolazione possa essere usata anche dalle PMI per rinunciare al progresso sociale, le imprese potrebbero prepararsi a guadagnare, ma i loro dipendenti no. Questi dipendenti, tuttavia, costituiscono l’ampia maggioranza dei cittadini dell’UE.</p>
      <p sl="de">Naturalmente abbiamo bisogno di investimenti in istruzione, formazione, ricerca e innovazione tecnica. Inutile dirlo. Tuttavia, se, per la stragrande maggioranza delle persone, l’accesso all’università o alla scuola dipende dal fatto che i genitori dispongano di denaro a sufficienza nei loro portafogli, allora non si tratta di una politica sociale. Occorre pari accesso per tutti i cittadini nell’Unione europea, a prescindere dalle origini e dalle condizioni familiari. Se l’Europa sopravvivrà, dobbiamo rafforzare questo potenziale, non solo quello a livello commerciale. Dobbiamo consolidare soprattutto le potenzialità dei giovani di questo continente che hanno bisogno di accesso a ricerca, competenze e formazione.</p>
      <p sl="de">Senza dubbio nuoce alla fiducia sociale il fatto che ogni persona ricca in Europa può spostare il proprio forziere da un paese a un altro senza alcun onere fiscale. Si tratta di un altro colpo! Ha pertanto ragione quando sostiene che dobbiamo disciplinare i mercati finanziari dell’UE.</p>
      <p sl="de">Tutto ciò, signor Presidente, parla a favore di una revisione degli orientamenti. In definitiva importa poco se la chiediamo o meno. Qualora lei domani trasmettesse questo messaggio al Consiglio, saremo dalla sua parte; ma lo saremo soltanto se lo farà, signor Presidente!</p>
      <a text="(Applausi)"/>
    </intervention>
    <intervention id="3-012" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, il Consiglio di questa settimana si svolge approssimativamente a metà strada tra la disperazione e la speranza. Anche se sembra che le principali difficoltà siano state superate, il Trattato di Lisbona non è ancora stato ratificato, e si trascinano questioni su alcune delle sue disposizioni. Abbondano le incertezze riguardo alla direzione politica di Russia, Turchia e di taluni nostri paesi confinanti del Medio e del Vicino Oriente. La crescita economica sta rallentando, incalzata dall’impatto sul PIL delle passate crisi nel settore bancario in Svezia, Finlandia, Ungheria o Spagna, per non parlare di Argentina o Giappone. Tale situazione rende più che gradito un intervento concordato da parte delle nostre banche centrali questa mattina.</p>
      <p sl="en">Al di là di tali considerazioni, le principali sfide globali della crescita della popolazione e della migrazione, della criminalità internazionale e del terrorismo, dei cambiamenti climatici e della sicurezza energetica, continuano ad avere un certo peso nei pensieri dei nostri politici. L’urgente attuazione delle proposte della Commissione al fine di affrontare i cambiamenti climatici incombe sugli Stati membri e su quest’Aula. I contorni della sfida sono ampi.</p>
      <p sl="en">La relazione dell’Alto rappresentante concernente l’impatto dei cambiamenti climatici sulla sicurezza e la stabilità ci dimostra che si tratta di una preoccupazione reale e immediata, con il rischio di implicazioni militari, incluso l’impiego, talvolta discusso, della NATO come strumento di sicurezza energetica. Eppure, accecati da una dottrina economica a breve termine, alcuni Stati membri sono già occupati nel tentare di limitare i propri impegni per quanto riguarda le proposte della Commissione sui cambiamenti climatici. Consultate il progetto di conclusioni del Consiglio (paragrafo 18), e notate alcune delle parole ambigue che sono state inserite.</p>
      <p sl="en">Questo doppio pericolo include la minaccia di una ritirata nella Fortezza Europa. Solo accrescendo la solidarietà interna possiamo evitare la trappola in cui cadono gli Stati membri, come scegliere South Stream anziché Nabucco. Solo estendendo la solidarietà oltre le nostre coste possiamo ottenere la pace nel Mediterraneo, il Mare Nostrum , o nel Mar Caspio. Einstein aveva ragione quando affermava che non è possibile mantenere la pace con la forza, ma che si può raggiungere soltanto attraverso la comprensione.</p>
      <p sl="en">Dobbiamo anche dare l’esempio. Nelle conclusioni del Consiglio spero di vedere un impegno da parte dei governi nazionali e dell’Unione europea volto a ridurre l’impiego di energia nei nostri stessi edifici governativi e istituzionali, nonché nelle nostre flotte di automobili, con obiettivi vincolanti al fine di raggiungere tale traguardo.</p>
      <p sl="en">L’IPCC e altri hanno lanciato seri avvertimenti per quanto riguarda il prezzo dell’inazione. Dobbiamo agire e possiamo farlo poiché, malgrado i forti venti contrari, i principi economici fondamentali della zona dell’euro resistono, come sostiene il Presidente della Commissione, con la domanda interna e le esportazioni che seguitano a crescere, un segnale che la strategia di Lisbona sta funzionando e deve essere proseguita.</p>
      <p sl="en">Sentiamo ciò che affermano i deputati in quest’Aula. Il gruppo dell’onorevole Wurtz stava conducendo una protesta relativa alla minaccia per 12 000 posti di lavoro all’Unilever . L’onorevole Schulz ha scritto una lettera ai 27 capi di Stato e di governo chiedendo un cambiamento della direzione economica, norme sociali vincolanti e maggiore protezione sociale. Tuttavia, tali iniziative non tengono conto della realtà di ciò che sta accadendo nell’economia globale, in cui, poiché sempre più paesi hanno aperto le proprie economie, il rapporto totale commercio/PIL è aumentato più rapidamente del rendimento complessivo. Ora metà delle nostre entrate deriva dal commercio e persino i paesi in via di sviluppo adesso costituiscono un terzo del commercio mondiale. L’integrazione dell’economia mondiale dimostra che non si tratta di un gioco a somma zero. Se la quota dell’Europa in questa economia può ridursi, la crescita complessiva implica che continuiamo a creare posti di lavoro e benessere. Perciò abbiamo realizzato 6,5 milioni di nuovi posti di lavoro negli ultimi due anni. Il mio gruppo ha a lungo discusso questo aspetto e siamo lieti sia stato riconosciuto da Jacques Delors e da Poul Nyrup Rasmussen nel programma politico che hanno concepito per il gruppo PSE, adottato a Oporto 15 mesi fa.</p>
      <p sl="en">Onorevole Schulz, se in Aula è presente uno struzzo, non va cercato nel seggio n. 21 (del Presidente della Commissione Barroso), ma nel seggio n. 6 (dell’onorevole Schulz). Ritengo che ciò spieghi perché il gruppo PSE abbia perso il proprio ruolo precedente di motore dell’istituzione.</p>
      <p sl="en">Il Consiglio europeo deve mostrare più urgenza nell’ottenere i propri obiettivi in materia di ricerca e sviluppo. Deve stimolare il mercato a favore del capitale di rischio e della mobilità dei ricercatori al fine di promuovere l’innovazione. Deve migliorare la trasparenza e la sorveglianza del settore bancario per evitare i pericoli. Presidente Lenarčič, deve prestare attenzione alla coesione sociale e alla stabilità ambientale, ma nella certezza che i mercati siano il più forte strumento a disposizione per migliorare la qualità della vita.</p>
      <a text="(Applausi)"/>
    </intervention>
    <intervention id="3-013" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signor Presidente, desidero porgere il benvenuto al Presidente in carica del Consiglio e al Presidente della Commissione e affrontare ciò che i nostri vecchi, i nostri saggi, e alcuni direbbero i nostri uomini migliori – anche se non necessariamente condivida il concetto –, discuteranno nel corso del vertice nei prossimi giorni.</p>
      <p sl="en">Anziché ripetere tutto quello che hanno affermato i miei colleghi, poiché concordo con la maggior parte degli interventi, vorrei dire che non si tratta di uno o dell’altro concetto, ma piuttosto di una combinazione di tutti: cercare di estrapolare le idee migliori da tutte le diverse proposte presentate e impiegarle come unico modello che l’Europa deve seguire. Sostengo ciò poiché la nostra esperienza negli ultimi 30 anni, in particolare gli ultimi 20, ha dimostrato che una soluzione non esclude l’altra. Non è possibile ottenere una crescita economica senza un’adeguata coesione e protezione sociale. Non è possibile ottenere una tutela dell’ambiente senza appropriati investimenti in nuove risorse, nella tecnologia dell’informazione e in ricerca e sviluppo, al fine di generare metodi innovativi volti ad affrontare i problemi che ci troviamo di fronte.</p>
      <p sl="en">Analogamente, non è possibile risolvere la questione della disoccupazione affermando semplicemente di volere più posti di lavoro. Occorre incoraggiare le imprese e le aziende a creare posti di lavoro, a investire denaro e generare benessere. Tanto può essere fatto solo da parte dei servizi pubblici, siano investimenti pubblici per le infrastrutture o qualsiasi altra cosa. Infine, tocca agli operatori del settore nelle piccole e medie imprese, che impiegano il 62% di tutti i lavoratori dell’Unione europea, investire maggiore denaro nel creare sempre più posti di lavoro.</p>
      <p sl="en">Tale azione richiede una certa flessibilità. Tuttavia, la flessibilità non dovrebbe essere un sinonimo di abbassamento dei parametri o della tutela dei diritti dei lavoratori. Allo stesso modo, non si può usare un esempio negativo, come il caso Laval (negativo a sufficienza), per annunciare che tutti gli altri devono essere controllati nella maniera più rigorosa. Va utilizzato come punto di partenza, non come fine del gioco. Consideriamo le sfide che affrontiamo oggi nell’Unione europea: la nostra mancanza di investimenti in attività adeguate di ricerca e sviluppo. I soggetti migliori e più brillanti delle università e delle istituzioni europee lasciano l’Europa per svolgere le loro ricerche e ulteriore lavoro in America, Giappone e ora anche in Cina. E non dimentichiamo il trasferimento dell’industria e dell’impresa europee: non in paesi all’interno dell’Europa, come avveniva 10-12 anni fa, ma al di fuori dell’Unione europea, in India, Pakistan, Malesia e altri paesi.</p>
      <p sl="en">Ora occorre concentrarsi veramente non solo laddove le improvvise difficoltà del mercato dei subprime generano oggi problemi a breve termine. Se ripensiamo agli ultimi 25 anni dei mercati economici, si comportano ciclicamente: ci sono alti e bassi. Dobbiamo garantire che le basi gettate oggi fra 15 anni saranno solide come lo sono adesso, che continueranno a produrre crescita economica e a offrire sicurezza nell’approvvigionamento dell’energia. Il Presidente estone ieri ci ha riferito che la Russia attualmente sta agendo come una superpotenza, al fine di usare il proprio potere nel settore del petrolio e del gas per influenzare la politica estera. Dobbiamo assicurare solidarietà nell’Unione europea per far fronte e rispondere a tale sfida.</p>
      <p sl="en">La nostra risorsa migliore e più preziosa è costituita dai giovani. Se non investiamo adeguatamente in istruzione e formazione, e non forniamo loro competenze e opportunità nell’Unione europea, rischiamo di perderli.</p>
      <p sl="en">Infine, permettetemi di dire al Presidente in carica del Consiglio che desidero tributare un plauso ai giovani sloveni per il loro lavoro durante la Presidenza slovena, in particolare a quelli nell’ufficio del protocollo, e per l’accoglienza e l’immagine trasmessa della Slovenia come paese.</p>
    </intervention>
    <intervention id="3-014" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE . – Signor Presidente, onorevoli colleghi, desidero iniziare riprendendo ciò che ha affermato l’onorevole Schulz. Vorrei ancora una volta evidenziare che non stiamo valutando con onestà la strategia di Lisbona se trascuriamo il fatto che, se l’Europa esce effettivamente vincitrice dalla globalizzazione, le vittorie però sono distribuite in maniera ben poco uniforme. Inoltre, la crescita dell’occupazione non ha in alcun modo risolto il problema dei lavoratori poveri; al contrario, malgrado occupazione e crescita siano aumentate, abbiamo anche acuito la povertà dovuta all’insicurezza del posto di lavoro.</p>
      <p sl="de">Noi del Parlamento europeo abbiamo chiesto esplicitamente nella nostra risoluzione che la Commissione e il Consiglio si occupassero della questione dei salari minimi a livello settoriale, e che la Commissione valutasse diversamente i risultati della strategia di Lisbona nell’ottica del problema della crescente emarginazione sociale. Tale indicatore di povertà è parte integrante della nostra risoluzione, e ritengo sia increscioso che né il Consiglio né la Commissione abbiano finora reagito a queste decisioni del Parlamento europeo.</p>
      <a text="(Applausi)"/>
      <p sl="de">Passando alla questione del clima e dell’energia, onestamente sono rimasta sorpresa nel momento in cui un rappresentante del governo tedesco a Bruxelles ha dichiarato che, solo pochi giorni prima di questo vertice di primavera, la politica ambientale dovrebbe tenersi alla larga dalla politica industriale ed economica. Tale affermazione è stata pronunciata dal sottosegretario di Stato del ministero dell’ambiente tedesco Machnik, che senza dubbio è noto ai miei colleghi tedeschi. Il ministero tedesco dell’Ambiente non comprende cosa realmente significhi sostenibilità.</p>
      <p sl="de">Di conseguenza non stupisce affatto che il governo tedesco seguiti a opporsi ai limiti di CO2 per i veicoli, che non sia favorevole al mercato unico per l’energia come proposto dalla Commissione, e che stia cercando di organizzare un’alleanza contro le “nuove definizioni di scambio di emissioni”.</p>
      <p sl="de">Noto con dispiacere che, in questi negoziati, la Germania ha in parte dimenticato che cosa è stato firmato e sancito al vertice di primavera dello scorso anno. Alcune delle sue politiche attuali sono del tutto divergenti dalle conclusioni del vertice passato. Non sono certa, ad esempio, che la nuova priorità attribuita all’energia rinnovabile, che pare indiscutibile, sia veramente sufficiente a garantire la sostenibilità nell’ambito dell’energia e del clima.</p>
      <p sl="de">L’Unione per il Mediterraneo inoltre mi fa porre alcune domande. Talvolta si ha l’impressione che, proprio come i principali accordi con la Russia relativi al gas – intendo North Stream e South Stream –, questa Unione per il Mediterraneo sia una prova ulteriore che una politica europea uniforme sull’energia e sulla sicurezza della sua fornitura è semplicemente impossibile. Qualora il Consiglio non riuscisse ad affrontare tale problema, verrà meno ai suoi obblighi.</p>
      <a text="(Applausi)"/>
    </intervention>
    <intervention id="3-015" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, oggi festeggiamo il cinquantesimo anniversario del Parlamento europeo e dovrebbe essere senza dubbio un’opportunità per il prossimo vertice al fine di concedere finalmente a quest’Aula il diritto d’iniziativa!</p>
      <p sl="de">Inoltre ritengo che il 50° anniversario del Parlamento europeo costituisca la giusta occasione per me e il mio gruppo di chiarire che né il Consiglio, né la Commissione dovrebbe attendersi che quest’Aula in futuro sarà arrendevole, indulgente e piena di adulazione. Sarà ancora nostro dovere difendere i cittadini dell’Unione europea che spesso sono ignorati: i 70 milioni o più di persone nell’UE che vivono o sono a rischio povertà, tra cui 19 milioni di bambini.</p>
      <p sl="de">Se, come pensiamo, il Consiglio europeo accoglierà la relazione strategica della Commissione sulla rinnovata strategia di Lisbona e si congratulerà per il proprio successo, allora dovrebbe dedicare molto più di poche righe a questi cittadini europei, a questi bambini, che non traggono alcun beneficio dai risultati della strategia di Lisbona.</p>
      <p sl="de">La direzione e le priorità della strategia sono sbagliate, come le politiche che ne derivano! Onorevole Watson, non sono le nostre proteste contro la condotta aggressiva globale di Unilever , Thyssen-Krupp , Nokia e molti altri a non essere realistiche, ma il rifiuto della Commissione e del Consiglio a confrontarsi con le società mondiali che agiscono in maniera così aggressiva e ad attribuire l’adeguata priorità alla tutela dei dipendenti coinvolti e di coloro che sono socialmente esclusi.</p>
      <p sl="de">Posso solo concordare con la rete europea antipovertà quando si lamenta del fatto che la lotta contro la povertà, l’esclusione sociale e una crescente suddivisione della società, tuttora non sia stata affrontata e sostenuta con la trasparenza e la determinazione necessarie.</p>
      <p sl="de">Il 10 marzo la rete ha rivolto quattro domande al vertice di primavera, e il Parlamento europeo dovrebbe promuoverle nello specifico. Precisamente in che modo proponete di consolidare la dimensione sociale della strategia di Lisbona? Quali azioni specifiche sono intese a rispettare l’impegno di “imprimere una svolta decisiva alla lotta contro la povertà”? Considerato che 18,9 milioni di coloro che sono ufficialmente poveri (78 milioni) hanno un’occupazione, quali misure si propongono al fine di risolvere la povertà nel lavoro? Quali provvedimenti sono previsti per garantire che i crescenti prezzi dell’energia non minaccino coesione e inclusione sociale? Queste quattro domande sono fondamentali, credo, qualora la crescita economica dovrà essere veramente sostenibile in termini sociali e ambientali.</p>
    </intervention>
    <intervention id="3-016" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">a nome del gruppo IND/DEM . – Signor Presidente, signor Presidente del Consiglio e signor Presidente della Commissione, con la mia collega irlandese, l’onorevole Kathy Sinnott, ho elaborato una proposta di un nuovo protocollo che modifica il Trattato di Lisbona prima dell’approvazione finale. Invaliderà una sentenza rivoluzionaria da parte della Corte europea di giustizia del 18 dicembre 2007.</p>
      <p sl="en">Un’impresa lettone intendeva costruire una scuola in Svezia con lavoratori lettoni retribuiti molto meno rispetto a quelli svedesi per lavori analoghi. Le organizzazioni sindacali svedesi hanno fissato un blocco. Questo intervento ora è stato giudicato illegittimo dalla Corte europea di giustizia. Si consentirà che il principio del Trattato sulla libera circolazione delle merci e dei servizi sia mitigato dall’altro principio fondamentale del diritto allo sciopero, solo se esiste un rischio per la sicurezza pubblica, l’ordine o la salute. Un salario medio e una contrattazione collettiva non contano. Il modello scandinavo di flessicurezza e la cooperazione volontaria tra sindacati e datori di lavoro possono essere trascurati.</p>
      <p sl="en">I lavoratori stranieri in imprese straniere in Irlanda ora possono lavorare per il minimo salariale irlandese pari a 9 euro l’ora. E’ illegittimo per le organizzazioni sindacali irlandesi agire contro questa sentenza della Corte salvo in relazione al salario minimo. Nel mio paese, in cui non disponiamo di retribuzione minima, è ancora peggio.</p>
      <p sl="en">La sentenza della Corte è un fallimento e deve essere annullata da una nuova formulazione nei Trattati o da un protocollo giuridicamente vincolante. E’ possibile consultare la nostra proposta sul mio sito Internet . Esorto la Presidenza slovena e il Presidente della Commissione a sollevare la questione al vertice.</p>
      <p sl="en">Ho una domanda per la Commissione e il Consiglio: quando disporremo di un Trattato consolidato in modo da poterne comprendere il contenuto?</p>
    </intervention>
    <intervention id="3-017" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Onorevoli colleghi, ritengo che domani al vertice i capi di Stato dovrebbero svegliarsi e ammettere che una riduzione del 20% della produzione europea di CO2 e un incremento del 20% delle energie rinnovabili in 12 anni è un’idea utopica. Se imponiamo ulteriori restrizioni alle imprese europee, metteremo a repentaglio la loro competitività e l’occupazione, e alla fine gli investimenti si sposteranno in paesi che non creano ostacoli legati al clima.</p>
      <p sl="cs">Inoltre, anziché dare credito all’assurdità riguardo a moltitudini di rifugiati africani e asiatici che invadono l’Europa perché il clima li sta costringendo ad abbandonare le loro case, dovremmo considerare le nostre politiche che hanno reso l’Europa un obiettivo per i poveri migranti, invece che per i lavoratori qualificati.</p>
      <p sl="cs">Sono convinta che dovremmo concentrarci su processi innovativi che riducano i comparti produttivi ad alto consumo di energia. Dovremmo preferire e concedere finanziamenti a cervelli esperti, anziché a cervelli verdi. Dovremmo inoltre allontanare la paura infondata dei reattori nucleari. Se il Consiglio intende agire nell’interesse dei cittadini, i paesi devono investire in ricerca, sviluppo e istruzione proprio nell’ambito dell’energia nucleare.</p>
    </intervention>
    <intervention id="3-018" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, questo Consiglio europeo si svolge con grande incertezza economica nell’aria. Il vertice prenderà in considerazione un aggiornamento dell’agenda di Lisbona, che ha solo due anni per essere avviata. E’ indispensabile che i capi di governo non si abbandonino all’autocompiacimento.</p>
      <p sl="en">Esistono minacce reali al libero scambio e ai principi fondamentali di libera e aperta concorrenza che devono costituire la base dell’Unione europea. In questo contesto, mi ha fatto piacere leggere i recenti commenti del Presidente della Commissione sul Financial Times , in cui ha rilevato il preoccupante spettro del crescente protezionismo in Europa. Quando gli è stato chiesto se tale opinione si stesse diffondendo, ha risposto: “Sì, e temo che questo fenomeno non riguardi soltanto l’Europa, ma a tutto il mondo. Le forze politiche europee che erano tradizionalmente a favore del mercato, per dirla in maniera elegante, oggi sono più prudenti.”</p>
      <p sl="en">Ci sono pertanto crescenti rischi protezionistici, e non ultimo quando sentiamo la retorica oltreoceano da parte dei due candidati alla corsa presidenziale. Siamo chiari, l’Europa ha molto più da guadagnare che da perdere dalla globalizzazione. In effetti, The Economist ha di recente lamentato il linguaggio antiglobalizzazione utilizzato da alcuni leader europei. La realtà, vi si legge, era che i cittadini europei escono vincitori dalla globalizzazione, con importazioni convenienti, inflazione contenuta e tassi d’interesse bassi. Nonostante la comparsa di India e Cina, la quota di esportazioni dell’UE nel mondo tra il 2000 e il 2006 è aumentata, anche se leggermente.</p>
      <p sl="en">In Francia, ove la retorica protezionista è forse più marcata, da una recente relazione è emerso che solo il 3,4% dei posti di lavoro persi nel 2005 potrebbe essere stato causato dalla cosiddetta delocalizzazione. Quindi, dovremmo considerare tutto in prospettiva e riproporlo al Presidente della Commissione per la sua rigorosa posizione in merito. L’Europa avrà successo sui mercati internazionali solo se migliorerà la propria competitività, riformerà radicalmente i mercati del lavoro e prenderà seri provvedimenti sulle norme scadenti per le aziende, sia a livello europeo che a livello nazionale.</p>
      <p sl="en">The Economist ha chiesto se i politici odierni saranno sempre onesti a sufficienza per dire alle persone che la globalizzazione è positiva per l’Europa e per loro. Il Presidente Barroso è stato sincero; è ora che i leader europei lo sostengano.</p>
    </intervention>
    <intervention id="3-019" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, onorevoli colleghi, il mondo reale ha sorpreso l’Unione europea. Al vertice di primavera del 2007, l’UE a 27 era ancora libera di sognare un mondo ideale. L’Europa era nuovamente ripartita in termini di crescita; la disoccupazione stava calando; i posti di lavoro aumentavano; i disavanzi pubblici stavano scendendo; il Consiglio europeo stava introducendo una serie di obiettivi visionari riguardo alla lotta ai cambiamenti climatici; e alla Conferenza di Bali l’Europa era pronta a fingere da guida per il resto del mondo.</p>
      <p sl="fr">In agosto, tuttavia, è esplosa la crisi dei subprime e seguita a creare scompiglio. Dopo le banche e le compagnie di assicurazione, ora sono i fondi d’investimento a causare turbolenze. Nel mostrare il loro sdegno per circostanze morali, le banche centrali sono diventate i pompieri degli speculatori. Le principali banche centrali hanno di nuovo costretto a immettere miliardi nei circuiti finanziari al fine di “gestire la pressione sulle attività liquide”, come si è affermato in modo discreto nel mondo dell’alta finanza.</p>
      <p sl="fr">E’ l’economia generale a pagarne le conseguenze. Una compressione comune del credito ha rallentato la crescita economica. La recessione incombe; la BCE invita alla moderazione per i lavoratori dipendenti, il cui potere di acquisto è continuamente ridotto da prezzi più elevati per energia e generi alimentari. D’altro canto, i geni falliti della finanza e dell’industria non sono retribuiti in misura così moderata. Il dollaro è al minimo storico e un barile di greggio al massimo storico. Le previsioni di crescita sono sempre più ritoccate verso il basso.</p>
      <p sl="fr">Malgrado questo contesto mutevole, il Presidente Barroso si aggrappa agli orientamenti integrati esistenti, come se fossero incisi nel marmo portoghese. Il vertice di Bali non si è allineato ai nobili obiettivi proposti dagli europei. Gli americani, i giapponesi, i canadesi e perfino gli australiani, nonostante il loro nuovo stato di firmatari di Kyoto, non hanno accettato obiettivi di compromesso, né lo hanno fatto i cinesi, gli indiani, i brasiliani o i russi. La tabella di marcia intesa a condurci alla conferenza sul clima a Copenaghen nel 2009, è il documento più debole. La Commissione, tuttavia, non ha intenzione di adeguare ai problemi che emergono oggi le decisioni prese in occasione del vertice del 2007.</p>
      <p sl="fr">Ciononostante, in seno alla Commissione si stanno facendo sentire numerose voci ragionevoli. Il Presidente Barroso denuncia le illusioni di un’Europa priva di industria. Il Vicepresidente Verheugen insiste sul fatto che occorra prendere decisioni chiare e flessibili che non contribuiscano a deindustrializzare l’Europa. Gli imprenditori nel settore energetico ovviamente non avranno problemi con la messa all’asta di certificati di CO2 . Siccome i clienti sono come creta nelle loro mani, trasferiranno semplicemente a loro i costi aggiuntivi. Nei settori dell’acciaio e dell’alluminio e di altri comparti a elevato consumo energetico, operanti su un mercato globale, le spese generali non saranno riflesse sui prezzi, ma colpiranno di certo l’unica variabile di aggiustamento rimanente: l’occupazione. Questa opzione in breve tempo si tradurrebbe in un trasferimento in paesi in cui le norme a livello sociale e ambientale sono meno rigorose che in Europa. Il vantaggio per il clima mondiale sarebbe pari a zero, mentre i costi sociali per gli europei sarebbero insostenibili.</p>
      <p sl="fr">Il vertice del 2007 ha preso alcune decisioni coraggiose, ma che non si sono conciliate con le realtà dell’UE a 27. Il raggiungimento dell’obiettivo dei biocarburanti da solo causerebbe più danno che profitto, e i consumatori senza dubbio ci rimetterebbero. Il prossimo vertice deve adeguare tali decisioni alle nuove realtà economiche del mondo e definire una politica ambientale che non agisca nell’illusione che la sola UE possa sostenere l’onere della lotta contro i cambiamenti climatici.</p>
    </intervention>
    <intervention id="3-020" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">Signor Presidente, la sicurezza in materia di energia dovrebbe indubbiamente rappresentare una caratteristica della politica energetica dell’Unione europea. Tale sicurezza può essere raggiunta solo tramite azioni congiunte, lavorando in cooperazione con gli altri, e quando l’UE si esprime a una sola voce. Questo non è il caso del gasdotto Nabucco, un progetto di importanza strategica per l’Europa.</p>
      <p sl="pl">A mio parere, tale questione dovrebbe essere sollevata nel prossimo vertice del Consiglio, che dovrebbe garantire che l’Unione agisca come una singola entità laddove si tratta di questo gasdotto. Occorrerebbe inoltre ricordare che un secondo gasdotto, la cui costruzione è appoggiata da molti paesi europei, può significare che per ragioni pratiche non sarà possibile perseguire il progetto Nabucco. Non sarà semplicemente disponibile gas a sufficienza.</p>
      <p sl="pl">Pongo pertanto una domanda all’Unione europea. Non sarebbe francamente possibile sostenere questo gasdotto con finanziamenti dell’UE, al fine di migliorare la sicurezza dell’Unione in materia di energia? Interventi simili sono stati intrapresi per il progetto Galileo, considerato di importanza strategica.</p>
    </intervention>
    <intervention id="3-021" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, vorrei ricordare a quest’Aula che la strategia di Lisbona, di cui il Presidente Barroso ha tessuto le lodi, era finalizzata a consentire alla nostra economia di superare quella degli Stati Uniti. Purtroppo, tutto ciò che abbiamo osservato, ascoltato e sperimentato indica non solo che non siamo riusciti nell’intento con gli Stati Uniti, ma stiamo perdendo terreno anche con l’Asia. Anziché preannunciare successo, quindi, occorre indicare chiaramente che nel perseguire la strategia di Lisbona, l’Unione sta partecipando a una gara che non ha assolutamente intenzione di vincere.</p>
      <p sl="pl">Se il desiderio era veramente rendere l’economia europea più dinamica ed efficace, la Commissione europea non avrebbe introdotto barriere che ostacolano la nostra crescita economica, come è avvenuto negli ultimi anni. Mi riferisco alle restrizioni alla libertà di fornire servizi nel territorio dell’Unione europea e alla libertà di occupazione. Pertanto, consideriamo seriamente tali dichiarazioni, o realizziamo semplicemente una messinscena, presentando slogan e proclamandoci ciechi di fronte alla realtà, mentre in effetti avviamo iniziative che hanno l’effetto opposto e impediscono lo sviluppo.</p>
      <p sl="pl">La Commissione è responsabile di un’eccessiva regolamentazione dell’economia, di un’esagerata quantità di direttive e di concessioni, e di tutto ciò che rende l’economia oltremodo dipendente dalla burocrazia, inclusa quella europea. Per quanto riguarda la lotta ai cambiamenti climatici, in particolare la questione del biossido di carbonio, non vorremmo che il costo di questi sforzi rappresentasse un onere esagerato sulle economie dei nuovi Stati membri. Consentire che ciò accada equivarrebbe a gettare il bambino con l’acqua sporca.</p>
    </intervention>
    <intervention id="3-022" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, il gruppo socialista ha indubbiamente ragione nell’affermare che la distribuzione della ricchezza in Europa non ha funzionato in modo appropriato negli ultimi anni, e di certo l’onorevole Robert Goebbels ha ragione nel chiedere un approccio differente nei confronti della speculazione e dello spreco di miliardi di euro.</p>
      <p sl="de">Ciononostante, vorrei avvertire dal mettere gli affari sociali contro quelli ambientali, come i socialisti e altri in quest’Aula stanno nuovamente cercando di fare. Attualmente ci troviamo di fronte alla presenza di una lobby , una lobby di baroni dell’acciaio, dell’alluminio e dell’industria chimica.</p>
      <p sl="de">Che cosa vogliono questi uomini? Di regola sono uomini! Queste persone vogliono indebolire il principio “chi inquina paga”. E’ decisamente inaccettabile per le industrie che ora inquinano maggiormente essere esentate dalla tassa sull’inquinamento, e la vendita all’asta delle quote di CO2 non è nient’altro che questo. Che cosa accadrà in seguito? Avverrà che a livello internazionale non ci sarà alcuna modernizzazione delle industrie chimiche, dell’acciaio e dell’alluminio.</p>
      <p sl="de">Occorre pertanto applicare il modello seguente. Primo, deve esserci una vendita all’asta al 100%. Secondo, questi fondi devono essere ipotecati in modo che, come è avvenuto in Danimarca nei primi anni novanta, il ricavato di una tassa per la CO2 riscossa dall’industria, sia reinvestito nella modernizzazione del settore dell’acciaio e delle altre imprese a elevato consumo di energia in Europa. Terzo, e ritengo che al riguardo dovremo lavorare con la Presidenza francese, naturalmente occorrono sanzioni per il dumping ambientale al di fuori del mercato unico, in altri continenti.</p>
      <p sl="de">Si tratta, tuttavia, di un’idea sbagliata che ogni impianto siderurgico al di fuori dell’Europa sia dotato di parametri in materia di ambiente ed energia meno rigidi rispetto agli stabilimenti che oggi hanno sede in Europa. Non è vero, e pertanto qualsiasi ammenda funzionerà solo se sarà trasparente. Politiche sociali e ambientali che agiscono di pari passo: è il futuro.</p>
    </intervention>
    <intervention id="3-023" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Signor Presidente, la visione presentata oggi dalla Commissione e dal Consiglio comunica una realtà del tutto diversa da quella in cui vive la maggior parte dei nostri cittadini, una condizione in cui sono aumentati povertà e divari tra i diversi gruppi. E’ stato dichiarato che più persone hanno trovato un posto di lavoro, ma non che tipo di lavoro ha registrato un aumento. Si tratta prevalentemente di lavori a basso salario che non consentono alle persone di provvedere per sé e per i figli. Sono lavori casuali con condizioni incerte di occupazione. Non è il modello di società che noi a sinistra vogliamo o accettiamo.</p>
      <p sl="sv">Sappiamo che esistono altre strade da percorrere, che conducono alla solidarietà e alla giustizia, e a una società per tutti i cittadini. Qualsiasi prospettiva di Europa sociale si è concretizzata quando la Corte europea di giustizia ha deciso in merito alle cause Vaxholm e Viking Line . Le sentenze hanno del tutto chiarito che, nell’UE, la libera circolazione e le domande e gli interessi del mercato interno sono più importanti degli interessi dei dipendenti. La conseguenza delle sentenze è il dumping sociale. I lavoratori di paesi diversi sono messi uno contro l’altro. I datori di lavoro seri che vogliono pagare salari dignitosi e offrire condizioni di lavoro ragionevoli sono fuori combattimento. La Corte di giustizia non lascia spazio a dubbi. Ma perché la Commissione e il Consiglio restano indifferenti in merito? Per quale motivo approvare un Trattato che rafforza ulteriormente gli interessi del mercato, a discapito di quelli dei lavoratori?</p>
      <p sl="sv">La sentenza Vaxholm ha fornito tre risposte inequivocabili: primo, gli Stati membri non possono decidere su questioni relative al mercato del lavoro; secondo, i dipendenti non possono ricorrere a controversie che spaccano il mercato interno, pertanto la Corte toglie ai lavoratori il loro unico strumento efficace atto a difendere il principio di pari retribuzione per pari lavoro; terzo, le imprese che si sono stabilite in paesi dell’UE con livelli salariali inferiori, ottengono il diritto di trasferire i dipendenti negli altri paesi per lavorare con gli stessi salari bassi.</p>
      <p sl="sv">Organizzazioni sindacali, politiche e non governative e milioni di persone normali hanno riconosciuto la possibilità di un’Europa dei cittadini, ma quando lo faranno anche la Commissione e il Consiglio?</p>
    </intervention>
    <intervention id="3-024" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Il Presidente Barroso ha parlato di inflazione. L’inflazione è uno spettro che ancora una volta perseguita gli Stati membri. Al 3,2%, attualmente è ben superiore all’obiettivo del 2%, ed è una tendenza preoccupante, provocata da un aumento delle retribuzioni, come nei Paesi Bassi. La discussione dello scorso anno in preparazione per il vertice di primavera è stata dominata dalle riforme allo Stato assistenziale. Ciò era assolutamente ragionevole. Gli Stati assistenziali erano diventati insostenibili. Vari Stati membri hanno gestito questa situazione in maniera vantaggiosa e ora si trovano in una posizione migliore.</p>
      <p sl="nl">Tuttavia, signor Presidente, la prospettiva non è piacevole. L’inflazione è eccessivamente elevata; il costo delle materie prime è in rialzo; recentemente le banche centrali hanno dovuto evitare una crisi dei crediti sui mercati finanziari con prestiti notevoli. La fiducia dei consumatori ora deve riprendersi.</p>
      <p sl="nl">La scorsa settimana il Presidente Trichet ha affermato che, in conformità della posizione di politica monetaria, la Banca centrale europea continuerebbe nel suo proposito di mantenere la stabilità, e la BCE deve fare in modo indipendente ciò che anche il nuovo direttore francese del Fondo monetario internazionale richiede. Tuttavia, è a discrezione degli Stati membri sostenere questa politica garantendo che gli aumenti delle retribuzioni siano controllati.</p>
      <p sl="nl">Il Presidente del Consiglio può indicare quali misure aggiuntive intraprenderà il Consiglio al fine di invertire la tendenza? Possiamo attenderci provvedimenti volti a verificare l’aumento già eccessivamente accelerato delle retribuzioni? Molte grazie.</p>
    </intervention>
    <intervention id="3-025" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, sembra che un argomento di discussione al vertice di primavera sarà l’Unione per il Mediterraneo, per cui non sono ancora stati chiariti né la struttura, né il quadro e nemmeno i finanziamenti. Tale dibattito potrebbe probabilmente affiancare altre questioni economiche, quali l’attuazione della strategia di Lisbona o in quale modo stimolare l’economia rispetto alla crisi finanziaria internazionale.</p>
      <p sl="de">Innanzi tutto abbiamo avuto il consiglio del Baltico, poi il partenariato euromediterraneo. Le regioni marine stanno quindi collaborando in vari modi. Tuttavia, l’argomentazione secondo cui un’Unione per il Mediterraneo consoliderà la cooperazione a livello governativo, nell’ottica di contrastare l’immigrazione illegale, a mio parere è ingannevole.</p>
      <p sl="de">Inoltre sarebbe sbagliato fornire ulteriore sostegno economico agli Stati africani con il pretesto di promuovere le relazioni di vicinato, senza stabilire condizioni. I paesi africani di origine e di passaggio per gli innumerevoli rifugiati economici hanno, dopo tutto, intascato grandi quantità di aiuti allo sviluppo, spesso senza mostrare la più lieve volontà di riprendersi i propri connazionali. In generale, quindi, un aiuto finanziario deve essere associato alla conclusione di un accordo al fine di riaccogliere i rifugiati illegali o a pacchetti di misure volte a prevenire la migrazione illegale.</p>
    </intervention>
    <intervention id="3-026" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Signor Presidente in carica del Consiglio, signor Presidente della Commissione, signor Presidente del Parlamento, onorevoli colleghi, se consideriamo l’agenda del vertice di primavera troviamo un elenco pressoché completo delle sfide socioeconomiche ed ecologiche che deve affrontare la nostra generazione: è questa la situazione se vogliamo assumerci la responsabilità per chi verrà dopo di noi in un periodo di globalizzazione, cambiamenti climatici, progressi tecnologici e invecchiamento demografico.</p>
      <p sl="nl">Senza dubbio siamo responsabili degli obiettivi e degli approcci necessari per ottenere ciò, e certamente ci attendiamo che tutti facciano quello che hanno detto e che sia esercitata una sufficiente pressione a tutti i livelli politici per raggiungere risultati.</p>
      <p sl="nl">In quanto coordinatrice del gruppo per la strategia di Lisbona, vorrei dire quanto apprezziamo il fatto che la Commissione abbia presentato il programma comunitario di Lisbona. A ognuno dei 10 punti va il nostro pieno sostegno, e lo stesso vale per l’annuncio di una normativa sulle piccole imprese. Tuttavia, questa iniziativa sarà concreta a condizione che la normativa sulle piccole imprese sia favorevole alle PMI non solo in teoria. Questa normativa, signor Presidente, deve quindi andare oltre la Carta delle PMI, che è stata approvata alcuni anni fa a Santa Maria de Feira. Affinché ciò avvenga, la normativa sulle piccole imprese deve garantire che sia creato il miglior contesto operativo possibile per le PMI, e tale aspetto è applicabile alle microimprese nonché alle piccole e medie imprese.</p>
      <p sl="nl">A tale scopo, si rivela assolutamente necessaria una condizione che deve essere applicata a ogni livello, a misure concrete o di pura semplificazione: innanzi tutto pensare piccolo. Considerare le PMI il punto di partenza e non un’eccezione, e far sì che questo sia un criterio vincolante in modo che alla fine diventi più di uno slogan . Soltanto in questo modo riusciremo davvero a raggiungere le imprese che costituiscono la parte principale del contesto in cui operano, ma, ancora più importante, che offrono il maggiore numero di posti di lavoro e quelli che vengono creati attualmente.</p>
      <p sl="nl">Sarebbe un’azione molto positiva, signori membri della Commissione e del Consiglio, se domani al Consiglio di primavera potesse essere concordato in una volta e per tutti questo principio vincolante. Grazie per l’attenzione.</p>
    </intervention>
    <intervention id="3-027" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Presidente della Commissione, onorevoli colleghi, alla vigilia del vertice di primavera, l’economia è in subbuglio, i mercati sono deregolamentati, le borse stanno precipitando e la crescita è in calo. Si tratta del capitalismo internazionale, che crea ricchezza o distrugge valore per capriccio dei mercati, bolle speculative, derivati finanziari e folli operatori economici che, tra l’altro, stanno semplicemente facendo ciò che è stato chiesto loro, vale a dire ottenere il massimo profitto nel minor tempo possibile.</p>
      <p sl="fr">Tuttavia, sebbene i mercati siano di questa sorta, nessuna società è in grado di vivere così. In ogni caso, è questo fenomeno che può offrire all’Europa il suo reale significato nel mercato globalizzato: un’Europa che ovviamente non può del tutto sottrarsi a questa turbolenza, un’Europa che costituisce uno dei principali attori della globalizzazione, spesso a proprio vantaggio, ma che soprattutto trova in questo elemento il proprio significato e la propria vocazione al fine di controbilanciare il folle capitalismo tramite una regolamentazione pubblica, una stabilizzazione economica, politiche pubbliche attive intese a sostenere una crescita dell’economia reale, gli investimenti pubblici e privati in ricerca, innovazione e infrastrutture a livello europeo. La politica monetaria, ad esempio, dovrebbe proteggere la stabilità, cosa che fa, ma stimolare inoltre la crescita e regolare la parità nel miglior modo possibile per difendere le nostre esportazioni, anche se attualmente, purtroppo, ciò non avviene ancora.</p>
      <p sl="fr">Infine e soprattutto, il nostro gruppo sottolinea che l’UE deve compensare questa economia destabilizzata dell’alta finanza con un’efficace protezione sociale, solidi servizi pubblici e diritti sociali garantiti per i lavoratori.</p>
      <p sl="fr">Signor Presidente, l’Europa ora deve intervenire in maniera decisa al fine di prevenire e tutelare: non può solamente agire come un mercato interno nel vasto mercato globale. Deve essere più sensibile in termini sociali. Questa è inoltre la strada da percorrere per riacquistare il sostegno e la fiducia dei cittadini.</p>
      <p sl="fr">Ora appoggiamo la strategia di Lisbona, una strategia fondamentalmente basata su questi tre pilastri, già menzionati in Aula, ma le parole devono essere accompagnate dall’azione, da politiche europee effettive; altrimenti le intenzioni a livello sociale rimarranno lettera morta.</p>
      <p sl="fr">Perciò abbiamo chiesto un riesame degli orientamenti, visto che possono essere usati per gestire il progetto. Domandiamo nello specifico, tuttavia, dal momento che in questo caso è importante la sostanza, di riavviare l’agenda sociale europea. Deve esserci, ad esempio, una reazione da parte della Commissione riguardo alla causa Laval . La Commissione deve utilizzare i propri poteri d’iniziativa al fine di proporre una revisione della direttiva sul distacco dei lavoratori. Si deve procedere a una revisione davvero ambiziosa della direttiva sui comitati aziendali europei al fine di consentire il dialogo sociale nei grandi gruppi che affrontano una ristrutturazione, affinché possa essere utilizzata in modo efficace e in tempo utile. Si deve rivedere nonché adeguare effettivamente la direttiva sull’orario di lavoro per contrastare gli opt-out e l’abuso di ore di lavoro eccessive. Occorre adottare la direttiva sul lavoro temporaneo al fine di combattere l’occupazione casuale, e avviare un ambizioso programma di apprendimento permanente in modo che il quinto pilastro, questa quinta libertà fondamentale, non sia riservata soltanto a un’élite , ma permetta a tutte le persone di realizzare effettivamente il proprio potenziale in quanto lavoratori, e di essere in grado di adattarsi ai cambiamenti dell’economia e del mercato del lavoro.</p>
      <p sl="fr">Signor Presidente della Commissione, questo è il nostro messaggio: usi il suo potere d’iniziativa per aiutare il Consiglio ad adottare un ambizioso programma a favore di un’Europa sociale.</p>
    </intervention>
    <intervention id="3-028" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, è difficile assumersi la responsabilità per l’avvenire dell’Europa. Dobbiamo far fronte alla globalizzazione e alla concorrenza che ne deriva. Dobbiamo affrontare le complicate problematiche legate alla demografia, con un boom di pensionati e una popolazione in declino fino al 2020, l’anno in cui dovremmo raggiungere gli obiettivi in materia di ambiente e clima che abbiamo stabilito, vale a dire gli obiettivi 20-20-20. Dobbiamo garantire di avere uno sviluppo economicamente sostenibile in Europa. Sono lieta che, quando discutiamo di questioni relative alla strategia di Lisbona, questo aspetto rappresenti un approccio esauriente allo sviluppo economico sostenibile, alla crescita economica, alla responsabilità ambientale e alla politica socialmente responsabile.</p>
      <p sl="sv">Constatiamo che sforzi combinati stanno sortendo risultati. E’ positivo. Riteniamo inoltre che sia della massima importanza una strategia congiunta. La cooperazione avviata tra il Parlamento europeo e i parlamenti nazionali è assolutamente fondamentale.</p>
      <p sl="sv">Vorrei concentrare l’attenzione sul nuovo settore che è stato inserito nella risoluzione di quest’anno, ovvero la politica dei trasporti, da cui molto dipende quando si tratta di obiettivi relativi al clima e di crescita. Ci troviamo in una situazione in cui dovremo essere in grado di creare maggiori posti di lavoro in Europa grazie a una politica dei trasporti efficace, sostenibile e compatibile dal punto di vista ambientale.</p>
      <p sl="sv">Il fatto è che le diverse aree politiche sono connesse. Non ha senso formulare dichiarazioni d’intenti relative agli obiettivi 20-20-20 nella politica in materia di clima laddove non sono anche riflesse nella risoluzione del Consiglio sulla strategia di Lisbona. Spero pertanto che, quando considereremo i risultati del vertice di primavera, troveremo una politica completa che risponda alla crescita economica e alla politica nel settore del clima. Questa è una sfida, amici miei!</p>
    </intervention>
    <intervention id="3-029" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, il disordine finanziario mondiale deve essere affrontato con serietà dal prossimo Consiglio europeo.</p>
      <p sl="it">Eurolandia sembra vacillare sotto la pressione di ondate di denaro in fuga dai bond italiani, greci, spagnoli e francesi per rifugiarsi nei titoli di stato tedeschi. La forbice fra bond italiani e tedeschi è giunta oltre i 63 punti, come nel ‘99 quando sembrava che l’Italia non potesse mantenere rigorosamente i limiti di Maastricht.</p>
      <p sl="it">Ancora ieri, in Italia, un’asta di BOT è andata parzialmente deserta. Il Telegraph del 6 marzo rivela che una grande banca di investimenti, che ha speculato con un gioco di arbitraggio fra quotazioni di acquisto e di vendita di bond italiani e derivati del credito, sarebbe stata costretta a liquidare tutti i bond . Il Tesoro italiano è dovuto intervenire per sostenere il valore dei BOT.</p>
      <p sl="it">E’ vero o non è vero quel che si dice da tempo nei mercati dell’alta finanza, scommettendo sull’uscita dell’Italia dall’euro? E’ debole questa Europa e occorrerebbe, per affrontare problemi di questa gravità, ben altra forza da parte dei governi nazionali in luogo delle vecchie e inutili misure proposte dai tecnocrati di Bruxelles, attuando i necessari interventi e non le ricette illuministe come la riduzione dei tassi e le iniezioni di liquidità.</p>
      <p sl="it">Ascoltate piuttosto la voce dei popoli e dei territori! Si torni all’economia reale e si attui la cogestione e la partecipazione dei lavoratori all’azionariato delle imprese!</p>
    </intervention>
    <intervention id="3-030" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, signor Presidente in carica del Consiglio, i vertici di primavera mi lasciano l’amaro in bocca. E’ vero che stiamo festeggiando il 50° anniversario dell’Europa, ed è positivo richiamare alla memoria queste cose. Tuttavia, onorevoli colleghi, mi ricordo anche del vertice di Göteborg, che ha rappresentato una vittoria senza precedenti a livello ecologico, poiché i capi di Stato e di governo hanno raggiunto un accordo al fine di svolgere il vertice di primavera per tracciare il bilancio dello sviluppo sostenibile delle nostre politiche europee nei settori della salute ambientale, della salute e dell’integrazione sociale.</p>
      <p sl="fr">In Europa, ad esempio, Mittal-Arcelor , l’organizzazione a elevato consumo di energia per eccellenza, è pronta a tagliare 600 posti di lavoro tra enormi profitti, e l’UE è pronta a offrirle quote gratuite di emissioni di gas a effetto serra. I nostri cittadini ora sono turbati e i giovani angosciati dall’eredità che stiamo loro lasciando.</p>
      <p sl="fr">Onorevoli colleghi, si annuncia una rivoluzione nel momento in cui proponete, ad esempio, che le emissioni dei gas a effetto serra dovrebbero essere ridotte del 20%. Sappiamo che ciò è ben al di sotto di quanto andrebbe fatto. Ad esempio, Lester Brown, che abbiamo incontrato la scorsa settimana, si è emozionato dicendoci che le emissioni andrebbero ridotte dell’80% tra oggi e il 2020, se intendiamo avere una possibilità di invertire la tendenza. Quindi, onorevoli colleghi, non credo nel nostro progetto: è inferiore alle aspettative, e del tutto inadeguato per la crisi ambientale che mette a repentaglio l’intero pianeta.</p>
    </intervention>
    <intervention id="3-031" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Presidente, adesso il Parlamento europeo festeggia il suo 50° anniversario, mi aspettavo che i rappresentanti della Commissione e del Consiglio partecipassero con maggiore sincerità e modestia. Anziché congratularsi e lodarsi a vicenda, ed edulcorare la realtà, vorrei che parlassero dei fallimenti e dei problemi che preoccupano i cittadini europei.</p>
      <p sl="el">Nel corso degli anni passati, le disparità sono aumentate e la povertà si è acuita. Per quanto riguarda gli obiettivi di Lisbona, sono stati fissati da lei, Presidente Barroso, ma non mi sta ascoltando perché sta parlando con il suo collega, ha dimenticato gli obiettivi in merito a coesione sociale e tutela ambientale, Presidente Barroso! In Kosovo, sta dimenticando l’ONU e il diritto internazionale!</p>
      <p sl="el">Per quanto riguarda voi, rappresentanti del Consiglio, anziché promuovere con ambizione il pacchetto Barroso sul cambiamento climatico, state cercando di vanificarlo. Questo era ciò che mi aspettavo diceste, invece di congratularvi l’un l’altro.</p>
    </intervention>
    <intervention id="3-032" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Sono molto sorpreso che la situazione in Turchia non sia stata collocata in cima all’agenda di questa settimana. Finora è sempre stato sostenuto che il processo negoziale con la Turchia si sarebbe svolto in parallelo con il progresso delle riforme turche.</p>
      <p sl="nl">E’ avvenuto esattamente il contrario. Il processo di riforma ha quasi del tutto subito una battuta d’arresto, ma i negoziati semplicemente proseguono. Tutto ciò che possiamo dire è che la Turchia sta accumulando le provocazioni. La libertà di espressione è ufficialmente impedita in virtù dell’articolo 301 del codice penale turco. Il governo turco ha convenuto di cancellare o almeno riformare tale articolo entro la fine dell’anno, ma nulla è stato fatto. Ha inoltre reso laconicamente noto che esisteva una priorità più rilevante, vale a dire l’abolizione del divieto di indossare il velo nelle università. L’islamizzazione e il furtivo annullamento graduale dell’attuale Stato hanno la precedenza.</p>
      <p sl="nl">Il Primo Ministro turco Erdogan si è quindi recato in Germania per ricordare ai turchi che vivono lì di non adattarsi in maniera eccessivamente opportuna, e chiedere l’istituzione di università turche in Europa. Il Primo Ministro Erdogan si è comportato come un comandante vittorioso che ispeziona le proprie truppe in territorio occupato.</p>
      <p sl="nl">Inoltre, la Turchia bombarda da settimane l’Iraq settentrionale. Circa 10 000 truppe hanno invaso il paese. E’ quasi come se la Croazia, un altro Stato membro candidato, attaccasse il Montenegro. Sarebbe ovviamente assurdo, e nessuno nell’Unione europea accetterebbe una cosa del genere, eppure a quanto pare la Turchia può comportarsi come vuole.</p>
      <p sl="nl">Pertanto, signor Presidente, la mia domanda è: per quanto l’Unione europea continuerà a comportarsi da mammoletta nei negoziati con la Turchia?</p>
    </intervention>
    <intervention id="3-033" speaker_id="28381" name="João de Deus PINHEIRO" is_mep="True" mode="spoken" nationality="Portugal" birth_date="11-07-1945" birth_place="Lisboa" p_group="Group of the European People's Party (Christian Democrats) and European Democrats - Vice" m_state="PT">
      <p sl="pt">Signor Presidente in carica del Consiglio, signor Presidente della Commissione, si dovrebbe notare che dal 2005, grazie all’attuale Commissione, la strategia di Lisbona si è scossa dal precedente stato di apatia. Devo quindi far presente al Presidente in carica del Consiglio che è essenziale, insieme alla valuta unica e al mercato interno, attribuire maggiore responsabilità alla Commissione e consentirle di essere il perno della strategia di Lisbona, anziché continuare con l’idea di intergovernalismo, che non ci ha condotto da nessuna parte.</p>
      <p sl="pt">Per quanto riguarda il triangolo istruzione/ricerca/innovazione, la soluzione semplicistica di introdurre denaro in modo indiscriminato nella ricerca deve essere evitata. In luogo di articoli scientifici o concetti fantasiosi, occorre una migliore innovazione, che è qualcosa di ben diverso. L’innovazione esige una cultura che apprezzi l’imprenditorialità e le persone disposte ad assumersi rischi, che sono esattamente coloro che sanno come arricchirsi partendo dalla conoscenza e non viceversa, in altre parole sperperare denaro indiscriminatamente per vedere se compare la conoscenza.</p>
      <p sl="pt">Per quanto riguarda l’istruzione, è fondamentale creare anche una cultura della competitività e della creatività orientata. Dovremmo respingere fermamente le facili soluzioni che ostacolano il futuro successo delle persone e delle imprese.</p>
      <p sl="pt">Di conseguenza, signor Presidente, accolgo con favore le proposte della Commissione volte a incoraggiare imprenditorialità, ricerca diretta, collegamenti tra scuole e imprese, creatività nel sistema educativo, domanda e competitività. Tuttavia, oltre a ciò, vorrei affermare che l’impulso all’innovazione e alla strategia di Lisbona si può riassumere in due parole: l’Europa, le imprese e le università devono creare valore.</p>
    </intervention>
    <intervention id="3-034" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente della Commissione, di fronte a quest’Assemblea ha dichiarato di essersi avvicinato al modo di pensare del Parlamento europeo. La mia precisa domanda è: in quale misura questo avvicinamento alla posizione del Parlamento ha condotto a un nuovo interesse, o alla definizione di una sola nuova priorità negli orientamenti di politica economica e sociale che sono in procinto di essere adottati dal Consiglio nei prossimi giorni?</p>
      <p sl="de">Ho un’opinione differente. Ritengo che lei stia usando il Consiglio, che non era preparato ad accettare idee diverse, come giustificazione, e che il Consiglio stia utilizzando come scusa i messaggi che lei, Presidente Barroso, invia da mesi, vale a dire che non occorre alcun cambiamento. Credo che tale lavoro di gruppo abbia prodotto un cartello che blocca la politica, dotato di un mantra comune: tutto come sempre. Questo concetto, tuttavia, non è nell’interesse dei cittadini e delle imprese d’Europa e del Parlamento europeo, che ha elaborato numerose risoluzioni che chiedevano di prestare maggiore attenzione alle condizioni economiche, sociali e ambientali nell’Unione europea.</p>
      <p sl="de">Come hanno mostrato i nostri stessi studi, stiamo rallentando in termini di ricerca e sviluppo. Siamo rimasti indietro rispetto agli Stati Uniti. Eravamo allo stesso livello dai primi anni ottanta, e nel frattempo siamo stati distanziati non solo dal Giappone, ma siamo stati superati anche dai cinesi, la cui spesa per R&amp;S nel settore economico ora è più cospicua di quello delle imprese nell’Unione europea. Quando vi sveglierete? Quando adotterete un atteggiamento favorevole nei confronti della qualità delle finanze e degli investimenti nell’Unione europea per il bene della popolazione europea? E’ arrivato il momento!</p>
    </intervention>
    <intervention id="3-035" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, al Consiglio di primavera dello scorso anno, i leader dell’UE siglarono un obiettivo del “20% entro il 2020” a favore dell’efficienza energetica, ma il conseguimento del risultato non procede a ritmo sostenuto. La relazione del Parlamento sul piano d’azione per l’efficienza energetica ha rivelato i principali fallimenti nell’attuazione della normativa in materia. In gennaio, la prima valutazione della Commissione sui piani d’azione nazionali per l’efficienza energetica ha parlato del divario tra l’impegno politico a favore dell’efficienza energetica e il reale conseguimento. L’efficienza energetica è alla base di tutti gli obiettivi dell’UE relativi a emissioni di CO2 , fonti rinnovabili, sicurezza dell’approvvigionamento e agenda di Lisbona, tutti i temi che stiamo discutendo stamattina.</p>
      <p sl="en">Pertanto, sarei grata se il Presidente in carica del Consiglio e il Presidente della Commissione indicassero che cosa intende fare il Consiglio di primavera di quest’anno al fine di migliorare i risultati relativi all’efficienza energetica.</p>
    </intervention>
    <intervention id="3-036" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, gli obiettivi della strategia di Lisbona sono stati definiti otto anni fa. La priorità della strategia era garantire che l’Europa crescesse più rapidamente degli Stati Uniti, rafforzando allo stesso tempo un’occupazione sostenibile. E’ stato ufficialmente constatato un fallimento su entrambi i fronti. Esiste un’evidente mancanza di coesione tra la strategia di Lisbona e l’effettiva applicazione, ad esempio, della politica agricola comune.</p>
      <p sl="pl">Una dimostrazione di ciò è la riforma del mercato nel settore dello zucchero. In molte occasioni, la Commissione europea ha esercitato pressioni per le riforme senza considerare il pertinente quadro sociale. Con questo intendo fare riferimento al caso della fabbrica di zucchero di Lublino, in Polonia. Contrariamente anche alle disposizioni dell’Unione, si ha intenzione di licenziare tutto il personale di questo stabilimento, di demolire gli edifici e abbandonare strutture moderne. Si pensa inoltre di privare i coltivatori dell’intera regione del proprio sostentamento. Un’indennità compensativa forfettaria non risolverà il problema relativo all’occupazione. Tali azioni sono contrarie agli obiettivi indicati nella strategia di Lisbona. Misure assurde di questo tipo certamente non ci avvicinano al raggiungimento di tali obiettivi.</p>
    </intervention>
    <intervention id="3-037" speaker_id="28236" name="Gisela KALLENBACH" is_mep="True" mode="spoken" nationality="Germany" birth_date="28-03-1944" birth_place="Soldin" p_group="Group of the Greens/European Free Alliance" m_state="DE">
      <p sl="de">Signor Presidente, desidero introdurre un argomento del tutto nuovo che finora non è stato citato, e ricordare la discussione svoltasi in quest’Aula un mese fa sul futuro della politica di coesione e il collegamento tra due documenti europei: la Carta di Lipsia e l’agenda territoriale. Tale discussione purtroppo si è tenuta senza la partecipazione di un rappresentante del Consiglio. Le conferenze ministeriali che hanno preceduto il nostro dibattito, con la Presidenza tedesca e portoghese del Consiglio, hanno espresso un’aspettativa certa che l’agenda territoriale sarebbe stata discussa al vertice di primavera al fine di conferire un maggiore peso politico alla dimensione territoriale.</p>
      <p sl="de">Il nuovo contesto particolare è che la dimensione territoriale è stata inserita nel Trattato di Lisbona in quanto nuovo obiettivo comunitario. Secondo i documenti cui ho avuto accesso, tuttavia, la materia non viene menzionata. Per quale motivo? La politica di coesione è l’applicazione pratica del principio di solidarietà; quindi, senza dubbio, ci terrà occupati per più tempo della strategia di Lisbona, che dopotutto si deve concludere con successo entro il 2010.</p>
    </intervention>
    <intervention id="3-038" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, il sistema sta cedendo l’ultima parte di regolamentazione sotto il suo controllo. Lo Stato assistenziale sta scomparendo, il settore privato agisce senza impedimenti, si riducono le prestazioni sociali e il quadro istituzionale consente ai datori di lavoro di assumere e licenziare come vogliono. Nel frattempo, le condizioni di lavoro stanno peggiorando a causa dell’orario flessibile e, di conseguenza, i lavoratori sono sacrificati alla competitività per l’interesse di enormi profitti a favore del capitale.</p>
      <p sl="el">Tuttavia un altro vertice del Consiglio europeo è in procinto di occuparsi della strategia di Lisbona, che si ritiene abbia fallito e che occorre riesaminare. Una convergenza non è mai stata ottenuta, almeno per i lavoratori. Lisbona e i suoi satelliti insistono nel sostenere la filosofia dell’Unione incentrata sull’attività economica, mentre le politiche sociali continuano a rivestire un ruolo marginale.</p>
      <p sl="el">Occorre una radicale riorganizzazione che collochi nuovamente i cittadini al centro degli interessi dell’UE; abbiamo bisogno di una strategia antropocentrica.</p>
    </intervention>
    <intervention id="3-039" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, la ratifica della rinominata Costituzione europea minaccia la legittimità democratica dello stesso progetto europeo. Francesi e olandesi hanno respinto la Costituzione, eppure ora è stata riproposta con un nuovo nome e con quelli che Angela Merkel ha definito “ritocchi superficiali”. Adesso le istituzioni e gli Stati membri, incluso il governo laburista del Regno Unito, vogliono far credere in modo disonesto che tali modifiche giustifichino la violazione della loro promessa di referendum . Non è così, e la pretesa di farlo costituisce un notevole abuso di fiducia nei confronti dei cittadini.</p>
      <p sl="en">In Gran Bretagna, un gruppo organizzatore di una campagna ha appena avviato in maniera indipendente un voto controllato per corrispondenza in 10 collegi elettorali di Westminster. Hanno risposto oltre 150 000 votanti: l’88% voleva un referendum ; l’89% si opponeva al trattato. In sei collegi hanno votato più persone a favore di un referendum di quelle per il loro attuale deputato del Parlamento.</p>
      <p sl="en">I cittadini si sono espressi. Il Trattato non può essere legittimato senza il loro consenso. Il Consiglio europeo deve ascoltare. Dobbiamo indire un referendum .</p>
    </intervention>
    <intervention id="3-040" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Presidente del Consiglio, signor Presidente della Commissione, a differenza degli oratori del gruppo socialista, intendo lodare la Commissione per non aver modificato in modo affrettato gli orientamenti di politica economica in questo periodo di incertezza globale provocata dalla crisi finanziaria. Tale processo è parte integrante del dopo strategia di Lisbona. Vorrei elogiare in maniera esplicita la Commissione, poiché ha ragione.</p>
      <p sl="de">In effetti le carenze sono riconducibili all’attuazione da parte degli Stati membri, e il Presidente del Consiglio dovrebbe concentrarsi su tali aspetti negli Stati membri, e non su quali modifiche può operare la Commissione. Questo è il problema. Quando l’onorevole Bullman parla di un “cartello che blocca la politica”, la sua critica è del tutto ingiustificata.</p>
      <p sl="de">Secondo, le opportunità della globalizzazione dovrebbero essere sfruttate e i rischi ridotti al minimo. L’onorevole Schulz ha affermato che la povertà è aumentata. Si tratta soltanto di un’illusione! L’Europa è un modello di benessere! La prosperità in Europa è cresciuta, è cambiata la sua distribuzione. Tuttavia, la storia ci ha insegnato che cosa accade alle società in cui non esistono differenze nella distribuzione. Deve esserci una certa diversità al fine di stimolare la modernizzazione e il dinamismo. Questo concetto è senza dubbio innegabile.</p>
      <p sl="de">Terzo, per quanto riguarda la riduzione della burocrazia, è accaduto poco. Esiste un gruppo ad alto livello, ma non è più stato nominato. E’ ancora operativo? Quali sono i risultati intermedi? Quando possiamo attenderli? Dovremmo conoscerli prima delle elezioni europee.</p>
      <p sl="de">L’ultima considerazione riguarda la stabilità dei mercati finanziari. Effettivamente è vero che l’avidità sui mercati finanziari è maggiore della paura di scossoni, e la Commissione deve intervenire a tale proposito. Ha già annunciato alcuni piani.</p>
      <p sl="de">Per quanto riguarda i cambiamenti climatici, anche in questo caso il dovere primario della Commissione è convincere gli Stati membri al vertice a rispettare gli obiettivi precedenti. Alcuni Stati membri in effetti hanno superato abbondantemente le quote di emissione di CO2 in confronto a quanto autorizzato. In che modo possiamo introdurre efficacemente nuove misure, a meno che i trasgressori di ieri e di oggi non siano puniti?</p>
    </intervention>
    <intervention id="3-041" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Signor Presidente, al pari della Commissione, sono lieto che ci siano più posti di lavoro e che sia aumentata la produttività. Tuttavia, come molti hanno evidenziato, esiste il rovescio della medaglia. Molti nuovi posti di lavoro sono incerti e non danno la possibilità di vivere. Le opportunità di formazione sono distribuite in maniera estremamente irregolare. Alcune regioni non sono in grado di stare al passo con lo sviluppo. Occorre quindi un’Europa sociale che offra occupazioni sicure con retribuzioni dignitose e medesime possibilità di formazione per tutti, e che garantisca che lo sviluppo sia positivo anche nelle regioni.</p>
      <p sl="sv">Da tempo discutiamo sulla flessicurezza. Ora un modello di flessicurezza è stato messo in discussione dalla Corte europea di giustizia nella causa Laval , che non considera il sistema applicato in Scandinavia abbastanza positivo. E’ stato messo in discussione sulla base del fatto che la libera circolazione ha la precedenza sul diritto allo sciopero e che il principio di pari retribuzione per pari lavoro non dovrebbe essere applicato. Si dà il via al dumping sociale, ma non solo; tale azione significa anche che le imprese che concedono retribuzioni dignitose secondo gli accordi incontreranno difficoltà a competere. La situazione può sfociare nel protezionismo. Condivido la visione della Commissione in merito al fatto che non ne abbiamo bisogno. E’ quindi importante per la Commissione chiarire che si deve applicare il principio pari retribuzione per pari lavoro e che dobbiamo disporre di condizioni sociali favorevoli in Europa, affinché nell’UE non avanzi un’ondata di protezionismo.</p>
    </intervention>
    <intervention id="3-042" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Vorrei affrontare il coordinamento della politica economica. L’Unione europea è prima di tutto un’unione economica fondata su valori morali. Alle nuove sfide che si pongono, l’UE deve trovare soluzioni per affrontarle in modo rapido e flessibile al fine di non perdere la corsa del dinamismo e della competitività.</p>
      <p sl="lt">Purtroppo, il recente sistema di coordinamento della politica economica (il Trattato di Lisbona, il quadro di politica economica) prevede una serie di fasi, è ben lungi dall’essere efficiente e impedisce lo sviluppo del mercato interno, la risorsa principale della crescita economica.</p>
      <p sl="lt">Sono quindi del’avviso che il Parlamento europeo, e probabilmente la Commissione, dovrebbero presentare una proposta al Consiglio europeo per analizzare tale meccanismo nell’ottica di renderlo più flessibile, affinché possa rispondere in modo adeguato alle sfide. Questo sarebbe il metodo migliore per garantire la continuità della politica economica, consolidare le riforme e permettere all’economia dell’UE di adattarsi alle nuove sfide.</p>
      <p sl="lt">La ragione per cui alcuni nuovi programmi non funzionano correttamente è dovuta al fatto che la loro applicabilità a livello economico nel mondo globalizzato non è stata verificata in anticipo. Nel frattempo, discutiamo di cambiamenti climatici, di strategia per l’energia, e così via, ma tutti questi strumenti, come già è stato evidenziato, devono essere coordinati e le loro conseguenze economiche valutate. Solo allora saranno obiettivi conseguibili.</p>
    </intervention>
    <intervention id="3-043" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signor Presidente, sull’agenda per il prossimo Consiglio ci sono piani per il mercato interno dell’energia e del gas.</p>
      <p sl="pl">Una proprietà separata dell’energia e le reti di distribuzione rappresentano una questione cruciale a prescindere da chi è al potere al Cremlino. Con il Presidente Medvedew non avverrà alcun cambiamento nella politica energetica russa che ricatta gli Stati membri dell’Unione e i paesi confinanti. Risparmiare energia e aumentare la quota di fonti di energia rinnovabili consumate costituisce solo parte della soluzione a tali problemi. Si deve anche prendere in considerazione l’aspetto politico, se si vuole attuare appieno la politica europea in materia di energia. Dobbiamo rendere estremamente chiaro ciò che ci aspettiamo dalla Russia e da Gazprom a titolo di reciprocità. Gazprom è un monopolio russo presente in 16 Stati membri dell’Unione come fornitore di energia o proprietario delle reti di distribuzione. Se non imponiamo restrizioni a questo aggressivo monopolio, le disposizioni del Trattato di Lisbona relative alla solidarietà in materia di energia potrebbero essere collocate accanto alle favole.</p>
    </intervention>
    <intervention id="3-044" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, non è singolare che, mentre discutiamo del modo in cui rendere l’Europa più competitiva al fine di ottenere più posti di lavoro, il dibattito propenda in maggior misura verso la convinzione che sia possibile creare occupazione mediante nuove norme? Non si tratta di ciò.</p>
      <p sl="en">Vorrei svelare un segreto agli amici socialisti presenti oggi in Aula: affinché ci siano dipendenti, c’è bisogno di datori di lavoro, non esistono dipendenti senza datori di lavoro. Il loro principale problema è che sono talmente desiderosi di credere che i posti di lavoro si possano creare mediante disposizioni, da dimenticare che occorre introdurre le precondizioni e le opportunità per nuove imprese e nuovi posti di lavoro, poiché non esiste maggior fallimento sociale della disoccupazione, né maggior successo di ogni nuovo impiego che riusciamo a ottenere in Europa e nei nostri Stati membri.</p>
      <p sl="en">Desidero sottolineare ciò che ha detto il Presidente in merito al conseguimento di risultati tramite l’agenda di Lisbona. Non dimentichiamoci che il mondo si sta muovendo rapidamente e dobbiamo essere più competitivi e più imprenditoriali.</p>
      <p sl="en">Vorrei che al Consiglio europeo e in seguito si considerassero tre aspetti. Il primo, relativo alla burocrazia e all’obiettivo di legiferare meglio: riferire annualmente i risultati in merito ai progressi nello snellimento della burocrazia al fine di dimostrare che entro il 2012si raggiungerà un taglio del 25% rispetto a oggi.</p>
      <p sl="en">Vorrei inoltre che si garantisse che la direttiva sui servizi sarà pienamente applicata in ogni Stato membro il più presto possibile, che stiamo agevolando le nuove imprese mediante una politica ad ampio raggio più offensiva e attiva.</p>
      <p sl="en">Ritengo che il nostro successo nel rendere l’Europa più competitiva risieda nel far sì che le piccole e medie imprese siano in grado di operare su tutto il mercato interno. E’ un compito che dobbiamo affrontare e lei dovrebbe compiere i primi passi, insieme alla Presidenza slovena, alla fine di questa settimana.</p>
    </intervention>
    <intervention id="3-045" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Signor Presidente, signor Presidente della Commissione, come sapete, il prossimo anno sarà l’Anno europeo della creatività e dell’innovazione. Si tratta di una prova ancora più evidente che l’UE spera di rafforzare la propria competitività e affrontare le sfide della globalizzazione. Si ricorre al “triangolo della conoscenza”: innovazione, promozione della ricerca e istruzione.</p>
      <p sl="el">Le politiche comunitarie e nazionali in materia di occupazione e sostegno ai giovani, soprattutto nel settore dell’istruzione, dovrebbero conformarsi a questo ambizioso obiettivo, nonché compiere sforzi sistematici e coordinati a livello regionale, nazionale ed europeo al fine di liberare le riserve significative di conoscenza e il potenziale di ricerca dell’UE. In questo quadro, tuttavia, desidero sottolineare che il riconoscimento della libera circolazione della conoscenza, la quinta libertà, è essenziale; il Consiglio europeo dovrebbe evidenziare anche questo aspetto.</p>
      <p sl="el">Dovremmo inoltre riconoscere questa importante iniziativa in tale contesto a livello comunitario. I programmi ERASMUS e COMENIUS rappresentano il cuore dell’iniziativa. Evidenziamo che il nuovo programma, soprattutto Erasmus Mundus, che prevede sia mobilità al di fuori dei confini dell’UE che una mobilità per i dottorandi, è un progetto che otterrà pieno appoggio da parte del Parlamento. E’ compito degli Stati membri accrescere il coordinamento sulla base del processo di Bologna e concretizzare tale mobilità.</p>
    </intervention>
    <intervention id="3-046" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">La discussione sulla politica energetica comune e sulla sicurezza in materia è iniziata nel 2006 in seguito alla crisi russo-ucraina relativa al gas, le cui conseguenze hanno avuto un impatto sfavorevole sull’Europa. Purtroppo, non disponiamo ancora di una politica energetica comune definita in modo chiaro, né di una politica esterna in merito.</p>
      <p sl="lt">Mi auguro che il Consiglio europeo tenga un dibattito approfondito sulle questioni relative alla sicurezza energetica dell’UE, inclusa quella della Lituania, progetti considerati i piani di chiudere la centrale nucleare di Ignalina.</p>
      <p sl="lt">Con la chiusura di questa centrale, la Lituania diventerebbe del tutto dipendente da un’unica fonte, il gas importato dalla Russia. L’aumento dei prezzi di petrolio e gas si rifletterà nel raddoppiamento del prezzo dell’elettricità in Lituania. Di conseguenza, avrà un effetto disastroso sulle famiglie e sull’economia generale del paese.</p>
      <p sl="lt">Inoltre, la Russia è incline a manovrare le forniture di energia al fine di perseguire le proprie ambizioni politiche. La Lituania ha già sperimentato questa situazione.</p>
      <p sl="lt">In virtù dell’articolo 37 e del protocollo n. 4 del Trattato di adesione, esorto la Commissione a contribuire alla ricerca di una soluzione; una possibilità sarebbe posticipare la chiusura della centrale nucleare di Ignalina, una struttura sicura.</p>
    </intervention>
    <intervention id="3-047" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Presidente della Commissione, vorrei richiamare il vertice di primavera dello scorso anno. E’ stato un incontro di notevole successo, con Angela Merkel, e ora si tratta di trasporre in normativa le decisioni raggiunte il 7 marzo dell’anno scorso.</p>
      <p sl="de">Tuttavia, una normativa non dovrebbe essere penalizzante; dovrebbe motivare i nostri cittadini e le nostre imprese a innovarsi e ottenere infine maggiore sostenibilità. Dall’attuale discussione pare che il dibattito sul CO2 costituisca la questione più importante. Ritengo che il problema reale sia più profondo: riguarda la sostenibilità. In che modo dovremmo gestire le nostre risorse a lungo termine? A mio avviso, il nodo è che dobbiamo gestire la nostra economia impiegando in futuro meno risorse fossili.</p>
      <p sl="de">Signor Commissario, siamo costretti a trattare questo argomento in Aula poiché non possiamo accettare tutto ciò che ha proposto. Per quanto riguarda le norme per i veicoli, ad esempio, non approvo il fatto che si sappia già l’ammontare della sanzione, ma ancora nulla in merito alle norme da rispettare. I miei genitori mi hanno insegnato l’opposto: prima si devono conoscere le regole, poi si determinano le sanzioni. E’ importante seguire tale procedura in futuro.</p>
      <p sl="de">Se l’ETS pone problemi transfrontalieri relativi al CO2 , che in effetti non contesto, suggerisco di trovare più spalle per sostenere quest’onere, ad esempio introdurre in Europa una politica sui rifiuti ragionevole. Vorrei condividere con voi, Presidente Barroso e Vicepresidente Verheugen, una preoccupazione personale molto grave: siete i tutori della legge! E’ del tutto inutile stringerci la mano e concordare di agire, per poi, tutto sommato, non mettere in pratica alcunché.</p>
      <p sl="de">Invece, facciamo di meno! Tuttavia, ciò che si fa, deve essere migliore. Quindi, signor Vicepresidente e signor Presidente della Commissione, esercitate il vostro mandato non punendo chi è coscienzioso, ma incoraggiando coloro che sono più lenti nel raggiungere finalmente gli obiettivi di Kyoto. Un’occhiata a Internet vi segnalerà esattamente chi intendo. Buona fortuna; vi terremo d’occhio.</p>
    </intervention>
    <intervention id="3-048" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, l’Unione europea ha compiuto grandi progressi negli ultimi anni. L’economia sta crescendo più rapidamente di quella americana o giapponese. L’Unione è un emporio commerciale mondiale, il maggiore donatore di assistenza allo sviluppo e inoltre un esempio e un modello per altre parti del mondo quando si tratta di gestire le relazioni politiche, economiche e sociali.</p>
      <p sl="cs">Come abbiamo sentito in precedenza, l’Unione europea è riuscita a realizzare gli obiettivi della strategia di Lisbona, passo dopo passo, nel settore dell’occupazione o in altri aspetti. E’ utile sapere che i nuovi Stati membri come la Slovenia, che attualmente detiene la Presidenza, partecipano in ugual misura a tale successo.</p>
      <p sl="cs">Naturalmente l’Unione europea sta facendo fronte a nuove sfide: una è l’eccessiva dipendenza dalle importazioni di risorse energetiche; un’altra è costituita dai cambiamenti climatici.</p>
      <p sl="cs">Sono certo che un risparmio e nuove tecnologie per il risparmio energetico e, ovviamente, una diversificazione delle risorse in materia rappresentino la soluzione, o almeno una delle soluzioni, per risolvere il problema. A tale proposito, l’Unione europea sta procedendo nella giusta direzione.</p>
      <p sl="cs">Tuttavia, vorrei chiedere alla Commissione e al Consiglio di concentrarsi, più di quanto fatto finora, sulle questioni relative all’uso dell’energia nucleare. Questa energia è sicura, pulita dal punto di vista ambientale e ridurrà la nostra dipendenza dalle importazioni. Per quanto riguarda la competitività, possiamo considerare in quale direzione stanno procedendo Stati Uniti, Cina o India. La nostra ricerca dovrebbe puntare sull’energia nucleare più di quanto è stato fatto finora.</p>
    </intervention>
    <intervention id="3-049" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, chiunque dia un’occhiata alle conclusioni provvisorie del Consiglio può notare che i discorsi sul mercato interno dell’energia sono estremamente deboli. Non esiste un accordo nel Consiglio in merito alla questione della disaggregazione, e il pacchetto della Commissione è oggetto di critiche. Vorrei far notare che consideriamo appropriato perseguire la strategia di una disaggregazione sistematica, ma deve costituire un vantaggio per i consumatori e tradursi in prezzi equi e sicurezza dell’approvvigionamento.</p>
      <p sl="de">In effetti, la Commissione è stata subito inopportuna con la sua proposta relativa alla disaggregazione completa dei diritti di proprietà. Riteniamo quindi che dovrebbe essere compiuto un tentativo volto a ottenere una disaggregazione efficace, ma che per il futuro tale aspetto non dovrebbe essere eliminato dall’agenda.</p>
      <p sl="de">Vorrei trattare per ragioni di principio un secondo punto in merito alle conclusioni del Consiglio. Il Consiglio afferma di essere in attesa dell’agenda sociale che presenterà la Commissione. Tale agenda include le questioni relative alle politiche giovanile e dell’istruzione. Ho sempre pensato che gli Stati membri fossero responsabili di queste materie; nel mio paese, la Germania, è compito dei Länder. Vorrei semplicemente farli presente poiché il Parlamento, la Commissione e la Corte europea di giustizia saranno senza dubbio nuovamente criticati per essersi appropriati di competenze. Il Consiglio è in attesa delle proposte della Commissione su queste due politiche. Dovremmo prestare attenzione a questo importante aspetto, laddove le questioni sono discusse in ambito nazionale nei Länder tedeschi.</p>
    </intervention>
    <intervention id="3-050" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">In quanto coordinatore della politica regionale del gruppo PPE-DE, sono lieto della posizione che occuperanno le regioni e le città nell’attuazione della strategia di Lisbona. In fondo, i programmi nazionali di riforma sono applicati a livello regionale, il livello a cui impieghiamo soprattutto i nostri Fondi strutturali e il Fondo di coesione, nonché il Settimo programma quadro.</p>
      <p sl="nl">Osserviamo che in Europa il 60% dei fondi pubblici è usato a livello regionale. Inoltre, la tendenza, e ora sarebbe positivo concordare in merito, è di passare dagli investimenti in calcestruzzo e asfalto, se possiamo dire così, agli investimenti in conoscenza e infrastrutture; la maggior parte dei Fondi strutturali, circa il 70%, nei prossimi anni sarà spesa per la strategia di Lisbona.</p>
      <p sl="nl">Ho un altro esempio. La scorsa settimana, a Lubiana, abbiamo esaminato i dati relativi a come è stato speso questo denaro: 20 miliardi di euro dei Fondi strutturali sono stati destinati a ricerca e infrastrutture. Il Commissario Potočnik ha parlato di una rivoluzione tranquilla nella spesa. prove Mettere mano al portafoglio. Concretizzare le promesse fatte: garantire un cambiamento di direzione della spesa. Si tratta di una rivoluzione tranquilla che è già in piena attività. E’ ora di dotarsi a livello europeo un quadro giuridico migliore per gli investimenti nella ricerca e nelle infrastrutture. Non è possibile effettuare in ogni paese i medesimi costosi investimenti di ampia portata.</p>
      <p sl="nl">Mi fa piacere che la Commissione europea quest’anno presenti una proposta per affrontare tale aspetto e un’altra proposta volta a perfezionare il coordinamento delle responsabilità nazionali.</p>
      <p sl="nl">Infine, a breve avremo un Libro bianco sulla coesione territoriale, che combina non solo lo sviluppo delle vaste regioni centrali, ma anche la coesione territoriale delle aree più remote d’Europa, cosa che accolgo con favore.</p>
    </intervention>
    <intervention id="3-051" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, accolgo con favore il fatto che di recente il Consiglio e la Commissione abbiano riconosciuto che i cambiamenti climatici non appartengano soltanto alla politica ambientale, ma anche alla politica umanitaria e di sicurezza. In ciò, naturalmente, non c’è alcuna novità. La relazione Stern ha indicato che circa 200 milioni di persone potrebbero trasferirsi a causa dei cambiamenti climatici, creando ampie pressioni migratorie. E’ per questa ragione che dovremmo sempre ricordarci che il riscaldamento globale rappresenta effettivamente il povero che subisce le conseguenze delle azioni del ricco.</p>
      <p sl="en">Mi auguro che nella nostra discussione sui cambiamenti climatici saremo in grado di collegare gli obiettivi in materia a quelli riguardanti la politica per lo sviluppo. Non possiamo agire in modo isolato in tale settore. Ovviamente anche il povero nell’Unione europea ne risente. Perciò qualsiasi politica energetica deve garantire che gli Stati membri dispongano di una politica in materia di povertà energetica, dato che troppe persone stanno subendo gli effetti dell’aumento dei prezzi dell’energia. Occorre affrontare questo problema.</p>
      <p sl="en">Ma cosa ancora più importante in questo vertice, dobbiamo assicurare fatti anziché semplici parole. La Commissione nel 2007 ha stabilito un programma, di cui due terzi sono stati realizzati. E la parte restante? Gli Stati membri si impegnano in obiettivi che non raggiungono. Dobbiamo concentrarci sui fatti.</p>
      <p sl="en">Inoltre accolgo con favore il lavoro riguardo all’iniziativa per legiferare meglio e al contributo alle piccole imprese. Tuttavia, dobbiamo dedicare più attenzione alla verifica del recepimento e alla valutazione del modo in cui è stata applicata la normativa, e se è stato conseguito ciò che era stato stabilito. In caso negativo, non c’è motivo di collocare la normativa al primo posto.</p>
    </intervention>
    <intervention id="3-052" speaker_id="39716" name="Daniel DĂIANU" is_mep="True" mode="spoken" nationality="Romania" birth_date="30-08-1952" birth_place="București" p_group="Group of the Alliance of Liberals and Democrats for Europe" m_state="RO">
      <p sl="en">Signor Presidente, il prossimo vertice europeo si svolge in un periodo di grande importanza. La profonda crisi finanziaria, radicata in condizioni cicliche e strutturate, richiede reazioni ferme. La crescita dell’Asia comporta una nuova forma di concorrenza in mezzo al capitalismo, con il calo dell’attività dei fondi sovrani e l’aumento del prezzo dei beni essenziali. Inoltre si dovrebbero aggiungere i preoccupanti effetti dei cambiamenti climatici, la necessità di garantire la sicurezza energetica e un acuirsi dell’incertezza globale.</p>
      <p sl="en">Tutti questi fattori si scontrano con l’attuazione dell’agenda di Lisbona, tramite compromessi complicati e inevitabili. Consentitemi di sottolineare alcune questioni politiche.</p>
      <p sl="en">Primo, la qualità della politica nazionale è fondamentale per migliorare la prestazione industriale ed economica.</p>
      <p sl="en">Secondo, la politica dovrebbe essere pragmatica, di larghe vedute ed evitare di confondere i liberi mercati con quelli del tutto deregolamentati.</p>
      <p sl="en">Terzo, la politica industriale, la R&amp;S in particolare, ha un ruolo importante da svolgere, insieme all’istruzione. E’ essenziale aumentare il numero di laureati in scienze e matematica negli Stati membri, e tutti i paesi membri dovrebbero impegnarsi a tal fine.</p>
      <p sl="en">Quarto, la politica energetica necessita di maggiore attenzione e il progetto Nabucco rappresenta un passo nella giusta direzione.</p>
      <p sl="en">Quinto, un terreno di buona qualità dovrebbe essere considerato una risorsa strategica nella riforma della politica agricola comune.</p>
      <p sl="en">Ultimo, ma non meno importante, occorre riaffermare valori e condotta morali. Se perdiamo l’orientamento morale, i discorsi relativi alla competitività nel …</p>
      <a text="(Il Presidente interrompe l’oratore)"/>
    </intervention>
    <intervention id="3-053" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, ritengo che la strategia di Lisbona appena rinnovata abbia fondamentalmente sortito risultati positivi dal 2005. Questo aspetto è facilmente comprensibile grazie a un fatto: quando nel 2005 qualcuno parlava in pubblico di Lisbona, tutti sapevano che si trattava della capitale portoghese, ma nessuno allora la associava a un processo. Kyoto in quel periodo era già un processo riguardante la protezione del clima.</p>
      <p sl="de">Ora siamo nel 2008 e per fortuna il mondo è cambiato. Adesso, quando ci si riferisce a Lisbona in discorsi pubblici, ovviamente è ancora la capitale portoghese, ma è sempre più collegata a un processo politico, e penso che ciò dimostri un grado moderato di successo.</p>
      <p sl="de">Credo inoltre fosse appropriato stabilire nuove priorità finalizzate a stimolare la crescita e l’occupazione, poiché si tratta di una precondizione per poter proseguire in modo ragionevole, con valide politiche ambientali e sociali, come il secondo e il terzo pilastro della strategia di Lisbona. Ritengo anche che fosse opportuno non modificare gli orientamenti, considerato che nel complesso hanno avuto successo.</p>
      <p sl="de">Ciononostante, desidero sottolineare alcune carenze. Ad esempio, noto ancora lacune nello sviluppo in corso del mercato interno, che si presume attivo sin dai primi anni novanta, ma che in molte aree non esiste proprio. Non c’è mercato interno nel settore delle assicurazioni, e nel diritto societario, ad esempio, le imprese non sono in grado di approfittare appieno del loro diritto di stabilimento nell’Unione europea. Non disponiamo ancora di diritti di proprietà intellettuale e l’Europa non ha una normativa in materia di brevetti. Non esistono norme comuni su strumenti finanziari alternativi, e siamo tuttora in attesa di un mercato interno nell’assistenza sanitaria.</p>
      <p sl="de">D’altro canto, c’è stata un’intera serie di proposte legislative in altri settori, basate soprattutto sul progresso nel campo degli affari sociali, dell’ambiente e dei diritti dei consumatori. Si tratta di iniziative assolutamente lodevoli, ma occorre raggiungere un equilibrio. Desidero inoltre chiedere alla Commissione e al Consiglio di prestare particolare attenzione nell’eliminare le ambiguità nella normativa in materia di mercato interno.</p>
    </intervention>
    <intervention id="3-054" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Signor Presidente, il Presidente in carica del Consiglio aveva ragione nell’affermare di ritenere che i cambiamenti climatici e l’economia siano strettamente connessi. Non possono essere separati. E’ stato detto che i cambiamenti climatici sono collegati a tutta la politica. Tale questione deve anche avere visibilità al prossimo vertice.</p>
      <p sl="fi">Controllare i cambiamenti climatici e adattarci a essi deve costituire un punto essenziale della strategia europea di Lisbona. Al prossimo vertice occorre elaborare una politica credibile a sostegno delle decisioni prese.</p>
      <p sl="fi">Purtroppo, efficienza e risparmio a livello energetico non figurano nella scelta dell’Unione europea di rimedi vincolanti. Ciononostante, dobbiamo ricordarci che la forma di energia più pulita, conveniente ed efficiente è quella risparmiata. Attualmente, potremmo risparmiare il 20% dell’energia applicando tutta la legislazione dell’UE. In altre parole, abbiamo ancora bisogno di obiettivi per l’efficienza energetica più ambiziosi e chiari. Spero che il prossimo vertice riservi la dovuta attenzione al problema.</p>
    </intervention>
    <intervention id="3-055" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, domani al vertice si incontreranno i leader degli Stati membri. Capisco che all’ordine del giorno ci siano numerosi argomenti, ma spero discuteremo anche dell’impatto della sentenza Laval-Vaxholm pronunciata dalla Corte europea di giustizia a distanza di soli pochi giorni dallo scorso vertice. La sentenza consente alle imprese di trasferire i lavoratori in qualsiasi paese membro e di retribuirli con il minimo salariale previsto in quello Stato. Inoltre, la sentenza fa sì che le organizzazioni sindacali non siano in grado di tutelare le retribuzioni dei lavoratori. Tale condizione costringerà i lavoratori negli Stati membri ospiti a ridurre il proprio salario o a perdere il posto di lavoro. A mio avviso, si tratta di una bomba a orologeria. La sentenza Laval-Vaxholm ha il potenziale di rovinare il partenariato sociale, le relazioni industriali, la stabilità sociale ed economica di interi paesi, comunità, aziende responsabili e famiglie, nonché di mettere a repentaglio il sostegno al progetto europeo tra gli Stati membri più vecchi.</p>
      <p sl="en">Naturalmente, ridurre le retribuzioni renderà l’UE più competitiva sul mercato globale, in cui è in concorrenza con paesi a basso costo quali Cina, India e Brasile, ma a quale prezzo e sofferenza per una famiglia con un’ipoteca in Irlanda?</p>
      <p sl="en">L’onorevole Bonde e io abbiamo trasmesso un protocollo volto a proteggere le economie degli Stati membri dalla Laval alla Presidenza slovena e ai nostri rispettivi primi ministri affinché fosse inserito nel vertice europeo di domani. Al fine di evitare dumping sociale su vasta scala, consideriamo seriamente la decisone Laval-Vaxholm e includiamo tale protocollo.</p>
    </intervention>
    <intervention id="3-056" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, questa discussione sul vertice rappresenta un’opportunità per parlare con il Consiglio delle azioni intraprese per attuare l’intera agenda di Lisbona, pertanto oggi vorrei per prima cosa trattare le mie osservazioni al Consiglio. Sono ancora una volta lieto di porgere il benvenuto al ministro sloveno, che ho avuto il piacere di incontrare in Slovenia di recente, e di ringraziare la Presidenza slovena per il proprio impegno nei confronti di tale processo.</p>
      <p sl="en">Sono veramente soddisfatto che le conclusioni provvisorie già pubblicate evidenzino che il Consiglio sta continuando a concentrarsi sulle quattro aree principali della strategia di Lisbona. Tuttavia, devo dire che, e rivolgo i miei commenti al Presidente della Commissione, anche se sta parlando con il Commissario Špidla, uno dei problemi è che la Commissione seguita a ricreare e a complicare le cose. Ora disponiamo di 10 obiettivi della Commissione, che sono stati citati en passant in quest’Aula, ma in effetti occorre pensare a quali sono le priorità.</p>
      <p sl="en">Vorrei evidenziare cosa ritengo sia fondamentale per ciò di cui stiamo parlando: liberare il potenziale delle imprese. E’ opportuno discuterne in Aula, ma quali sono gli Stati membri che lo mettono in pratica? Il mio collega, l’onorevole Hökmark, in precedenza ha affrontato il recepimento della direttiva sui servizi. Dico al Consiglio: considerate questa direttiva, la sua applicazione, e ciò che avete intenzione di fare, e diffondetelo a tutte le aree connesse alla liberazione del potenziale delle imprese. Mediante la direttiva sui servizi è necessario analizzare tutti gli aspetti della normativa nazionale che discriminano le imprese che desiderano offrire servizi sul mercato unico. Non possono essere soltanto società di servizi, dovrebbero essere tutte le imprese di ogni dimensione. Vi chiedo di assumervi un impegno in merito e di intervenire.</p>
      <p sl="en">Il secondo aspetto decisivo nella direttiva sui servizi è che, per la prima volta, viene chiesto ai singoli Stati membri di fornire informazioni alle imprese che intendono accedere al mercato unico e di incoraggiarle ad approfittare di questa grande opportunità. Creare un mercato unico è una responsabilità comune. Ci stiamo impegnando a fondo al fine di realizzare il quadro, ma quanto a fondo si impegnano veramente gli Stati membri per garantire che le imprese ne traggano beneficio? Questo è il metodo con cui creare i posti di lavoro e la crescita di cui questa economia ha estremamente bisogno.</p>
    </intervention>
    <intervention id="3-057" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, ritengo che il Consiglio di primavera debba riconfermare la strategia di Lisbona originale al fine di realizzare in modo integrato le politiche interdipendenti relative allo sviluppo economico, sociale, occupazionale e sostenibile. Sotto un altro punto di vista, si tratta di favorire la disgregazione dell’Europa e di una ritirata nel protezionismo.</p>
      <p sl="en">Posti di lavoro di elevata qualità costituiscono un elemento fondamentale per questa strategia: non è possibile costruire un’Europa di eccellenza su retribuzioni modeste, incertezza del lavoro e disparità sul luogo di lavoro.</p>
      <p sl="en">La sentenza Laval è un’interpretazione perversa degli intenti legislativi di questo Parlamento e del suo colegislatore, il Consiglio. Entrambi, quindi, devono rispondere da legislatori al fine di riaffermare le nostre intenzioni elaborando norme per eliminare le ambiguità individuate dalla Corte europea di giustizia. Un’opzione legislativa immediata è accludere alla direttiva sulle condizioni di trasferta la clausola sociale in stile Monti, che abbiamo già inserito nella direttiva sui servizi.</p>
      <p sl="en">La Commissione nel frattempo deve insistere con tutti gli Stati membri per trasporre del tutto e in modo adeguato la direttiva sulle condizioni di trasferta nella legislazione nazionale. In realtà, gli Stati membri devono rivedere immediatamente la normativa nazionale riguardante il lavoro per garantire che la terribile sentenza Laval non indebolisca i loro sistemi di rapporti lavorativi e di contratto collettivo.</p>
      <p sl="en">Infine, permettetemi di dire che l’onorevole Sinnott, come sempre, sbaglia la propria interpretazione. Ha torto nell’affermare che la sentenza Laval implichi che un minimo salariale sia applicabile solo in Irlanda: significa che tutti gli accordi giuridicamente vincolanti devono essere applicati all’Irlanda, e ciò è molto più del minimo salariale. Tuttavia, in Irlanda esistono accordi che non sono giuridicamente vincolanti e questo aspetto va affrontato.</p>
    </intervention>
    <intervention id="3-058" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signor Presidente, signor Presidente della Commissione, signori Commissari, signor Presidente del Consiglio, mi rivolgo al Consiglio europeo a nome del mio gruppo al fine di inserire in maniera adeguata la politica europea dei trasporti negli orientamenti integrati. La ragione è che le imprese e l’occupazione nell’UE non sono in grado di crescere senza una politica europea sostenibile per i trasporti e le necessarie reti transeuropee. Senza corridoi di trasporto efficaci, una cooperazione tra i fornitori di servizi di trasporto e sistemi di trasporto intelligente, non è possibile espandere né il commercio, né il turismo nell’Unione europea o con paesi terzi. Tuttavia è l’elemento di cui abbiamo bisogno per promuovere l’occupazione.</p>
      <p sl="de">Signor Presidente del Consiglio, quando si rivolge ai suoi colleghi in Consiglio, ricordi che è fondamentale per gli Stati membri includere la politica dei trasporti nei loro progetti nazionali per la crescita e l’occupazione. Purtroppo, stiamo notando che i paesi membri investono sempre meno fondi per il mantenimento e l’espansione delle infrastrutture nazionali, siano reti ferroviarie o stradali.</p>
      <p sl="de">Accade la stessa cosa per quanto riguarda la promozione e l’applicazione dei sistemi di trasporto. Oggi si può ordinare tutto su Internet , ma è possibile consegnare solo tramite autocarro o treno. Possiamo prenotare una qualsiasi vacanza, ma per giungere a destinazione occorrono un aeroporto e collegamenti adeguati. Se, quindi, vogliamo crescita e occupazione, dobbiamo disporre delle infrastrutture necessarie e di sistemi di trasporto soddisfacenti. Ovviamente devono essere rispettosi dell’ambiente. Siamo pertanto dell’avviso che, per motivi di sostenibilità, alla logistica vada offerto ogni sostegno. Questo aspetto è importante anche per la pianificazione a livello nazionale.</p>
      <p sl="de">Sebbene la logistica sia compito soprattutto delle imprese stesse, ciononostante, noi, gli Stati membri e l’Unione europea possiamo contribuire a favorirla riducendo la burocrazia, ad esempio le procedure doganale nei porti.</p>
      <p sl="de">Occorrono politiche rispettose dell’ambiente. Quindi mi rivolgo a voi, per il bene della crescita e dell’occupazione, al fine di rendere la politica per i trasporti il fulcro della vostra strategia.</p>
    </intervention>
    <intervention id="3-059" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il Consiglio di primavera si svolgerà in un frangente decisivo. La crescita nell’Unione sta rallentando, dobbiamo far fronte all’incertezza sui mercati finanziari, il prezzo del petrolio è in rialzo e così l’inflazione. Tutta questa situazione sta creando un’atmosfera di insicurezza e alimenta timori per l’avvenire.</p>
      <p sl="pl">Alla luce dello stato degli affari, considero la valutazione della situazione da parte del Presidente Barroso eccessivamente ottimistica. E’ difficile rallegrarsi della creazione di sei milioni di posti di lavoro, giacché è avvenuta in un periodo di accelerazione ciclica della crescita nel corso degli ultimi due anni. Inoltre si rivela arduo prevedere un’efficienza elevata costante sul luogo di lavoro, sulla base di uno o due anni in cui è aumentata. Il tasso di crescita potenziale dell’Europa rimane molto basso.</p>
      <p sl="pl">Pertanto, in occasione del prossimo Consiglio, ritengo che l’Unione europea debba trasmettere un messaggio chiaro ai cittadini europei, mostrando che si trova nella posizione di contrastare le suddette minacce. La paura e l’incertezza che derivano dall’attuale situazione economica devono essere eliminate da decisioni anziché da parole. Finora, tutti i vertici sono troppo spesso terminati con dichiarazioni che non hanno condotto a nulla. Nella situazione in cui ci troviamo, ci attendiamo che gli Stati membri e il Consiglio giungano a conclusioni specifiche. Esorto il rappresentante del Consiglio presente in Aula oggi a prenderne nota.</p>
      <p sl="pl">Infine, tutto ciò è particolarmente importante poiché il Trattato di Lisbona deve essere ratificato nei prossimi mesi. Questo trattato ha bisogno di stimolare i cittadini europei e infondere loro speranza. Perciò il prossimo vertice deve inviare un chiaro segnale ai cittadini d’Europa che migliorerà la situazione.</p>
    </intervention>
    <intervention id="3-060" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, signor Presidente del Consiglio, signor Presidente della Commissione, onorevoli colleghi, la disoccupazione sta diminuendo, l’Unione europea ha tratto benefici dalla globalizzazione, stiamo andando meglio degli Stati Uniti, e l’UE percorre la strada giusta. Procediamo lungo questa strada con determinazione, impegno e fiducia in noi stessi. Facciamo sì che gli Stati membri assumano più seriamente le proprie responsabilità e che le persone siano consapevoli dei nostri successi e traguardi.</p>
      <p sl="de">Secondo, la protezione del clima e una riduzione della dipendenza energetica devono imprimere nuovo slancio a ricerca, innovazione, crescita e occupazione.</p>
      <p sl="de">Terzo, siamo onesti in merito al fatto che il cambio euro/dollaro sta attenuando gli aumenti del prezzo dell’energia: in rialzo del 160% in euro, del 340% in dollari.</p>
      <p sl="de">Quarto, l’euro, l’allargamento, il mercato interno, la strategia e il Trattato di Lisbona, che consolida l’economia sociale di mercato e conserva i diritti sociali fondamentali: questi elementi formano un pacchetto complessivo che dovrebbe favorire l’Unione europea lungo la strada verso il successo.</p>
      <p sl="de">Quinto, istruzione, formazione, ricerca, innovazione e riforma dei nostri sistemi sociali, sanitari e previdenziali sono le sfide maggiori che tuttora ci troviamo di fronte.</p>
      <p sl="de">Sesto, signor Presidente della Commissione, l’IET di Barroso deve figurare nelle conclusioni del vertice di primavera, con una data fissata per deciderne la sede. Il Parlamento ha dato il via libera al finanziamento.</p>
      <p sl="de">Settimo, la normativa sulle piccole imprese avvierà un’ulteriore iniziativa in quest’Aula, senza alcun dubbio. L’intergruppo per le PMI presenterà i principi che abbiamo in mente entro la fine del mese.</p>
      <p sl="de">La mia ultima considerazione è: onorevole Schulz, il presidente della Commissione e la Commissione non sono avversari. I nostri antagonisti sono la mancanza di potere, di capacità politica e di leadership di alcuni governi e parlamenti negli Stati membri; l’egotismo, il nazionalismo e il protezionismo, non più Europa e non più una Commissione forte.</p>
    </intervention>
    <intervention id="3-061" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Presidente della Commissione, vorrei formulare un’unica richiesta per quando parteciperete al Consiglio europeo: difendere questa istituzione quando vi informa che la situazione sociale ed economica dell’UE esige di porre maggiore attenzione alle questioni sociali, ci chiede di rendere le nostre politiche economiche coerenti con i nostri obiettivi e la strategia legittimamente elaborata per i cambiamenti climatici e l’indipendenza energetica; quando vi indica che, se la strategia di Lisbona deve avere successo, occorre maggiore coordinamento in campo economico; quando vi suggerisce che, qualora intendiamo affrontare con esito positivo la crisi americana dei subprime , abbiamo bisogno di mercati finanziari regolati. Non permettiamo che gli Stati membri affermino che si tratta di affar loro: non è accettabile in una democrazia moderna.</p>
      <p sl="fr">Signor Presidente in carica, su richiesta di alcuni capi di Stato e di governo che sono giustamente preoccupati per la situazione dei mercati finanziari, lei esaminerà le conseguenze di tale condizione dell’economia reale dell’UE. Quindi le domando di risolvere la questione, e di non essere soddisfatto di poche proposte che possono sembrare allettanti o popolari, ma che non si occupano della sostanza del problema. In questo caso, la sostanza è che disponiamo di un mercato finanziario integrato e di una Banca centrale che conduce una politica monetaria nell’interesse dell’economia europea nel suo complesso, ma nessun controllore del mercato finanziario europeo che affronti le sfide e i problemi coinvolti.</p>
    </intervention>
    <intervention id="3-062" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Per tradizione, il primo vertice europeo dell’anno è dedicato alle questioni economiche. Pertanto, la Presidenza slovena del Consiglio dei ministri ha collocato nell’agenda degli incontri dei capi di Stato e di governo un importante dibattito sul secondo ciclo della strategia di Lisbona, rinnovata per il periodo 2008-2010.</p>
      <p sl="ro">A mio avviso, non devono mancare tra i temi che affronterete nei prossimi giorni certi aspetti connessi soprattutto al secondo obiettivo della strategia di Lisbona, vale a dire il livello di occupazione. Anche se intensamente promosso come principio nelle risoluzioni del Parlamento europeo, la mobilità europea del lavoro deve patire molto nella pratica.</p>
      <p sl="ro">Le restrizioni arbitrarie imposte all’accesso da parte dei lavoratori dei nuovi Stati membri contribuiscono a una mobilità ridotta. In tal senso, alla fine del 2008, la Commissione europea dovrà valutare le misure relative alla limitazione della mobilità introdotte da certi Stati membri a Romania e Bulgaria.</p>
      <p sl="ro">Recenti statistiche mostrano che la significativa tendenza migratoria dai due paesi non è una realtà di fatto e nessuno degli Stati che ha consentito l’accesso ai lavoratori rumeni o bulgari ha registrato squilibri sul mercato del lavoro. Tuttavia, secondo l’attuale normativa, gli Stati membri possono continuare a mantenere in vigore tali restrizioni, che in effetti è una realtà che riguarda i paesi che hanno aderito nel 2004. Poiché le barriere sul mercato del lavoro spesso sono introdotte in risposta a certi requisiti politici del giorno, ritengo che una delle misure che potrebbero essere discusse, sarebbe una revisione del sistema del periodo di transizione, e in particolare della formula 2+3+2.</p>
      <p sl="ro">Un provvedimento gradito sarebbe ottenere il parere obbligatorio del Parlamento europeo sul proseguimento o il blocco delle restrizioni dopo i primi due anni in seguito all’ingresso di un nuovo Stato membro. Un tale coinvolgimento delle istituzioni europee ridurrebbe il modo discrezionale e arbitrario con cui spesso si applicano le limitazioni al principio europeo di libertà di circolazione.</p>
    </intervention>
    <intervention id="3-063" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, domani si svolge il Consiglio di primavera e i leader dell’UE hanno molto di cui parlare, che siano le turbolenze dei mercati finanziari, la globalizzazione o i cambiamenti demografici. Per quanto riguarda la globalizzazione, abbiamo bisogno di sapere dal Consiglio dove ci sta effettivamente portando l’attuale ciclo di colloqui sul commercio mondiale.</p>
      <p sl="en">Sono state formulate molte ipotesi e condotte alcune analisi in merito agli ultimi documenti in quanto riguardano l’agricoltura, ma sono state ben poche le dichiarazioni ufficiali della Commissione o del Consiglio in merito a tale questione fondamentale. Il Commissario Mandelson era presente in Aula ieri sera, ma mi dispiace non essere giunti alle interrogazioni relative all’OMC, e quest’Assemblea non ha ottenuto informazioni dirette.</p>
      <p sl="en">In tale contesto, esorto il Consiglio di primavera e il Primo Ministro irlandese, Taoiseach Bertie O’Hearn, a sollevare il problema in questo importante incontro. Un mese fa il Commissario Mandelson ha rivelato che, nel settore non agricolo, i colloqui sono regrediti, anziché andare avanti. Per quanto riguarda l’agricoltura, ha suggerito che l’UE potrebbe vivere con le proposte presentate. Temo sia una visione sbagliata. Alcune analisi che ho consultato indicano che una politica agricola comune sarebbe distrutta dall’attuale accordo proposto, ed è un passo troppo lontano.</p>
      <p sl="en">Desidero solo dire che, dal punto di vista irlandese, il 12 giugno voteremo, riteniamo, sul Trattato di Lisbona, pertanto annuncio a quest’Aula che ci sono già molte discussioni e molte ne seguiranno. Credo sia molto positivo che le persone si impegnino in questa campagna, e ciò rafforzerà i legami irlandesi con l’Unione europea, cosa assai gradita. Ma, considerato che esistono soggetti che stanno presentando protocolli che adesso non si trovano sul proprio sito Internet (ho visitato quello dell’onorevole Bonde e non l’ho visto), penso che probabilmente sarebbe opportuno per il Consiglio esprimere un giudizio sulla sentenza Laval . E’ stata diffusa e male interpretata da molti, ma ritengo che per tutti noi sarebbe favorevole sapere qual è il parere del Consiglio in merito. In effetti, il Trattato di Lisbona, da quanto ho letto, è molto rigoroso in merito alla dimensione sociale e non presenta alcuna volontà di maltrattare o abusare dei lavoratori nell’Unione europea o altrove. Quindi, gli irlandesi dovrebbero votare “sì” a questo importante Trattato.</p>
    </intervention>
    <intervention id="3-064" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Desidero iniziare augurando alla Presidenza slovena ogni successo e affermando che credo fermamente che il prossimo Consiglio europeo dovrebbe porre l’accento sulle questioni economiche e legate allo sviluppo. Devo congratularmi con il Presidente Barroso per aver dato la precedenza a tali questioni dall’inizio della sua carica. La giusta azione è stata rinnovare la strategia di Lisbona, eliminare la burocrazia e infondere nuova linfa vitale.</p>
      <p sl="pt">Malgrado le turbolenze causate dalla crisi finanziaria internazionale, l’aumento dei prezzi dell’energia, in particolare dei carburanti fossili, l’incremento del debito e dei disavanzi pubblici, la crescita economica e la creazione di posti di lavoro hanno senza dubbio rappresentato fattori positivi. Dobbiamo proseguire in questa direzione e non soccombere alle difficoltà. Occorre una strategia di Lisbona migliorata ancorata a un patto per la crescita e lo sviluppo, che investa in conoscenza e innovazione, che sostenga lo sviluppo sostenibile, che includa un piano ambientale e che approfitti del potenziale delle piccole e medie imprese. La crescita economica è essenziale, non solo al fine di garantire una buona qualità di vita agli europei, ma anche per favorire le politiche di coesione economica e sociale, poiché l’impegno congiunto dietro il progetto europeo è basato su una logica di solidarietà.</p>
      <p sl="pt">Perciò, anch’io esorto la Presidenza del Consiglio a ricordare agli Stati membri che la solidarietà è una condizione necessaria per il successo della nostra Unione, e che l’esaltazione dell’ego nazionale può soltanto essere negativa. Oltre alle questioni economiche, esistono quelle legate alla mobilità e alla sicurezza. Abbiamo pertanto accolto positivamente, due mesi fa, l’allargamento alquanto anticipato dello spazio Schengen e l’abolizione delle frontiere interne. Ora si tratta di uno spazio comune. Le politiche in materia di visti, il controllo alle frontiere, la condivisione di dati e informazioni, e la cooperazione giudiziaria e di polizia costituiscono gli strumenti per garantire la nostra sicurezza e libertà. Dobbiamo collaborare e presentare un fronte unito ai nostri partner nel mondo.</p>
      <p sl="pt">Spero che al Consiglio europeo questa solidarietà sia consolidata e che sia chiaro per Repubblica ceca, Estonia, Lettonia e qualsiasi altro paese che i negoziati sulla politica dei visti con i nostri partner statunitensi è una questione europea. Anche in questo caso l’unità dell’Europa è una condizione necessaria per il suo successo e la sua credibilità.</p>
    </intervention>
    <intervention id="3-065" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, in seguito al riferimento dell’onorevole McGuinness alla ratifica del Trattato di Lisbona in Irlanda, confermo che nel mio paese, il Regno Unito, sono stati compiuti progressi positivi in entrambi i rami del Parlamento, e ci si attende che a breve il Regno Unito ratifichi regolarmente il Trattato. Non intendo infierire sugli avversari politici, ma è stato spiacevole per i conservatori britannici a favore del Trattato che il British Liberal Party si sia astenuto. Tuttavia, sono sicuro che l’onorevole Watson potrebbe illustrarcene le ragioni.</p>
      <p sl="en">A questo Consiglio di primavera probabilmente si farà riferimento al recente cambiamento di governo in Russia. E’ molto importante, e sempre più per quest’Aula, che l’Unione europea si doti di una politica estera comune per quanto riguarda la Federazione russa e alcune proposte, quali ad esempio il gasdotto North Stream. Anche in questo caso, non ho intenzione di anticipare, visto che quest’Assemblea discuterà delle elezioni russe giovedì. Tuttavia, la proposta di risoluzione che, a quanto pare, riusciremo ad approvare, suscita preoccupazioni relative al trattamento degli osservatori elettorali e a ciò che è avvenuto ai candidati dell’opposizione cui è stata negata la possibilità di presentarsi a queste elezioni, e chiede il rilascio immediato di circa 50 dimostranti che sono stati brutalmente arrestati da uomini del ministero russo dell’Interno.</p>
      <p sl="en">Spero che il Consiglio affronti la questione con estrema serietà. Ovviamente, desideriamo congratularci con il Presidente Medvedev e il Primo ministro Putin. Aspiriamo a rapporti favorevoli e armoniosi, ma che non saranno possibili qualora quest’Aula e l’Unione europea siano divise. Tedeschi, olandesi, inglesi, polacchi, tutti noi, dobbiamo avere una visione comune riguardo ai nostri rapporti con la Federazione russa e a come procedere al fine di garantire la fornitura energetica. Non dobbiamo approvare Nord Stream ; potremmo accettare il gasdotto Amber . Attendo con grande interesse le conclusioni del Consiglio in relazione alla politica estera ed energetica comune europea, in particolare rapporti costruttivi con la Federazione russa.</p>
    </intervention>
    <intervention id="3-066" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, desidero esprimere tre considerazioni. Primo, è essenziale che la libertà dei servizi sia applicata in tutti gli Stati membri. Sto seguendo i messaggi dei miei colleghi, gli onorevoli Hökmark e Harbour. Secondo, sostegno alle piccole imprese per consentire loro di condividere e impiegare i risultati dell’innovazione: la normativa sulle piccole imprese è evidentemente necessaria. Terzo, per quanto riguarda la strategia di Lisbona, vorrei chiederle, Presidente Barroso, di ricordare al Consiglio europeo che l’attuazione della strategia per il Mar Baltico, che ha prontamente sostenuto, potrebbe diventare un contributo pratico alla strategia di Lisbona e, in effetti, probabilmente una delle sue storie di successo.</p>
    </intervention>
    <intervention id="3-067" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Presidente in carica del Consiglio, signor Presidente della Commissione, vorrei sentire la vostra opinione in merito alla politica monetaria dell’UE. Signor Presidente in carica del Consiglio, ha dichiarato che avrete uno scambio di opinioni sul funzionamento dei mercati finanziari. Signor Presidente della Commissione, desidero sapere che cosa pensa dell’applicazione dell’articolo 105 del Trattato, che prevede disposizioni per la stabilità dei prezzi, ma anche, presumendo che i prezzi siano stabili, affinché sia prestata attenzione alla crescita economica. Ritiene che la Banca centrale europea stia agendo correttamente al momento?</p>
    </intervention>
    <intervention id="3-068" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Signor Presidente, mi consenta di iniziare, per il 50° anniversario del Parlamento europeo, augurando a quest’Aula di prendere molte sagge decisioni future a nome dei cittadini europei.</p>
      <p sl="sk">Come ho sentito nel corso della discussione, e si tratta di un aspetto in cui credo anch’io, rafforzeremo la competitività dell’economia europea e creeremo nuovi posti di lavoro a condizione di migliorare il contesto in cui operano le imprese. Nel momento in cui si adotta una normativa efficace in materia, dobbiamo tenere in considerazione i suggerimenti dei rappresentanti delle piccole e medie imprese e utilizzare le loro conoscenze pratiche.</p>
      <p sl="sk">Perciò accolgo positivamente l’adozione del pacchetto riguardante l’introduzione di prodotti sul mercato. E’ stato accolto dal Parlamento europeo e dalla Presidenza slovena, con il valido contributo della Commissione, in particolare del Vicepresidente Verheugen, che si è interessato di persona.</p>
      <p sl="sk">Signor Presidente, la Slovacchia si sta preparando ad adottare l’euro: ciò rafforzerà la competitività dell’economia slovacca e rappresenterà l’ultimo passo del mio paese sulla strada per unirsi agli Stati membri. Ritengo che la Commissione e la Presidenza slovena si pronunceranno a favore della Slovacchia, sulla base della valutazione dei risultati della sua economia, che è in eccellenti condizioni, in modo da poter adottare l’euro il 1° gennaio 2009 come programmato.</p>
    </intervention>
    <intervention id="3-069" speaker_id="28620" name="Georgs ANDREJEVS" is_mep="True" mode="spoken" nationality="Latvia" birth_date="30-10-1932" birth_place="Tukums" p_group="Group of the Alliance of Liberals and Democrats for Europe" m_state="LV">
      <p sl="lv">La ringrazio, signor Presidente, per avermi concesso la parola. Spero che nel 50° anniversario del Consiglio europeo non dimenticheremo uno dei motti principali dell’Unione europea, “La salute in tutte le politiche dell’UE”. Per noi non è sufficiente citarlo soltanto negli incontri specifici; formuliamo dichiarazioni, ma agiamo pochissimo. Come dimostrano le statistiche, la salute in Europa sta peggiorando. Sempre più specialisti abbandonano l’Unione europea, la morbilità di numerose malattie si sta aggravando, e la priorità alla salute nei cui confronti si era impegnata la Presidenza slovena (la lotta contro il cancro), dovrebbe almeno essere sostenuta anche nel Consiglio. Grazie.</p>
    </intervention>
    <intervention id="3-070" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Signor Presidente, il Presidente in carica del Consiglio ha accennato ai fondi di investimento immobiliari in relazione alle politiche finanziarie. Il Presidente della Commissione non ha menzionato questo problema specifico connesso alle abitazioni. Desidero chiedere alla Commissione, poiché ha intenzione di proclamare il 2010 come l’Anno europeo per la lotta alla povertà e all’esclusione sociale, se pensa di affrontare il problema degli alloggi dal punto di vista dei pacchetti di investimenti e delle politiche finanziarie, in particolare dei fondi di investimento immobiliari sui mercati europei.</p>
    </intervention>
    <intervention id="3-071" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, onorevoli colleghi, l’unità politica del Parlamento europeo ha commissionato uno studio relativo ai problemi che sorgeranno a causa dei cambiamenti climatici. I danni in Europa sono calcolati tra i 24 e 194 miliardi di euro. Desidero proporre, conformemente all’obiettivo di Barcellona, di prendere il 3% di questa somma (vale a dire tra 1 e 6 miliardi di euro) e usarlo per offrire all’Istituto europeo di innovazione e tecnologia un incentivo nell’ambito dei cambiamenti climatici. Dovrebbe concentrarsi sull’efficienza energetica, in particolare nei settori di generazione e consumo.</p>
    </intervention>
    <intervention id="3-072" speaker_id="28319" name="Nina ŠKOTTOVÁ" is_mep="True" mode="spoken" nationality="Czechia" birth_date="06-10-1946" birth_place="Prostějov" p_group="Group of the European People's Party (Christian Democrats) and European Democrats" m_state="CZ">
      <p sl="cs">Signor Presidente, onorevoli colleghi, la strategia di Lisbona non ci lascia dubbi sul fatto che la qualità dell’istruzione, della ricerca e dell’innovazione sia una precondizione a favore del successo economico e che occorra fornire sostegno al fine di migliorare tale qualità.</p>
      <p sl="cs">Il Settimo programma quadro e l’Istituto europeo di innovazione e tecnologia, entrambi fondamentali per lo sviluppo e il miglioramento della qualità, si concentrano soprattutto sui cosiddetti centri di eccellenza esistenti e tengono conto del loro potenziale. Tuttavia, la maggior parte dei centri di eccellenza si trova nei vecchi paesi dell’Unione. Desidero sottolineare che anche i nuovi Stati dispongono di istituzioni didattiche e di ricerca di qualità, tra cui le università, che dovrebbero essere regolarmente incoraggiate ad adoperarsi per il marchio di eccellenza. L’iniziativa sfocerebbe in un ampliamento della base di istruzione e di ricerca di elevata qualità dell’Unione europea.</p>
    </intervention>
    <intervention id="3-073" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Sono spiacente di non poter concedere la parola a nessun altro deputato, e non ho visto alcun rappresentante della sinistra chiedere la parola. Pertanto non potete accusarmi di non chiamare nessuno. Occorre almeno chiedere la parola.</p>
      <a text="(Protesta da parte dell’onorevole Martin Schulz)"/>
      <p sl="unknown">Ho semplicemente voluto puntualizzare, onorevole Schulz, e aggiungere che il gruppo PPE-DE non si è mostrato troppo entusiasta dell’introduzione del sistema “catch the eye”, ma sono stati soprattutto deputati del PPE-DE a chiedere la parola. Anche consentire al Presidente di terminare di parlare garantisce un migliore equilibrio.</p>
    </intervention>
    <intervention id="3-074" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Desidero ringraziare tutti i deputati del Parlamento europeo che hanno partecipato a questa discussione molto interessante, dinamica e ricca, che sarà utile negli ultimi preparativi per la seduta del Consiglio europeo di domani e dopodomani.</p>
      <p sl="sl">Tenteremo di prendere in considerazione il maggior numero possibile delle opinioni e delle proposte presentate in questa discussione. Vorrei inoltre cercare di rispondere almeno ad alcune domande.</p>
      <p sl="sl">Primo, desidero ribadire che la seduta del Consiglio europeo di questa settimana è dedicata a tre questioni principali: l’avvio della nuova fase della strategia di Lisbona, il pacchetto di politica energetica e climatica e il problema della stabilità finanziaria. Questi sono i tre argomenti primari.</p>
      <p sl="sl">L’Unione per il mediterraneo non rientra nei temi principali. Vorrei ringraziare l’onorevole Schulz per la sua domanda e chiarire che non è stato programmato un dibattito approfondito relativo all’Unione mediterranea per questa seduta del Consiglio europeo. Tuttavia, la Presidenza si mostrerà sensibile alla volontà espressa da uno Stato membro e consentirà che sia presentata la proposta per un’Unione del Mediterraneo, probabilmente durante la cena per i capi di Stato e di governo di giovedì sera, ma non abbiamo pianificato alcuna discussione specifica in merito.</p>
      <p sl="sl">Ora mi occuperò delle questioni principali, anche se prima farò cenno al parere della Presidenza relativo all’Unione per il mediterraneo. Ricorderò le parole del nostro Primo Ministro e Presidente del Consiglio europeo, Janez Janša, a quest’Assemblea del 16 gennaio: “Vorremmo rafforzare le istituzioni e i processi, quali il processo di Barcellona e Euromed. Ciò di cui non abbiamo bisogno è un raddoppiamento delle istituzioni o che queste ultime competano con quelle dell’Unione europea, e che coprano al tempo stesso parte dell’Unione europea e parte dell’area di vicinato. L’UE nel complesso, e solo quale insieme, può essere sufficientemente efficace nell’instaurare la pace, la stabilità e lo sviluppo nell’area di vicinato e non solo”. Questa è la posizione della Presidenza, e ritengo che in futuro tale aspetto sarà preso in considerazione.</p>
      <p sl="sl">Adesso poche parole riguardanti i principali argomenti. La strategia di Lisbona: molte opinioni hanno espresso la necessità di modificare la struttura, ei metodi o gli orientamenti integrati della strategia. Tuttavia, in questo caso desidero evidenziare che sia il Consiglio europeo, sia la Commissione sono del parere che la strategia sia efficace. Entrambe le istituzioni concordano sul fatto che tale strategia stia producendo risultati, che l’economia reale nell’Unione europea sia in una condizione relativamente favorevole se paragonata ad alcuni altri attori globali.</p>
      <p sl="sl">Pertanto, la nostra visione è che i metodi, le strutture esistenti e gli orientamenti della strategia di Lisbona dovrebbero essere conservati e che si dovrebbe prestare maggiore attenzione alla sua applicazione. E’ un dato di fatto che la situazione cambi e che le nostre misure dovrebbero essere adattate in maniera appropriata, ma tali adeguamenti possono essere effettuati modificando il testo che accompagna gli orientamenti, cosa che in effetti è già stata realizzata.</p>
      <p sl="sl">Desidero aggiungere alcune parole in merito alla dimensione sociale. Si tratta di uno degli aspetti fondamentali della strategia di Lisbona. Il Consiglio ne è ben consapevole e mi attendo che lo esprima pienamente nelle conclusioni della seduta del Consiglio europeo. Non ci deve essere alcun dubbio a tal proposito.</p>
      <p sl="sl">E’ stato affermato che il Trattato di Lisbona, se e quando ratificato, modificherà l’equilibrio tra la dimensione sociale e le altre dimensioni. Sono certo che non sia vero. Il modello sociale europeo non sarà in alcun modo pregiudicato dall’attuazione del nuovo Trattato di Lisbona – tutt’altro.</p>
      <p sl="sl">Desidero ringraziare l’onorevole McGuinness per l’informazione sul giorno di votazioni in Irlanda. Auguro loro il meglio. Spero che gli irlandesi si esprimeranno a favore dell’Unione europea.</p>
      <p sl="sl">Per quanto riguarda l’altra importante serie di argomenti, ovvero il pacchetto in materia di clima ed energia, sosterrò quanto segue: sì, onorevole Watson, siamo consapevoli che sarebbe vantaggioso per i governi, e non solo per loro, ma probabilmente anche per le istituzioni europee e altri attori importanti, costituire un esempio nell’ottenere maggiore efficienza energetica, ridurre il consumo di energia e così via. Forse saremo in grado di raggiungere un accordo, forse no. Il fatto è che sarebbe utile poiché di certo l’efficienza energetica è e sarà un elemento essenziale del pacchetto in materia di clima ed energia discusso dal Consiglio europeo.</p>
      <p sl="sl">Consentitemi di ripetere che nel marzo dello scorso anno, durante la Presidenza tedesca, abbiamo assunto impegni, ora occorre attuarli. Abbiamo determinato gli obiettivi da realizzare tramite sforzi congiunti. Dobbiamo concordare in che modo suddividere tali sforzi. Ho già affermato che non sarà possibile raggiungere tale accordo domani, né dopodomani.</p>
      <p sl="sl">Tuttavia, possiamo trovarci d’accordo su alcuni principi basilari della suddivisione di tali sforzi tra gli Stati membri e su alcuni limiti relativi alla scadenza. Ho dichiarato che vorremmo ottenere l’accordo tra gli Stati membri prima della fine dell’anno e la decisione congiunta con il Parlamento europeo il prima possibile nel 2009.</p>
      <p sl="sl">Poche parole concernenti la stabilità finanziaria, che sarà la terza importante questione della seduta del Consiglio europeo. Per tale seduta, l’ECOFIN ha elaborato una relazione intermedia relativa alla situazione sui mercati finanziari, e desidero esprimere un’osservazione in merito. L’impressione prodotta è che le organizzazioni e le istituzioni europee stiano pigramente immobili, mentre la crisi imperversa sui mercati finanziari.</p>
      <p sl="sl">Devo sottolineare che le organizzazioni europee non sono inerti. Vorrei porre l’accento sul fatto che stanno agendo. Nella discussione di ieri in merito, avviata dall’onorevole Berès, il Commissario Almunia ha risposto dicendo che prima di agire, dobbiamo stabilire con certezza quali misure sono veramente necessarie e quali possono persino provocare più danni.</p>
      <p sl="sl">L’ECOFIN continuerà pertanto ad affrontare tale problema. Dopo la seduta del Consiglio europeo, vale a dire ad aprile, è programmato lo svolgimento di una riunione informale del Consiglio ECOFIN in Slovenia, il cui tema centrale sarà il problema della stabilità finanziaria. Ci attendiamo che il Consiglio europeo fornisca alcuni orientamenti concreti in materia.</p>
      <p sl="sl">Signor Presidente, onorevoli colleghi, terminerò ribadendo la mia convinzione che in tutto ciò i fattori più importanti siano cooperazione e sinergia, in particolare tra le principali istituzioni dell’Unione europea: il Parlamento europeo, la Commissione e il Consiglio. La Presidenza slovena farà del proprio meglio per rendere tale sinergia il più forte possibile.</p>
      <p sl="sl">Permettetemi di annunciare che il Presidente del Consiglio presenterà una relazione al Parlamento in merito alla seduta del Consiglio europeo di questa settimana.</p>
    </intervention>
    <intervention id="3-075" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, onorevoli colleghi, al termine di queste discussioni penso sia possibile affermare che in effetti in Aula vi sia intesa sul fatto che dovrebbe essere perseguita la strategia di Lisbona, che si tratta di un successo e che dobbiamo lavorare duramente in merito, soprattutto in termini di attuazione, in particolare sulla realizzazione delle priorità fissate in origine da parte dei nostri Stati membri. Naturalmente esistono numerose differenze per quanto riguarda il grado d’importanza; dove si dovrebbe collocare? Tuttavia, devo sottolineare che il sostegno generale alla strategia di Lisbona e le chiare conclusioni del Parlamento europeo indicano che sta funzionando e costituisce la nostra risposta alla globalizzazione.</p>
      <p sl="fr">Devo sottolineare la portata della questione, e in primo luogo l’atteggiamento dell’Europa verso la globalizzazione. Ci si rende conto che, anche in un clima economico più complicato, dovuto in particolare all’instabilità finanziaria, le esportazioni europee stanno crescendo e l’Europa è ancora di gran lunga la principale beneficiaria di investimenti stranieri diretti. L’Europa dispone di risorse al fine di occuparsi della globalizzazione. Dobbiamo quindi mantenere la nostra rotta, e desidero ringraziare tutti coloro che hanno sostenuto in maniera così decisa tale posizione, in particolare gli onorevoli Daul e Watson, e molti altri.</p>
      <p sl="fr">Un’Europa protettiva ora deve anche essere protetta, come alcuni di voi, incluso l’onorevole Désir, hanno evidenziato. Crediamo sia possibile salvaguardare l’Europa non chiudendoci su noi stessi, ma consentendo agli altri di aprirsi come stiamo facendo noi. Questo è il punto.</p>
      <p sl="fr">L’Europa, la maggiore potenza commerciale al mondo, con esportazioni costantemente in crescita, ora non può accettare il protezionismo. Sarebbe contro i nostri stessi interessi. La soluzione migliore è assicurare che gli altri si aprano, non solo in relazione al commercio e all’accesso ai loro mercati, ma anche in termini ambientali e di diritti sociali più ambiziosi.</p>
      <p sl="fr">A livello interno, possiamo certamente fare di più nel quadro sociale, e vorrei dire che il messaggio che la Commissione trasmetterà al Consiglio europeo sarà di impegno sociale. In particolare, siamo a favore di un’agenda sociale fondata su accesso, solidarietà e opportunità.</p>
      <p sl="fr">Alcuni di voi hanno citato la causa Laval . Devo nuovamente ribadire ciò che più volte ho già affermato, anche al Parlamento svedese: l’interpretazione della Commissione della causa Laval non è, come molti hanno sostenuto, una contraddizione tra i principi del mercato interno e quello della tutela dei diritti dei lavoratori.</p>
      <p sl="fr">Al contrario, riteniamo che il modello di flessicurezza e, in senso generale, ciò che è conosciuto come modello scandinavo dei rapporti di lavoro, sia un modello progressista che ha prodotto alcuni risultati eccellenti in Europa. E’ nostra intenzione, siamo ansiosi di affermarlo, combattere tutte le forme di dumping sociale. Non può esserci alcun dubbio sulla posizione della Commissione in merito.</p>
      <p sl="fr">Pertanto desidero porre l’accento su questo elemento, poiché mi pare occorra evitare a tutti i costi di cadere nella trappola di considerare gli aspetti sociali contrari alla competitività in Europa. Come molti di voi hanno menzionato, inclusi l’onorevole Crowley e altri, abbiamo bisogno di un’Europa aperta dotata di un’economia e una società di ampie vedute, ma anche di un’Europa che accolga l’inclusione sociale. Opponiamoci quindi a tale tendenza.</p>
      <p sl="fr">Respingiamo inoltre la tendenza di mettere gli aspetti sociali contro quelli ambientali. A tal proposito vorrei evidenziare la determinazione della Commissione. Siamo assolutamente decisi a portare a termine gli impegni assunti all’unanimità dal Consiglio europeo nel marzo dello scorso anno. Durante la Presidenza tedesca del Cancelliere Merkel c’è stato un sostegno concorde per molti obiettivi. Ciò che posso dirvi è che nel corso della prossima fase la Commissione sarà ancora più determinata a costruire una politica energetica europea autentica e a lottare contro i cambiamenti climatici.</p>
      <p sl="fr">Se ci sono stati numerosi mutamenti in termini di recenti sviluppi, questa condizione conferma la natura urgente della situazione e la conseguente determinazione. In tal caso intendo riprendere le parole dell’onorevole Turmes e dell’onorevole Harms, tra gli altri, e affermare che le questioni sociali non devono essere messe contro quelle ambientali. Il problema dell’energia o delle industrie a elevato consumo di energia merita una risposta a parte.</p>
      <p sl="fr">Vogliamo un’industria europea competitiva. Il nostro obiettivo non è far diventare l’Europa una zona industriale devastata, ma esattamente l’opposto. Il nostro traguardo è la “dimensione ecologica”, un’industria che sia in grado di convertirsi al raggiungimento di una nuova compatibilità con i nostri obiettivi per quanto riguarda la lotta ai cambiamenti climatici. Perciò nelle nostre proposte, e la Commissione lo ha ribadito chiaramente, sosteniamo garanzie specifiche per le industrie a elevato consumo di energia. Non vogliamo che le nostre industrie si trasferiscano in altre parti del mondo.</p>
      <p sl="fr">Ora abbiamo bisogno di conoscere qual è il nostro obiettivo principale in questa fase. Il nostro traguardo è ottenere un accordo globale relativo ai cambiamenti climatici e partecipare alla Conferenza di Copenhagen sui cambiamenti climatici con proposte che esortino gli altri ad agire. Tuttavia, qualora non ci fosse accordo globale, siamo pronti a intraprendere misure di protezione, e non ho paura di usare la parola, per il beneficio delle industrie europee a elevato consumo di energia.</p>
      <p sl="fr">Infine, onorevoli deputati, dobbiamo tenere la nostra rotta. Desidero ringraziare tutti coloro che hanno sottolineato l’importanza di farlo, in particolare gli onorevoli Ferber e Karas, e molti altri. La strategia di Lisbona è una strategia per tutte le stagioni. Il pericolo maggiore ora sarebbe compiere un passo indietro di fronte alla nuova situazione economica globale.</p>
      <p sl="fr">Ciò che occorre fare, al contrario, è proseguire sulla strada delle riforme economiche europee, ma devono essere riforme per un’Europa aperta, più inclusiva a livello sociale, più risoluta per quanto riguarda l’ambiente. Non vediamo alcuna contraddizione tra tali obiettivi: in effetti, è l’opposto. Riteniamo che adesso occorra concentrarsi sull’attuazione della strategia. E’ stata una strategia valida e continuerà a esserlo in termini di sviluppo sociale, economico e ambientale in Europa.</p>
    </intervention>
    <intervention id="3-076" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Se posso interpretare ciò che il presidente della Commissione ha dichiarato: è stato l’onorevole Langen, e non l’onorevole Ferber a intervenire.</p>
    </intervention>
    <intervention id="3-077" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, onorevoli colleghi, desidero utilizzare una delle disposizioni del nostro Regolamento e chiedere la parola a titolo personale in relazione a numerosi commenti da parte di colleghi di altri gruppi in merito al mio intervento rivolto al Presidente della Commissione. Non ho intenzione di tornare sulla discussione avvenuta; ritengo sia chiaro che ci siano accordi e divergenze.</p>
      <p sl="de">Nemmeno le parole conclusive del Presidente della Commissione possono celare il fatto che vi sia un particolare messaggio politico associato all’insistenza sulla strategia di Lisbona e i suoi orientamenti inalterati. Il suo messaggio è che tali orientamenti non necessitano di alcuna modifica. Il nostro messaggio è che devono essere modificati in modo da migliorare l’inclusione sociale in Europa. Questa è la differenza!</p>
      <a text="(Applausi)"/>
      <p sl="de">Tuttavia, signor Presidente, due aspetti sono inaccettabili e desidero chiarirlo del tutto. Se l’onorevole Watson e, in particolare, l’onorevole Karas stanno cercando di generare in quest’Aula l’impressione che la minima osservazione critica rivolta alla Commissione sia sacrilega poiché crea una divisione tra le istituzioni europee, non possiamo concordare con tale visione. E’ compito del Parlamento europeo suggerire alla Commissione la direzione in cui proseguire.</p>
      <a text="(Applausi)"/>
      <p sl="de">Inoltre, è mio dovere, in quanto presidente di questo gruppo, sottolineare che percepiamo uno squilibrio sociale in Europa. Se pensate altrimenti, sono affari vostri. Non si tratta, tuttavia, di una critica alla Commissione affermare che vorremmo modificare i suoi orientamenti. Trasformare questa critica in un disaccordo tra le istituzioni giova esclusivamente a uno scopo, politico e ideologico.</p>
      <p sl="de">Vi avverto: se intendete costringere la Commissione nell’angolo dei liberali e del PPE-DE, se generate l’impressione che si tratti di una Commissione liberale/PPE-DE, vi sbagliate poiché state dipingendo questa Commissione in termini ideologici. Non lo permetteremo; appoggiamo la nostra politica di cooperazione con la Commissione. Voi, non noi, state spingendo il Presidente Barroso nell’angolo della destra!</p>
      <a text="(Tumulto e applausi)"/>
      <p sl="de">Tuttavia, vogliamo una politica di giustizia sociale. E’ ciò che stiamo difendendo in quest’Aula, e non saremo trascinati in un dibattito istituzionale quando stiamo conducendo una discussione politica!</p>
      <a text="(Applausi)"/>
    </intervention>
    <intervention id="3-078" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Signor Presidente, sarò molto breve. Se intendiamo replicare a ciò che i nostri colleghi hanno affermato tutta la mattina, in quanto presidente del gruppo, bisognerebbe includerlo nel regolamento interno. Possiamo girare intorno al problema o sviare i margini. Se intendiamo rinnovare la discussione, lo faremo. Onorevole Schulz, dirò semplicemente che io e il mio gruppo ci preoccupiamo delle questioni sociali esattamente come voi, e siamo tutti …</p>
      <a text="(Applausi)"/>
      <p sl="fr">Desidero affermare, onorevoli colleghi, che è possibile concentrarsi sugli aspetti sociali quando si ha effettivamente guadagnato un po’ di denaro, ma non possiamo imitare i socialisti e spendere soldi mai intascati.</p>
      <a text="(Applausi dalla destra)"/>
    </intervention>
    <intervention id="3-079" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, sarò molto breve, ma, poiché l’onorevole Schulz ha citato il mio nome, mi consenta almeno di affermare quanto segue: onorevole Schulz, non avevo la minima intenzione di attaccarla a livello personale con ciò che ho dichiarato, tuttavia ritengo che esista una seria discussione al proposito sul modo di creare economie competitive e di stimolare tali economie compatibili con la coesione sociale e la stabilità ambientale. Non penso che il sistema per produrre queste economie sia discutere il fatto che il mercato non funzioni poiché non realizza i prodotti che desideriamo. Ritengo, come il Presidente della Commissione ha dichiarato questa mattina, che la prova più recente da parte dell’economia globale sia che il mercato può generare tali prodotti e penso che si tratti di una condizione con cui sia possibile unirci e in effetti avere successo.</p>
    </intervention>
    <intervention id="3-080" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, il Regolamento consente solo ulteriori repliche da parte di deputati che sono stati oggetto di osservazioni personali. Non è il caso degli altri deputati che hanno chiesto la parola.</p>
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-081" speaker_id="33964" name="Roberta Alma ANASTASE" is_mep="True" mode="written" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">La decisione di dedicare il prossimo Consiglio europeo alla strategia di Lisbona è gradita e necessaria. Ritengo che tale discussione di marzo debba essere focalizzata sulla valutazione dei risultati concreti ottenuti finora e sugli adattamenti da eseguire al fine di trasformare la strategia in un reale successo.</p>
      <p sl="ro">Dovrebbero essere perseguiti due elementi fondamentali volti a garantire uno sviluppo economico prolungato associato al raggiungimento del benessere nell’UE. Da un lato, l’UE deve proseguire la propria politica relativa al consolidamento del sistema concernente istruzione, formazione e innovazione, e il 2009, dichiarato l’anno dell’innovazione, deve essere del tutto finalizzato a tal scopo. Dall’altro lato, è necessario elaborare la politica in materia di migrazione e di integrazione dei migranti in quanto fattore della crescita europea.</p>
      <p sl="ro">Allo stesso tempo, l’UE non sarà veramente stabile e prospera a meno che non promuova in maniera efficace e ferma questi obiettivi all’esterno, nelle zone vicine all’Europa, in particolare nella regione del Mar Nero. Su queste basi, ritengo che il Consiglio europeo debba affrontare la questione della sicurezza energetica e della riuscita attuazione del progetto Nabucco, tenendo in considerazione l’allarmante situazione in alcuni dei paesi confinanti, a seguito alle recenti elezioni nell’area.</p>
    </intervention>
    <intervention id="3-082" speaker_id="28637" name="Alexandra DOBOLYI" is_mep="True" mode="written" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="hu">L’imminente Consiglio europeo di primavera avvierà il prossimo ciclo triennale della strategia di Lisbona. I temi centrali saranno i cambiamenti climatici, le sfide che si pongono in relazione all’energia e alla stabilità dei mercati finanziari.</p>
      <p sl="hu">Nel mondo globalizzato, un successo costante per l’Europa esige che ci occupiamo efficacemente di tutte e tre le questioni. E’ fondamentale concepire una posizione comune dell’Unione europea nel più breve tempo possibile.</p>
      <p sl="hu">Abbiamo riconosciuto i progressi compiuti con l’applicazione della strategia di Lisbona dalla primavera del 2006, e appoggiamo i continui sforzi finalizzati ad adottare le direttive riguardanti le questioni relative all’economia globale, ma ancora più importante, assicurare che si estendano a tutti gli Stati membri.</p>
      <p sl="hu">Sta diventando sempre più urgente raggiungere un accordo sui problemi connessi al clima e all’energia. Occorre individuare una soluzione efficace alla dipendenza energetica europea, mentre allo stesso tempo garantire che i prodotti europei mantengano la propria competitività economica.</p>
      <p sl="hu">Abbiamo assistito alla crescita dei fondi sovrani, e dobbiamo assicurare che le loro attività siano condotte in maniera trasparente e sicura. Occorre elaborare una valida normativa riguardante la gestione di tali fondi.</p>
      <p sl="hu">E’ opportuno che il Consiglio si occupi della questione e sviluppi una posizione europea congiunta il più presto possibile al fine di eliminare le incertezze che incombono aleggiano attualmente intorno a questo problema.</p>
      <p sl="hu">Non meno importante, il Consiglio di primavera deve realizzare ogni possibile ma indispensabile misura volta a rafforzare il quadro normativo prudenziale per garantire la stabilità finanziaria dei mercati.</p>
      <p sl="hu">La crisi, che potrebbe colpire i cittadini europei, non è ancora terminata; il peggio potrebbe ancora arrivare. Se questo incontro del Consiglio avesse un motto, sarebbe “non c’è tempo da perdere”.</p>
    </intervention>
    <intervention id="3-083" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nelle dichiarazioni formulate oggi in quest’Aula in preparazione al Consiglio europeo di primavera, abbiamo nuovamente ascoltato gli stessi interventi da parte dei principali soggetti responsabili dell’Unione europea.</p>
      <p sl="pt">Hanno ancora una volta insistito sulla tendenza sempre più neoliberista della strategia di Lisbona, che prevede flessibilità nei rapporti di lavoro o, in altre parole, maggiori attacchi ai diritti dei lavoratori e lavori più precari e mal retribuiti, mentre i profitti dei gruppi economici e del settore finanziario continuano a crescere. Hanno ribadito la liberalizzazione e la privatizzazione dei settori strutturali e dei servizi pubblici, in apparenza indifferenti alle conseguenze di tale politica per milioni di persone a basso reddito.</p>
      <p sl="pt">Non hanno ancora intenzione di modificare la condizione di povertà che colpisce quasi 78 milioni di cittadini, di cui 25 milioni sono lavoratori a basso reddito. Consentono tuttora la disoccupazione giovanile, che sta raggiungendo livelli doppi rispetto a quelli della disoccupazione totale e che interessa molti giovani con istruzione elevata che non riescono a trovare lavoro, e ancor peggio un posto di lavoro che non ha nulla a che fare con la loro istruzione.</p>
      <p sl="pt">Non hanno intenzione di cambiare le loro politiche al fine di prevenirne gli effetti sull’Unione europea, in particolare sulle economie più deboli, e di evitare il peggioramento della situazione sociale: da qui l’importanza della sostituzione della “strategia di Lisbona” con una strategia europea a favore di solidarietà e sviluppo sostenibile .</p>
    </intervention>
    <intervention id="3-084" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Per il Consiglio è essenziale portare a termine gli impegni presi in materia di politica climatica ed energetica. Chiaramente la sfida sarà seguire la retorica con l’attuale realizzazione degli obiettivi. La Scozia ha contribuito in maniera considerevole in termini di fonti di energia rinnovabili, inclusa l’energia delle onde, mareomotrice, eolica in mare aperto e persino solare. Il nuovo governo scozzese sta operando ai limiti delle proprie competenze assegnate, cercando di sfruttare al massimo il potenziale per la Scozia, e di incoraggiare un collegamento per la nostra eccedenza di elettricità nelle reti europee. La Scozia si troverebbe in una posizione migliore per favorire gli obiettivi dell’Europa in materia di cambiamenti climatici qualora partecipassimo appieno all’Unione europea in quanto Stato indipendente. Un governo scozzese autonomo sarebbe un attore costruttivo nell’UE, desideroso di sviluppare i migliori interessi della Scozia, ovviamente, ma anche disposto a lavorare con i partner europei per il nostro reciproco vantaggio.</p>
    </intervention>
    <intervention id="3-085" speaker_id="23807" name="Magda KÓSÁNÉ KOVÁCS" is_mep="True" mode="written" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">La discussione odierna negli ultimi giorni è stata preceduta da accese discussioni. Sembra sia stato rievocato l’antico e logoro motto liberale “lasciate che il mercato funzioni e risolverà tutti i problemi”. Nel frattempo, sono lieta di appartenere a quel gruppo politico che si è espresso molto fermamente in difesa dei valori sociali dell’Europa, e che ci ha ricordato che tutelare la dignità umana sia un dovere che vincola l’Unione europea a 27 membri.</p>
      <p sl="hu">La Commissione e il Consiglio hanno il compito di garantire che le nuove sfide e i crescenti rischi per l’Europa abbiano l’effetto di rafforzare la solidarietà. I responsabili dell’Europa e il suo Parlamento di rappresentanti eletti, nel frattempo, devono agire insieme al fine di prevenire la comparsa di rivalità della povertà, e di impedire che la concorrenza economica e di mercato intimorisca i settori deboli (minori, immigrati, anziani e famiglie). Insieme devono accettare di essere responsabili non solo di coloro che ottengono il proprio sostentamento tramite il lavoro, ma anche di coloro che sono stati collocati ai margini della società.</p>
      <p sl="hu">Il nuovo aspetto sociale dell’Europa emerso nel processo di Lisbona non sceglie tra valori economici o di mercato e i destini dell’uomo. In questa Europa, l’obiettivo non è semplicemente migliorare il numero e la qualità dei posti di lavoro in generale; le attività che sostengono le vite umane e che sono sostenibili a lungo termine sono soltanto un requisito che dovremmo considerare un valore comune. Di conseguenza, l’assistenza sociale fornisce un contributo in periodi di transizione. Qualora tali valori naturalmente favoriscano un desiderio di mobilitarsi ai fini di intervenire, le elezioni del 2009 potrebbero risultare in istituzioni europee meglio integrate e a dimensione più umana.</p>
    </intervention>
    <intervention id="3-086" speaker_id="2304" name="Esko SEPPÄNEN" is_mep="True" mode="written" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">L’Unione europea è pervasa di belle parole. Sono state nuovamente utilizzate questa mattina per parlare della strategia di Lisbona. La verità è che in merito sono stati compiuti progressi lenti e l’obiettivo fissato non è stato raggiunto. L’espresso desiderio della Presidenza di ampliare la strategia al fine di includere la dimensione sociale si tratta probabilmente solo di propaganda per le elezioni europee: non esiste il benché minimo accenno al modo in cui ottenerlo e quindi nessuna prova che rappresenti altro. La Presidenza avrebbe dovuto concentrarsi su obiettivi ridotti. Uno sarebbe stato fornire agli Stati membri una versione consolidata del Trattato di Lisbona. Il fatto che il Parlamento sloveno abbia ratificato il Trattato in assenza di un testo consolidato non costituisce un buon esempio per i paesi democratici.</p>
    </intervention>
    <intervention id="3-087" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">L’agenda del vertice dell’UE sembra raggelarci. Il riscaldamento globale darà vita a un contesto pericoloso per le risorse energetiche. La relazione Solana/Ferrero-Waldner indica la conquista dell’Artico del Cremlino. Il ghiaccio si sta sciogliendo, pertanto “la corsa alle risorse accrescerà”. Dal punto di vista geostrategico, il disgelo dell’Artico aprirà nuove rotte commerciali per tutti, anche per i russi.</p>
      <p sl="en">Nel frattempo, l’UE ha rotto il ghiaccio con il Kosovo. Il riscaldamento locale si è intensificato. La Serbia ha perso parte del proprio territorio. L’islam ha compiuto un altro passo avanti. E’ sorprendente che l’UE abbia inviato le proprie truppe a combattere l’islam radicale in Iraq e Afghanistan, e allo stesso tempo celi la civilizzazione degli assalitori in Europa. L’Arcivescovo del Montenegro si rammarica che gli Stati Uniti abbiano agito come l’Ahab del Vecchio Testamento, la Gran Bretagna ha dimenticato la sua battaglia per le Falklands, ora osa minacciare il destino di un paese cristiano, mentre la Germania non sembra più rammentare il 1914, il 1941 e Kragujevac. In apparenza, l’Arcivescovo scorda che l’animo tedesco sceglie Hegel, Feuerbach e Nietzsche, anziché Goethe e Schiller; tuttavia, ricorda che l’italiano Mussolini aveva annesso il Kosovo all’Albania fascista.</p>
    </intervention>
  </section>
  <section id="creitem4" title="4. Dichiarazione della Presidenza">
    <intervention id="3-089" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La Conferenza dei presidenti mi ha chiesto di formulare una dichiarazione, prima del Tempo delle votazioni, sulla situazione degli ostaggi in Colombia. Spero che tale iniziativa riporti pace e ordine ai nostri procedimenti.</p>
      <p sl="unknown">Il 23 febbraio è stato il sesto anniversario del rapimento di Íngrid Bétancourt , e gli occhi della comunità internazionale e del Parlamento europeo sono nuovamente puntati sulla tragedia umana che molti dei 700 ostaggi sequestrati dalle FARC in Colombia subiscono da numerosi anni in condizioni disumane. Si tratta di un’ulteriore occasione per chiedere il loro immediato rilascio per motivi umanitari.</p>
      <a text="(Applausi)"/>
      <p sl="unknown">Siccome lo stato di salute di molte delle vittime sequestrate, tra cui la stessa Bétancourt, è fonte di estrema preoccupazione, chiediamo il loro immediato rilascio per motivi umanitari e l’invio di un’équipe medica internazionale affinché fornisca agli ostaggi una rapida assistenza sanitaria. Accogliamo con favore gli sforzi del Presidente Uribe per cercare un dialogo finalizzato a un accordo umanitario. Esprimiamo la nostra solidarietà alle vittime, agli ostaggi e alle loro famiglie.</p>
      <a text="(L’Assemblea, in piedi, applaude lungamente)"/>
    </intervention>
  </section>
  <section id="creitem5" title="5. Tempo delle votazioni">
    <intervention id="3-092" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati e altri dettagli delle votazioni: vedasi processo verbale)"/>
    </intervention>
  </section>
  <section id="creitem6" title="5.1. Richiesta di revoca dell’immunità di Hans-Peter Martin (A6-0071/2008, Diana Wallis) (votazione)"/>
  <section id="creitem7" title="5.2. Statistiche dell’energia (A6-0487/2007, Claude Turmes) (votazione)"/>
  <section id="creitem8" title="5.3. Statistiche sui prodotti fitosanitari (A6-0004/2008, Bart Staes) (votazione)"/>
  <section id="creitem9" title="5.4. Modifica del regolamento unico OCM con riguardo alle quote nazionali per il latte (A6-0046/2008, Elisabeth Jeggle) (votazione)"/>
  <section id="creitem10" title="5.5. “Valutazione dello stato di salute” della PAC (A6-0047/2008, Lutz Goepel) (votazione)"/>
  <section id="creitem11" title="5.6. Situazione delle donne nelle zone rurali dell’UE (A6-0031/2008, Christa Klaß) (votazione)"/>
  <section id="creitem12" title="5.7. Agricoltura sostenibile e biogas: necessità di rivedere la legislazione comunitaria (A6-0034/2008, Csaba Sándor Tabajdi) (votazione)">
    <intervention id="3-101" speaker_id="23808" name="Csaba Sándor TABAJDI" is_mep="True" mode="spoken" role="relatore" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Signor Presidente, abbiamo concordato di modificare il paragrafo 41 e di non proporre una direttiva europea specifica sul biogas, ma di integrarla nel progetto di direttiva per l’energia rinnovabile.</p>
      <p sl="en">Il testo è il seguente: “Propone l’inserimento integrale della promozione del biogas nel quadro della proposta di una direttiva relativa alle energie rinnovabili, con particolare attenzione ai seguenti elementi:”. Inoltre ci troviamo d’accordo nell’eliminare il punto “a)”.</p>
    </intervention>
  </section>
  <section id="creitem13" title="6. Dichiarazioni di voto">
    <intervention id="3-106" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, le condizioni per prendere la parola non erano molto favorevoli.</p>
      <p sl="pl">Vorrei fare riferimento alla votazione relativa all’aumento del 2% delle quote latte all’inizio del prossimo mese. Ritengo che la decisione del Parlamento a tale proposito favorirà lo sviluppo dell’agricoltura, soprattutto in quei paesi che purtroppo finora hanno subito danni dalle riduzioni delle quote. Questo è stato il caso del mio paese, la Polonia.</p>
      <p sl="pl">Dovrei anche cogliere questa opportunità per affermare che durante la votazione di ieri sull’Istituto europeo della tecnologia, intendevo esprimermi a favore dell’adozione di tale relazione, e non come ho fatto sbagliandomi.</p>
    </intervention>
    <intervention id="3-107" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Signor Presidente, gli emendamenti contenuti nella proposta di regolamento del Consiglio recante modifica del regolamento (CE) n. 1234/2007 recante organizzazione comune dei mercati agricoli e disposizioni specifiche per taluni prodotti agricoli con riguardo alle quote nazionali per il latte sembrano del tutto giustificati. Il progetto di aumentare del 2% gli attuali limiti delle quote latte è particolarmente gradito.</p>
      <p sl="pl">In quest’Aula rappresento la Polonia, e il mio paese è il quarto maggior produttore di latte nell’Unione europea. Attualmente, la Polonia produce 12 miliardi di litri di latte l’anno. In tale contesto, il suddetto emendamento è di estrema importanza per gli agricoltori e i produttori di latte polacchi.</p>
      <p sl="pl">Inoltre, vorrei aggiungere che appoggio il parere contenuto nel testo dell’emendamento 13, vale a dire che la produzione di latte riveste un’importanza fondamentale nelle zone dotate di infrastrutture agricole scarsamente sviluppate, in cui molto spesso non esistono alternative equivalenti sul piano della produzione agricola.</p>
    </intervention>
    <intervention id="3-108" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Di recente abbiamo assistito a un continuo incremento di richieste di latte sul mercato. Tale situazione limita la concorrenza e provoca un aumento dei prezzi.</p>
      <p sl="lt">Nel mio paese, la Lituania, il prezzo di acquisto del latte è cresciuto del 40% nel 2007. Quindi, le quote nazionali per il latte dovrebbero essere aumentate per consentire di ottenere prezzi più contenuti nel mercato interno, nonché di avere la possibilità di esportare più latte nei paesi terzi. Nel periodo 2006-2007 nove Stati membri dell’UE hanno raggiunto le quote nazionali assegnate per il latte. Per accrescere la fornitura europea di latte, a questi paesi, come ad altri Stati membri, dovrebbe essere permesso di produrne di più.</p>
      <p sl="lt">In Lituania, le quote nazionali per il latte per il periodo 2006/07 sono quasi state raggiunte. La produzione lattiera è tuttora in crescita. Accolgo con favore la decisione della Commissione di aumentare del 2% le quote nazionali per il latte dal 1° aprile 2008. Tuttavia, guardando al futuro, desidero incoraggiare la Commissione a esaminare la possibilità di alzare tali quote del 5%, e di abbassare gradualmente le sanzioni per la sovrapproduzione.</p>
    </intervention>
    <intervention id="3-109" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Signor Presidente, come il gruppo dei Verdi, ho votato contro la relazione sulle quote nazionali per il latte. Sono contrario all’aumento del 2% delle quote poiché tali misure conducono a un’erosione del prezzo del latte e minacciano il sostentamento degli agricoltori.</p>
      <p sl="de">Sono a favore di controlli quantitativi sulla produzione del latte dopo il 2015, dal momento che, altrimenti, l’allevamento di bestiame in zone montuose e in regioni svantaggiate, in cui tale allevamento di mucche da latte contribuisce a preservare la campagna, sarebbe messo a repentaglio. Una liberalizzazione farebbe sì che la produzione lattiera si concentri in poche regioni e negli allevamenti intensivi. Chi subisce è il piccolo produttore, che non è più in grado di colmare i costi dell’attività a causa dei prezzi bassi.</p>
    </intervention>
    <intervention id="3-110" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei formulare una dichiarazione di voto in merito alla relazione Jeggle. Ho votato contro tale testo poiché, come i miei colleghi bavaresi del CSU, mi oppongo all’aumento delle quote latte. Ci troviamo già in una situazione in cui i prezzi del latte stanno nettamente calando.</p>
      <p sl="de">I prezzi di alcuni prodotti sono scesi di oltre il 30%. I guadagni dei nostri allevatori sono stati inadeguati per anni, e ora nei sei mesi trascorsi hanno ottenuto prezzi ragionevolmente dignitosi. Se si aumentano le quote, significa che i prezzi del latte saranno sotto pressione e gli operatori del settore dovranno nuovamente attendersi di essere sottopagati per il proprio lavoro.</p>
      <p sl="de">In Baviera ci sono 48 000 imprese agricole che impiegano 90 000 persone nell’allevamento delle mucche da latte, e altri 50 000 posti di lavoro nei settori a monte e a valle, con un totale di 140 000 posti di lavoro. Non riesco a capire per quale motivo le quote dovrebbero essere aumentate in questo importante ambito, considerato che è a svantaggio degli agricoltori interessati. Avrei potuto essere d’accordo per un aumento nei nuovi Stati membri, dove le quote disponibili sono effettivamente inappropriate.</p>
    </intervention>
    <intervention id="3-111" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, non appena sono entrato in Aula oggi, ho sentito il presidente della Commissione parlare della necessità di migliorare la competitività dell’UE. Eppure stiamo discutendo delle quote latte, un’espressione che rende l’Unione europea simile alla “EUSSR”.</p>
      <p sl="en">E’ stato spiegato che conservare le quote fa sì che i prezzi rimangano elevati in modo da mantenere in attività gli agricoltori. Ma a quale prezzo? Allo stesso tempo, hanno condotto al calo della quota europea del mercato lattiero mondiale. Per quale motivo? Perché in realtà le quote bloccano lo sviluppo degli agricoltori efficienti, mentre altrove le quote restano inutilizzate.</p>
      <p sl="en">Le quote possono garantire la produzione, ma a un costo troppo elevato per i consumatori, per gli agricoltori con un buon rendimento e per le economie dell’UE. E’ ora di eliminarle e affidarsi al libero mercato.</p>
    </intervention>
    <intervention id="3-112" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, appoggio tale relazione, che propone un aumento di solo il 2% delle quote per il periodo 2008-2009, poiché è stato richiesto al fine di ottenere un compromesso. In realtà avevo domandato un aumento del 4%, visto che ritengo ci consentirebbe di verificare in che modo mantenere il mercato, che a propria volta ci permetterebbe di elaborare conclusioni in base alle quali potremmo prendere una decisione in merito alla possibile abolizione del sistema di quote nella sua forma presente o modificata. In alternativa, potremmo decidere di abbandonarlo del tutto. Mi riferisco alla variazione del sistema dopo il 31 marzo 2015.</p>
      <p sl="pl">Un aumento delle quote è essenziale, soprattutto nel mio paese, la Polonia, in cui le quote di produzione pro capite della popolazione sono alquanto inferiori rispetto ai vecchi Stati membri. Inoltre, il consumo di prodotti derivati dal latte in Polonia è contenuto. Dovremmo essere in grado di rispondere al crescente consumo con la nostra produzione, poiché disponiamo di condizioni favorevoli per quest’ultima, ma agli agricoltori sono stati assegnati bassi limiti di produzione. Tale informazione indica la necessità di quote latte più elevate in futuro.</p>
    </intervention>
    <intervention id="3-114" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Signor Presidente, ho entusiasticamente votato a favore della relazione Goepel. Il lavoro del relatore è stato molto esauriente e positivo. Naturalmente non abbiamo potuto includere tutto ciò che avremmo voluto, ma l’aspetto più importante è che le precondizioni sono state create per introdurre le deroghe pertinenti nelle regioni montuose. In queste aree la situazione non è paragonabile ad altre e da qui richiede una protezione, una considerazione e un sostegno speciali.</p>
      <p sl="de">Potrei inoltre cogliere questa opportunità per fare brevemente riferimento alla votazione di ieri sulla relazione Albertini? Dall’elenco della votazione pare che mi sia espresso contro l’emendamento n. 5. In realtà era mia intenzione votare a favore, dal momento che nei precedenti termini parlamentari sono stato molto attivo in merito alla questione della Convenzione alpina e della firma da parte della Commissione del protocollo sui trasporti.</p>
    </intervention>
    <intervention id="3-115" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ho sostenuto la relazione dell’onorevole Goepel sulla politica agricola comune poiché ritengo sia un documento migliore dell’attuale proposta della Commissione.</p>
      <p sl="cs">Apprezzo il metodo più realistico e accurato di stabilire un tasso di degressività dei pagamenti diretti, anche se per principio sono contrario a elaborare parametri artificiali per le dimensioni delle imprese nel processo di riduzione dei pagamenti diretti, poiché una tale politica porrebbe in posizione svantaggiata le grandi imprese agricole nei nuovi Stati membri.</p>
      <p sl="cs">Non è giusto ridurre i pagamenti diretti alle grandi aziende agricole più che alle altre. L’idea che queste aziende siano nelle mani di un proprietario che è il destinatario di generose sovvenzioni è sbagliata. Al contrario, le loro quote di proprietà spesso sono diversificate; nella maggior parte dei casi si tratta di cooperative costituite da numerosi membri: i piccoli proprietari terrieri. Sono proprio questi i beneficiari finali dei pagamenti diretti e sarebbero i più colpiti.</p>
      <p sl="cs">Desidero anche mettervi in guardia dalla spesso discussa modulazione, in altre parole il trasferimento di fondi dal pilastro dei pagamenti diretti a quello dello sviluppo rurale. Manterrà i fondi nella dotazione nazionale, ma con il risultato che le aziende agricole saranno discriminate direttamente dallo Stato membro.</p>
    </intervention>
    <intervention id="3-116" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il ruolo dell’Unione europea è promulgare leggi e ideare soluzioni che garantiscano, primo, stabilità e sviluppo per le imprese agricole, secondo, un livello di reddito adeguato per gli agricoltori, confrontabile con i livelli di altre occupazioni, terzo sicurezza alimentare per la società, e quarto la disponibilità di generi alimentari accessibili per i cittadini a basso reddito.</p>
      <p sl="pl">Ritengo che la relazione dell’onorevole Goepel sia in linea con il ruolo che ho appena evidenziato. E’ importante ricordare che, tuttavia, gli agricoltori sono impegnati in un’attività molto specifica, ovvero la produzione all’aperto che dipende dalle condizioni climatiche. Tale produzione non può essere incrementata all’improvviso, ad esempio introducendo un secondo turno. I prodotti agricoli rappresentano un’area vitale del commercio. Le condizioni e i principi del settore sul mercato globale hanno quindi effetti importanti sull’agricoltura europea. Mi riferisco ai negoziati dell’OMC.</p>
      <p sl="pl">Agricoltura non significa solo produzione, contribuisce anche a preservare il paesaggio e gli impatti sull’ambiente: da qui la complessa natura degli incarichi previsti e la necessità di introdurre strumenti appropriati che forniscano sostegno, nel quadro della politica agricola comune.</p>
    </intervention>
    <intervention id="3-117" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, vorrei esprimere una dichiarazione di voto poiché sono sempre stato coerentemente contrario alla politica agricola comune. Il primo discorso politico che ho compiuto seguiva tali linee. Eppure devo riconoscere che, nel processo di quest’ultimo periodo per la PAC, sono avvenuti alcuni miglioramenti di minore entità.</p>
      <p sl="en">Sono preoccupato dei numerosi aspetti di tale relazione, il rifiuto della riduzione nel bilancio totale per il primo pilastro per il periodo fino al 2013, e in un recente incontro con gli agricoltori nella cittadina di Pitsford nel mio collegio elettorale, anche il più piccolo degli agricoltori comprende i problemi globali che la politica agricola comune di cui disponiamo in Europa sta creando per i più poveri nei paesi in via di sviluppo, i cui prodotti non possono competere con i nostri sovvenzionati. Pertanto, ho votato a favore, ma a malincuore.</p>
    </intervention>
    <intervention id="3-118" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Signor Presidente, per le medesime ragioni espresse nel caso della relazione Jeggle, io e miei colleghi del CSU abbiamo votato contro la relazione di Lutz Goepel. Sia l’onorevole Elisabeth Jeggle che l’onorevole Lutz Goepel hanno elaborato eccellenti relazioni, e potremmo di certo concordare con il 98% delle osservazioni formulate nella relazione Goepel.</p>
      <p sl="de">Tuttavia, la questione fondamentale è che nel documento si legge che le quote latte dovrebbero essere aumentate del 2% su base volontaria, e non posso concordare in merito. Inoltre, devo contraddire fermamente coloro che hanno affermato che i prodotti derivati dal latte sono troppo costosi. Ho alcune statistiche che indicano che nel 1970 un operaio tedesco doveva lavorare 22 minuti per acquistare 250 grammi di burro; oggi occorrono solo quattro minuti. All’epoca, l’operaio doveva lavorare nove minuti per un litro di latte; ora soltanto tre. Il cibo è a prezzo contenuto, e il pericolo di aumentare le quote è che i prezzi del latte calino nuovamente.</p>
    </intervention>
    <intervention id="3-119" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, come continuazione dall’ultima dichiarazione di voto, l’oratore ha dichiarato quanto tempo in meno occorre ai lavoratori per procurarsi alimenti quali burro, latte e altri prodotti agricoli. So che per molti dei miei elettori costituisce un aspetto apprezzato, soprattutto per i cittadini a basso reddito, poiché è conveniente spendere meno per i generi alimentari.</p>
      <p sl="en">Ma abbiamo sentito il Presidente della Commissione parlare della necessità di un’Europa competitiva appena sono entrato nell’Aula oggi. Eppure in che modo possiamo veramente realizzare tale obiettivo quando continuiamo ad avere una politica agricola comune? Come diventeremo davvero un’economia competitiva se seguitiamo a spendere più del 40% del bilancio dell’UE nell’agricoltura, un settore che genera meno del 5% della ricchezza?</p>
      <p sl="en">Come possiamo continuare a offrire, con una mano, assistenza a ogni governo ai paesi in via di sviluppo, mentre con l’altra ostacoliamo gli agricoltori di tali paesi tramite le nostre sovvenzioni e le nostre tariffe di importazione?</p>
      <p sl="en">Come possiamo seguitare a mantenere negoziati con l’Organizzazione mondiale del commercio dal momento che non progrediamo a sufficienza, a causa della politica agricola comune?</p>
      <p sl="en">E’ giunto il momento di abolire le sovvenzioni; è giunto il momento di abolire le tariffe; è giunto il momento di abolire la politica agricola comune.</p>
    </intervention>
    <intervention id="3-120" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signor Presidente, ho votato a favore della relazione Goepel, non perché appoggio la politica agricola comune, ma poiché sostengo una sua riforma: in particolare, il suo interesse per le imprese agricole montane. Provengo da una famiglia di allevatori di pecore da lunga data e ora rappresento lo Yorkshire e Humber in Parlamento, e in questi ultimi mesi sono concetrato sui problemi dei nostri allevatori delle zone di collina.</p>
      <p sl="en">Solo pochi giorni fa, il 28 febbraio, lo Yorkshire Post intitolava: “Gli allevatori delle colline sono esortati a escogitare idee per la sopravvivenza”. Il giornale proseguiva: “Numerosi piccoli allevatori delle colline e della brughiera stanno soccombendo alle pressioni dei cambiamenti delle concessioni, dei costi burocratici e dei prezzi bassi provocati dalla concorrenza di altri paesi. Le restrizioni agli spostamenti stabilite in risposta all’allarme afta epizootica dello scorso autunno e alla comparsa della febbre catarrale stanno peggiorando la situazione.”</p>
      <p sl="en">Ieri ho incontrato il Commissario Fischer Boel. L’ho sollecitata in merito all’importanza di incoraggiare il governo inglese, nella misura in cui sia disponibile un aiuto agli allevatori della zona collinare in Inghilterra, ad aumentare le sovvenzioni, dal momento che sono i secondi più bassi dell’Unione europea. E’ scandaloso.</p>
    </intervention>
    <intervention id="3-121" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="ga">Signor Presidente, per quanto riguarda la valutazione dello stato di salute della politica agricola comune, vorrei annunciare di essere contrario alla clausola ivi contenuta concernente i pagamenti riscossi dagli agricoltori al fine di incrementare i progetti di sviluppo rurale e ambientale dal 5% al 13%. Ritengo sia scorretto. Penso che la decisione dovrebbe essere presa da ogni Stato membro.</p>
      <p sl="ga">Stiamo discutendo della produzione di alimenti, in Europa stiamo dibattendo della sicurezza alimentare. Questa è la ragione per cui la politica agricola comune europea è estremamente importante per noi. E’ più che evidente che i cittadini europei non comprendono quanto sia essenziale. Sono notevolmente dispiaciuto che i negoziati con l’OMC minaccino la politica europea in campo alimentare e ho ribadito il concetto al Commissario Mandelson nell’incontro di ieri.</p>
    </intervention>
    <intervention id="3-123" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, vorrei commentare la relazione dell’onorevole Tabajdi sull’agricoltura sostenibile e il biogas. Anche se non ho appoggiato tale relazione, desidero sottolineare la parte positiva che riguarda la raccolta differenziata dei rifiuti, in particolare negli agglomerati urbani, e l’utilizzo di biocomponenti nel processo di produzione del biogas. Tuttavia, tale sistema implica costi economici elevati, più elevati del semplice trasferimento dei rifiuti nelle discariche o dell’incenerimento, perciò dovremmo prestarvi attenzione.</p>
      <p sl="cs">Pertanto ritengo sia importante incoraggiare le autorità locali ad aumentare soprattutto la raccolta di rifiuti solidi urbani, a effettuare la differenziata, usare ulteriormente biocomponenti, e creare strumenti finanziari speciali o forse semplificare l’impiego dei Fondi strutturali dell’UE.</p>
    </intervention>
    <intervention id="3-125" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Ho votato a favore della relazione sulla situazione delle donne nelle zone rurali dell’Unione europea in quanto si tratta di un argomento molto importante e interessante. Nell’affrontare tale questione, l’Unione europea si è mostrata in una luce diversa. Questa tematica mi sta molto a cuore, a causa delle mie origini, del mio interesse professionale e anche della mia attività in quanto deputato del Parlamento.</p>
      <p sl="pl">Nonostante siano avvenuti cambiamenti positivi, le donne tuttora svolgono più mansioni degli uomini, soprattutto in relazione alla casa e alla famiglia. Le donne sono particolarmente oberate nelle zone rurali.</p>
      <p sl="pl">Dall’adesione della Polonia all’Unione europea, si è osservato un miglioramento nelle condizioni di vita nel paese e un amumento dei redditi. Tale situazione contribuisce a migliorare la vita quotidiana delle donne nelle zone rurali. E’ vero che è soltanto l’inizio dei cambiamenti, ma almeno succede qualcosa.</p>
    </intervention>
    <intervention id="3-126" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, la situazione delle donne nelle zone rurali merita la nostra assoluta attenzione. Migliorando la loro condizione, è possibile sfruttare il pieno potenziale per lo sviluppo di tali aree. Si devono realizzare nuove tecnologie della comunicazione e di conseguenza nuovi posti di lavoro. Occorrono le infrastrutture pertinenti, vale a dire arterie di trasporto volte ad aprire le zone rurali, ma sono soprattutto necessarie valide opportunità formative. Tutto ciò e molto altro possono arrestare l’esodo della popolazione da queste zone.</p>
      <p sl="de">Attualmente oltre metà della popolazione europea vive nelle zone rurali; il 45% del valore aggiunto lordo è prodotto in queste aree e vi si colloca il 53% dei posti di lavoro disponibili. Le donne nelle zone rurali si assumono maggiori responsabilità di quanto riconosciuto finora, specialmente per quanto riguarda il loro naturale impegno sociale.</p>
    </intervention>
    <intervention id="3-127" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, è sempre un piacere alzarsi per una posizione assunta dalla commissione per i diritti della donna e l’uguaglianza di genere in quest’Aula.</p>
      <p sl="en">Per tanto tempo mi sono chiesto per quale motivo esista ancora tale gruppo, la commissione per le donne, in Parlamento. Esiste una commissione per le libertà civili, la giustizia e gli affari interni, ed evidentemente le donne sono meno numerose rispetto a tutti gli altri, e quindi, abbiamo curiosamente bisogno di una commissione separata.</p>
      <p sl="en">Se si considerano alcune raccomandazioni in tale relazione, la cui relatrice, dal mio particolare punto di vista, ha svolto un pessimo lavoro per avere senso, invitiamo gli Stati membri “ad apportare un sostegno (…) finanziario al lavoro volontario”. Chiediamo “la registrazione obbligatoria delle coniugi assistenti”. Applicheremo un marchio auricolare alle persone che come me vivono in una zona rurale e sono sposate con una donna in una zona rurale?</p>
      <p sl="en">In realtà, in questa relazione ci sono alcune raccomandazioni veramente positive, che meritano un’analisi scrupolosa e maggiore pubblicità, ma il fatto che provengano da tale commissione significa in effetti che affonderanno più rapidamente.</p>
      <p sl="en">Riconosco il valore del martelletto, signor Presidente, ma spero che lei comprenda per quale motivo molti di noi non prendono seriamente le raccomandazioni della commissione per le donne in quest’Aula.</p>
    </intervention>
    <intervention id="3-128" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Il mio nome non è Martin Schulz, è semplicemente Frank Vanhecke, e certamente non sono un deputato di prim’ordine e di conseguenza non dispongo di alcun diritto in nessun momento, in nessuna discussione, non importa quando e per quanto a lungo, di esprimere la mia opinione, e quindi ogni tanto devo rimettermi agli elettori come un comune mortale e non da distante come il più santo dei santi, l’onorevole Schulz.</p>
      <p sl="nl">Detto ciò, ora intendo parlare della relazione dell’onorevole Klaß. Non nego che le donne nelle aree remote e altrove senza dubbio talvolta incontrino difficoltà, e naturalmente, come tutte le persone di buonsenso, sono a favore di misure volte a migliorare la posizione degli abitanti in zone svantaggiate, inclusa l’istruzione. Ciò va da sé, è come sfondare una porta aperta. La prima domanda la pongo a me stesso: tali iniziative rientrano nelle competenze europee? E’ un incarico che deve essere compreso a livello europeo oppure questa relazione rappresenta l’ennesimo esempio dell’ossessione dell’Europa per l’assicurazione contro le malattie, la sicurezza sociale e così via. Penso si tratti del secondo caso. Ritengo che la complementarietà di tale relazione in particolare abbia calpestato qualcuno. Credo che, come tutti possiamo notare, l’Europa stia diventando una sorta di Grande Fratello, cosa che onestamente mi spaventa.</p>
    </intervention>
    <intervention id="3-129" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, per prima cosa desidero congratularmi con l’onorevole Klaβ per la sua relazione sulla situazione delle donne nelle zone rurali dell’UE. In realtà, dal momento che sono stata autrice di una relazione negli anni novanta sullo stato delle coniugi assistenti, in particolare nel settore agricolo, come l’onorevole Klaβ deploro il fatto che la Commissione europea non abbia dato un seguito a tale relazione, a cui è stato nuovamente fatto riferimento in una risoluzione del 2003, quando avevamo chiesto una revisione della direttiva del 1986 sul pari trattamento per gli uomini e le donne che svolgono attività indipendenti, incluse le mansioni agricole.</p>
      <p sl="fr">Questi milioni di lavoratori invisibili, coniugi assistenti che lavorano in imprese a livello familiare, industrie artigianali, attività commerciali e agricoltura sono soprattutto donne. Dieci anni fa abbiamo raccomandato una legge quadro europea per fornire, tra gli altri vantaggi, diritti sociali e pensionistici indipendenti per le coniugi assistenti che operano nel settore agricolo. Il fallimento della Commissione di agire in quest’ambito, nonostante le molte richieste da parte di quest’Aula, è del tutto inaccettabile. Spero pertanto che finalmente prenda in modo serio la nostra richiesta di presentare un emendamento alla direttiva entro la fine dell’anno.</p>
      <p sl="fr">Signor Presidente, vorrei inoltre trattare una questione personale e affermare che non concordo riguardo ai commenti del mio collega inglese. Sarei estremamente soddisfatta non fosse necessaria una commissione per i diritti della donna e l’uguaglianza di genere, ma se certi uomini, che costituiscono la maggioranza, avessero un po’ più di considerazione per la situazione delle donne, per un pari trattamento e pari opportunità, non ci sarebbe affatto bisogno di questo tipo di commissione.</p>
    </intervention>
    <intervention id="3-131" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Signor Presidente, all’inizio avevo intenzione di votare contro questa relazione. Tuttavia, dopo che l’onorevole Tabajdi ha formulato una dichiarazione orale relativa al paragrafo 41, alla fine mi sono espresso a favore. Ho votato contro il paragrafo 18, in cui si afferma che il biogas ha portato alla concorrenza nel settore dei mangimi. Non posso essere d’accordo: 4 000 stabilimenti per il biogas in Europa di certo non provocano una distorsione della concorrenza. Inoltre, il biogas ci consente di usare in maniera vantaggiosa il terreno agricolo in eccedenza. Un nostro collega ha suggerito di abolire la politica agricola comune; il biogas rappresenta anche un modo per aiutare i paesi in via di sviluppo. Oltre a ciò, l’Europa riceve l’80% delle esportazioni agricole dell’Africa e il 45% dell’America centrale e meridionale. Non siamo gli unici a impedire le esportazioni da questi paesi quindi; altri Stati ne sono esclusivamente responsabili.</p>
    </intervention>
    <intervention id="3-134" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Nel suo pacchetto sull’energia del gennaio 2007, la Commissione europea ha presentato una proposta di regolamento del Parlamento europeo e del Consiglio relativo alle statistiche dell’energia. Tuttavia, il Parlamento europeo ha considerato che tale proposta contenesse numerose lacune, che ha cercato di colmare con una serie di emendamenti.</p>
      <p sl="pt">Sebbene in una certa misura critichiamo alcuni emendamenti, concordiamo sul fatto che, allo stato attuale, le statistiche elaborate dalle grandi organizzazioni internazionali, tra cui Eurostat, sono strutturate in funzione di strumenti contabili concepiti, in un periodo totalmente dominato dai combustibili fossili, per definire il funzionamento del settore energetico dal solo punto di vista dell’offerta.</p>
      <p sl="pt">Gli sviluppi degli ultimi 30 anni hanno gradualmente portato a un crescente divario tra le iniziali ambizioni di tali strumenti e la loro capacità di rappresentare la realtà del settore energetico.</p>
      <p sl="pt">Di conseguenza, esiste un crescente rischio, di anno in anno, che errori sistematici nella conoscenza e nella valutazione della realtà del settore energetico portino a decisioni prive di fondamento. Si è notato che la proposta della Commissione nasce dall’attività svolta nel 2003, 2004 e all’inizio del 2005 e ignora in gran parte i documenti chiave sulle questioni energetiche pubblicati dalla Commissione stessa nel marzo 2006 (Libro verde sull’energia) e nel gennaio 2007 (pacchetto sull’energia).</p>
    </intervention>
    <intervention id="3-135" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ho votato a favore di questo documento, che chiede agli Stati membri di partecipare alla raccolta dei dati necessari per elaborare statistiche dell’energia valide. Si tratta di una conditio sine qua non per consentire all’UE di realizzare il proprio obiettivo stabilito: introdurre una politica energetica europea corrispondente ed esprimersi a una sola voce sulla scena internazionale.</p>
      <p sl="fr">La Commissione dovrà garantire che tali statistiche siano confrontabili, trasparenti, dettagliate e flessibili.</p>
      <p sl="fr">L’UE si è assunta l’impegno di ridurre le emissioni di gas a effetto serra del 20% entro il 2020 e di far sì che le energie rinnovabili costituiscano il 20% del totale del consumo energetico dell’UE entro il 2020, con l’obiettivo fissato al 10% per i biocarburanti.</p>
      <p sl="fr">Il sistema statistico relativo all’energia deve adattarsi a tali iniziative e tenere in considerazione la crescente importanza dell’efficienza energetica, delle energie rinnovabili, dei gas a effetto serra, dello sviluppo dell’energia nucleare e della comparsa dei biocarburanti.</p>
      <p sl="fr">Si deve inoltre prestare maggiore attenzione alla sicurezza dell’approvvigionamento dei principali carburanti. Occorrono dati più tempestivi e accurati a livello dell’UE al fine di anticipare e coordinare le soluzioni europee a possibili crisi nella fornitura.</p>
    </intervention>
    <intervention id="3-136" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">La raccolta di statistiche indipendenti e accurate aiuta i consumatori, le imprese nonché il settore pubblico a prendere una serie di decisioni.</p>
      <p sl="sv">Appoggio il regolamento del Consiglio sulle statistiche dell’energia, ma respingo del tutto la motivazione sottesa al contributo della commissione per l’industria, la ricerca e l’energia. Non penso che il grande merito di raccogliere informazioni necessarie risieda nel fatto che sia d’aiuto per le istituzioni europee nello sviluppare una politica energetica europea corrispondente o consenta all’UE di esprimersi a una sola voce sulla scena internazionale.</p>
    </intervention>
    <intervention id="3-137" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’obiettivo della relazione dell’onorevole Turmes relativa alle statistiche dell’energia è elaborare un quadro comune a livello europeo che favorisca la reperibilità di informazioni complete, accurate e aggiornate sull’energia. Diventando cittadini e politici più sensibili all’importanza e alla complessità della situazione energetica, richiediamo tali misure. Ho votato a favore della relazione.</p>
    </intervention>
    <intervention id="3-999" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione del mio collega Bart Staes relativa alle statistiche sui pesticidi.</p>
      <p sl="fr">Accolgo positivamente l’intervento della Commissione europea che, dal sesto programma di azione in materia di ambiente del 2002, ha ammesso che l’uso di pesticidi ha un impatto significativo sulla salute umana e sull’ambiente. Di conseguenza, il loro utilizzo dovrebbe essere sviluppato dal punto di vista dello sviluppo sostenibile e dovrebbe essere il soggetto di statistiche armonizzate confrontabili a livello comunitario sulla produzione, l’importazione, l’esportazione e la vendita, nell’ottica dell’elaborazione e della verifica di una normativa comunitaria in merito. E’ importante notare che non soltanto le attività agricole si servono di pesticidi; anche imprese incaricate delle aree verdi e della manutenzione stradale e ferroviaria ne fanno uso.</p>
      <p sl="fr">Infine, appoggio l’idea di chiarire l’espressione “prodotti fitosanitari”, sostituendola nel regolamento con il termine “pesticidi” e illustrando decisamente cosa s’intende.</p>
    </intervention>
    <intervention id="3-139" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Concordo riguardo alla proposta della Commissione poiché è fondamentale per ottenere statistiche dettagliate, armonizzate e aggiornate sulla vendita e l’utilizzo di prodotti fitosanitari a livello comunitario, al fine di verificare in maniera adeguata i rischi connessi all’uso di tali prodotti.</p>
      <p sl="pt">La proposta di istituire un quadro giuridico che indichi norme armonizzate per la raccolta e la diffusione di dati relativi alla vendita e all’uso dei prodotti fitosanitari è essenziale, poiché il calcolo degli indicatori di rischio esige dati appropriati, ma, secondo gli esperti, le informazioni esistenti su tali prodotti mancano di accessibilità, trasparenza e affidabilità.</p>
      <p sl="pt">Sebbene non condivida alcuni dettagli della relazione, come l’inclusione dei biocidi, essi non sminuiscono le idee basilari della Commissione. La relazione in effetti presenta alcune proposte molto positive, quali l’inserimento di ambiti non agricoli nella normativa futura, nonché l’adeguata protezione dei dati commerciali. Di conseguenza, mi sono espresso a favore della relazione Staes.</p>
    </intervention>
    <intervention id="3-140" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ho votato a favore di questa relazione. Ora stiamo intravedendo i primi preoccupanti effetti a lungo termine degli onnipresenti residui dei pesticidi: tumori, malattie endocrine, fertilità maschile ridotta, sistemi immunitari indeboliti, problemi comportamentali. L’esposizioni a pesticidi può inoltre accrescere il rischio di asma nei bambini.</p>
      <p sl="fr">Controllare i rischi connessi all’impiego di prodotti fitosanitari significa quindi che occorrono indicatori appropriati. Gli indicatori devono fornire dati disponibili, trasparenti, pertinenti e affidabili al fine di ridurre i danni e i pericoli per l’ambiente e la salute umana.</p>
      <p sl="fr">I principi attivi dei biocidi sono anche utilizzati come prodotti fitosanitari, e hanno all’incirca i medesimi effetti sulla salute e sull’ambiente. Questa categoria deve essere definita in modo chiaro e presa in considerazione nelle statistiche.</p>
      <p sl="fr">Per far sì che i dati siano il più possibile realistici, le statistiche devono includere l’uso dei prodotti fitosanitari non solo nelle attività agricole, ma anche in quelle non agricole quali la manutenzione di aree verdi, i servizi stradali e di trasporto ferroviario. Nel lungo termine si deve attuare in maniera autentica una riduzione quantificabile nell’impiego di tali prodotti.</p>
    </intervention>
    <intervention id="3-141" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’esigenza di una raccolta obbligatoria di dati relativi alla vendita, all’utilizzo e alla distribuzione dei prodotti fitosanitari è un’azione che sostengo. Consentirà l’adeguata valutazione dei rischi alla salute umana e all’ambiente che tali prodotti potrebbero generare. I biocidi dovrebbero costituire parte del regolamento proposto al fine di garantire la coerenza delle definizioni con il pacchetto sui pesticidi. Il regolamento deve inoltre includere l’uso non agricolo dei prodotti fitosanitari. Sono soddisfatto che la relazione tenti di soddisfare tali requisiti e ho votato di conseguenza.</p>
    </intervention>
    <intervention id="3-998" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione consultiva della mia collega tedesca, l’onorevole Elisabeth Jeggle, sull’aumento delle quote latte dal 1° aprile 2008. Tale documento mira a fornire una risposta alla domanda crescente di latte nell’Unione europea e sui mercati mondiali.</p>
      <p sl="fr">Accolgo positivamente il compromesso che consente agli Stati membri di incrementare del 2% le proprie quote di produzione dal 1° aprile 2008. Tale iniziativa dovrebbe contribuire a ripristinare un equilibrio tra i paesi che superano le quote e quelli che le sottoutilizzano al fine di limitare le multe per le eccedenze a livello europeo.</p>
    </intervention>
    <intervention id="3-143" speaker_id="photo_generic" name="Colm Burke, Avril Doyle, Jim Higgins, Mairead McGuinness e Gay Mitchell" is_mep="True" mode="written">
      <p sl="en">Appoggiamo la relazione Jeggle sulle quote nazionali per il latte, che prevede un aumento del 2% delle quote. Nella commissione per l’agricoltura e lo sviluppo rurale ho presentato emendamenti che chiedevano un aumento maggiore delle quote latte pari al 3%. Tale richiesta non è passata in sede di commissione, né oggi nella seduta plenaria. Il nostro gruppo ha sostenuto la teoria, che raccoglie consensi, di permettere un’estensione volontaria del 2% delle quote latte, e invitiamo il Consiglio a guidare il Parlamento e autorizzare gli operatori del settore a incrementare del 2% la loro produzione da aprile. Appoggiamo l’idea di offrire un sistema equilibrato in materia, che permetterebbe ai paesi che sovraproducono a usare le quote sottoutilizzate di altri Stati membri. Sembra scorretto penalizzare gli allevatori che possono e intendono aumentare la produzione in certi Stati membri in un momento in cui il totale dell’UE non sta sfruttando al massimo le proprie quote. Detto ciò, la votazione odierna è un segnale per i produttori, relativo al fatto che il regime di quote si sta gradualmente allentando con l’approssimarsi dell’abolizione delle quote nel 2015.</p>
    </intervention>
    <intervention id="3-144" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sebbene la relazione della commissione per l’agricoltura e lo sviluppo rurale si distacchi dalla proposta della Commissione trattando un aumento volontario del 2% delle quote latte per gli Stati membri e ignori la conclusione di tale regime, il fatto è che non prende posizione contro l’abolizione dell’attuale sistema di quote o la liberalizzazione del settore dopo il 2015, come programmato dal Commissario, ma che noi respingiamo. Da qui la ragione della nostra astensione.</p>
      <p sl="pt">Temiamo che questo aumento del 2% delle quote per gli Stati membri, benché facoltativo, consentirà ai paesi più grandi e alle loro maggiori aziende del settore di incrementare la produzione, conducendo a un calo dei prezzi per i produttori e pertanto a una situazione di dumping , che potrebbe servire come pretesto per una più semplice giustificazione della successiva abolizione del regime.</p>
      <p sl="pt">Qualsiasi aumento delle quote dovrebbe essere collegato a un’analisi a livello comunitario. Partendo dagli attuali livelli di consumo in ciascun paese, tale analisi dovrebbe essere accompagnata da politiche nazionali ed europee volte a sostenere un incremento della produzione nei paesi con disavanzo. In questo modo, è possibile promuovere l’aumento “regionalizzato” delle quote latte, in particolare nelle regioni più remote e montane, che può essere integrato dalla creazione di un “premio” finalizzato a sostenere la raccolta organizzata del latte dei produttori di tali regioni, quindi garantendo loro un reddito dignitoso.</p>
    </intervention>
    <intervention id="3-146" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Nel settore lattiero, stabilità e prevedibilità a lungo termine sono essenziali per i produttori e occorre prestare assoluta attenzione a qualsiasi problema nel sistema, che dovrebbe essere operativo fino al 2015.</p>
      <p sl="pt">Le modifiche ora proposte in termini di aumento delle quote, insieme a una riduzione delle sanzioni, indicate nella relazione Goepel, segnano l’inizio dell’abolizione di tale sistema ben prima del 2015.</p>
      <p sl="pt">Malgrado le recenti variazioni sul mercato lattiero, Portogallo e UE producono quantità inferiori di latte rispetto alle proprie quote, ragione per cui, anziché aumentarle, si dovrebbero applicare adattamenti che ripristinino un equilibrio tra i paesi, dal momento che 18 Stati membri su 27 producono al di sotto delle proprie possibilità.</p>
      <p sl="pt">Questo aumento del 2%, facoltativo o meno, rappresenta quindi una prova iniziale per il mercato che le regioni dotate di maggiore capacità competitiva ne trarranno beneficio, a discapito delle regioni più svantaggiate.</p>
      <p sl="pt">Nonostante la relazione Jeggle perfezioni la proposta della Commissione, mi sono astenuto dalla votazione per esprimere il mio disaccordo con ciò che, in pratica, è l’inizio dell’abolizione del sistema delle quote latte.</p>
    </intervention>
    <intervention id="3-147" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il compromesso raggiunto in sede di commissione per l’agricoltura, in merito alla relazione Jeggle relativa alle quote latte, è soddisfacente. Occorre un aumento del 2% delle quote al fine di consentire all’Europa di reagire all’accresciuta domanda del mercato. Tuttavia, ritengo che nell’UE dovrebbe essere attuata questa iniziativa, concedere agli Stati membri la scelta di applicare le quote rappresenta un compromesso migliore di altre alternative. Al contrario non appoggio alcun emendamento, e ho votato in linea con queste opinioni.</p>
    </intervention>
    <intervention id="3-148" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Si diceva esistessero laghi di latte, montagne di burro e frigoriferi pieni zeppi di carne. Allora Bruxelles ha ideato alcuni rimedi maltusiani per calcolare la produzione. C’erano QMG, giacenze, premi per la macellazione e quote … per il latte. Migliaia di allevatori di mucche da latte svanirono. La Nuova Zelanda dominava il mercato lattiero.</p>
      <p sl="fr">Poi la situazione cambiò. Ci fu carenza di latte. I prezzi salirono alle stelle. Finalmente Bruxelles si rese conto dell’assurdità della propria politica che soffocava la produzione. Pertanto, decidiamo di aumentare le quote del 2%. Si intraprende questa iniziativa, andrebbe detto, anche per un “atterraggio morbido”, poiché nel 2015 le quote saranno abolite e il mercato consegnato al liberalismo totale, con i conseguenti rischi per i nostri allevatori delle zone di montagna.</p>
      <p sl="fr">Perciò, abbiamo rovinato gli allevatori negli anni ottanta e impedito ai giovani di immettersi sul mercato, dal momento che non era possibile “acquistare” la “licenza” dell’operatore, ovvero la quota. Ora, propendiamo per una maggiore desertificazione delle zone agricole montane, qualora non ci fossero più quote da srotolare come una rete di sicurezza.</p>
    </intervention>
    <intervention id="3-149" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Siccità e scarsità di foraggio, ad esempio in Australia, hanno condotto a un rialzo dei prezzi del latte. Alcuni Stati membri non hanno consumato nemmeno ora le proprie quote latte originali, mentre altri stanno raggiungendo il limite o addirittura lottando per rispettarlo. Per questa ragione le quote latte sono in ogni caso aumentate dello 0,5% in certi paesi. Qualora adesso si procedesse contemporaneamente a un ulteriore rialzo del 2% delle quote, si infrangerebbe seriamente il delicato equilibrio tra offerta e domanda e i prezzi del latte di conseguenza calerebbero.</p>
      <p sl="de">Ci rimetterebbero maggiormente i piccoli allevatori nelle zone rurali, che rivestono il ruolo di guardiani dell’eredità culturale e dipendono dalla produzione del latte, ma non hanno la possibilità di operare all’ingrosso. Gli allevatori, giustamente, sentono di essere sfruttati, mentre ci si aspetta che i consumatori si accollino i prezzi aumentati di latte e generi alimentari, che non raggiungono i piccoli produttori. E’ giunto il momento di intervenire in merito.</p>
      <p sl="de">Una situazione temporanea del mercato non deve risultare in queste misure programmate con i propri effetti a lungo termine. Di conseguenza, ho votato contro la relazione Jeggle su un ulteriore aumento delle quote latte.</p>
    </intervention>
    <intervention id="3-150" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">L’organizzazione del mercato lattiero è soggetta alle iniziative monopolistiche del settore, che controllano la maggior parte del mercato e hanno iniziato a difendere la sua piena liberalizzazione al fine di massimizzare i profitti.</p>
      <p sl="el">La proposta della Commissione per una politica di “atterraggio morbido” e un aumento del 2% delle quote ogni anno fino al 2014, quando l’attuale regolamento terminerà, equivale a un’intensificazione delle diversa distribuzione delle quote tra gli Stati membri. La proposta farà gradualmente scomparire i piccoli e medi allevamenti di bestiame, che stanno lottando per sopravvivere, in particolare dopo gli esorbitanti aumenti dei prezzi del foraggio.</p>
      <p sl="el">Siamo radicalmente contrari alla liberalizzazione del mercato nel comparto lattiero-caseario. Riteniamo che un incremento non lineare delle quote nazionali sia essenziale, in modo che sia possibile applicare aumenti supplementari negli Stati membri in cui le quote di produzione sono sempre state insufficienti. Ciò vale per la Grecia, in cui la produzione soddisfa a malapena il 50% del consumo interno.</p>
      <p sl="el">Sosteniamo gli allevatori di bestiame che protestano per misure dirette di assistenza per le piccole e medie imprese, soprattutto nelle regioni montane e insulari, e in altre zone particolarmente problematiche, soprattutto laddove l’attuale situazione sta conducendo all’abbandono dell’attività agricola e dell’allevamento.</p>
    </intervention>
    <intervention id="3-151" speaker_id="37312" name="Christel SCHALDEMOSE" is_mep="True" mode="written" nationality="Denmark" birth_date="04-08-1967" birth_place="Odense" m_state="DK">
      <p sl="da">I membri danesi del gruppo socialista al Parlamento europeo hanno votato contro la relazione sullo “stato di salute” della PAC, poiché si oppone al miglioramento del sistema di condizionalità e di trasferimento di denaro dal sostegno diretto allo sviluppo rurale, come ha proposto la Commissione.</p>
      <p sl="da">Nel parere della commissione, questo elemento si rivela necessario per motivi ambientali, tra gli altri, al fine di introdurre una modulazione obbligatoria del 20% e rafforzare il sistema di condizionalità.</p>
    </intervention>
    <intervention id="3-152" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Voto contro la relazione poiché ritengo che ai produttori di latte biologico dovrebbe essere riconosciuto un aumento delle quote. L’incremento ora proposto avvantaggerà soprattutto i produttori su vasta scala a discapito dei piccoli operatori.</p>
    </intervention>
    <intervention id="3-153" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">A nome dei deputati laburisti britannici desidero illustrare le ragioni per come abbiamo votato su questa relazione.</p>
      <p sl="en">Appoggiamo fermamente l’aumento del 2% delle quote latte per l’anno 2008/2009 proposto dalla Commissione, consentendo agli allevatori europei di reagire all’accresciuta domanda del mercato. Nell’UE disponiamo di allevatori più che in grado di rispondere alla domanda globale moltiplicata di latte e sarebbe inaccettabile negare loro l’opportunità di trarre beneficio dalla favorevole situazione del mercato.</p>
      <p sl="en">Tuttavia, siamo dispiaciuti che il Parlamento sostenga un aumento facoltativo, anziché obbligatorio, del 2% delle quote latte. A mio parere, tale incremento costituisce un’azione volta a fornire ai produttori di latte la possibilità di operare maggiormente e contribuire quindi alla transizione verso un maggiore orientamento al mercato. Tale aspetto è in linea con l’atterraggio morbido prima dell’abolizione del regime nel 2015, come previsto nella valutazione dello stato di salute della PAC.</p>
      <p sl="en">Capisco che molti paesi non raggiungono le attuali quote assegnate, Regno Unito compreso, ma ritengo fermamente che, in linea con l’abolizione delle quote latte nel 2015, occorra che gli allevatori mettano in pratica l’idea di avere la possibilità di produrre di più.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="3-154" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="en">Ero a favore della posizione che il mercato lattiero dell’UE dovrebbe essere aperto più rapidamente di quanto programmato in un progetto di proposta già elaborato e ho votato per un aumento delle quote latte, anche se un incremento del 5%, come domandato dalla Polonia, non è stato presentato nella seduta plenaria. Non si è potuta raggiungere alcuna maggioranza nel Parlamento europeo per tale proposta.</p>
      <p sl="en">La quota latte restrittiva della Polonia minaccia di trasformare il paese da un esportatore finale di prodotti lattiero-caseari in un importatore nell’arco di cinque-sette anni.</p>
      <p sl="en">L’UE ha assegnato alla Polonia di gran lunga la quota maggiore offerta a uno dei 10 paesi dell’adesione, che riflette la posizione della Polonia in quanto quarto maggior produttore di latte dell’UE a 25 quando è entrata nell’UE nel maggio 2004. Ciononostante, la quota polacca è da considerarsi ridotta rispetto alle quote maggiori dei tre principali produttori di latte d’Europa, Germania, Francia e Gran Bretagna.</p>
      <p sl="en">Le quote sono un retaggio della scorsa era, quando le fattorie producevano ignobili laghi di latte e l’UE doveva intervenire per evitare che i prezzi crollassero.</p>
      <p sl="en">L’aumento delle quote latte può essere considerato l’inizio della loro abolizione, visto che tale sistema scadrà nel 2015.</p>
    </intervention>
    <intervention id="3-155" speaker_id="39022" name="Ewa TOMASZEWSKA" is_mep="True" mode="written" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Ho votato a favore dell’adozione degli emendamenti 18-21, vale a dire il blocco 1. Ho agito in questo modo nell’ottica della mancanza di latte per il consumo domestico e per l’esportazione nei paesi europei, poiché tale scarsità implica che i bambini nelle famiglie più disagiate siano malnutriti e le opportunità di esportazione per gli Stati membri ridotte. In effetti gli emendamenti sono stati respinti, ma ciononostante mi sono espressa a favore dell’adozione del documento nel suo complesso, poiché aumentare le quote latte del 2% costituisce almeno un passo nella direzione giusta, benché sia piccolo. Accrescere le quote del 3% e quindi abolirle del tutto in futuro, come il Parlamento ha già chiesto durante le discussioni, sarebbe una soluzione ancora più vantaggiosa. E’ tuttavia preferibile aumentare le quote, anche soltanto del 2%, anziché non effettuare alcuna modifica.</p>
    </intervention>
    <intervention id="3-157" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signor Presidente, onorevoli colleghi, ho votato a favore della relazione Goepel sulla “valutazione dello stato di salute” della PAC per onorare il lavoro fatto in commissione per l’agricoltura dalla delegazione socialista, che ha ottenuto dei risultati accettabili su temi da sempre molto importanti per lo sviluppo dell’agricoltura nell’Unione europea.</p>
      <p sl="it">I risultati non sono ancora i migliori possibili, ma ci aspettiamo che, grazie allo sforzo e allo spirito di compromesso dimostrato dal collega Capoulas e dagli altri colleghi della commissione AGRI, che sono andati in alcuni casi oltre i propri interessi nazionali, sarà possibile nella prossima tappa, con il pacchetto legislativo che sarà presentato a maggio ed elaborato sotto la Presidenza francese, ottenere risultati molto più ambiziosi, soprattutto per quanto riguarda una ridistribuzione più equa degli aiuti, una maggiore trasparenza, migliori politiche di sviluppo rurale, un’efficace rete di sicurezza per quanto riguarda la gestione dei rischi in caso di catastrofi naturali, il ruolo dell’agricoltura e il suo contributo nella lotta al cambiamento climatico e nel quadro dei biocombustibili.</p>
      <p sl="it">Il risultato di oggi permette al Parlamento europeo di condurre un dibattito allargato sul futuro della PAC, che deve adattarsi ai cambiamenti sociali ed economici pur continuando ad essere uno dei pilastri su cui si basa l’Europa.</p>
    </intervention>
    <intervention id="3-158" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Per quest’Aula è stato importante esprimere il proprio parere in merito agli orientamenti generali per la futura “valutazione dello stato di salute”.</p>
      <p sl="fr">Il gruppo socialista al Parlamento europeo ha ottenuto molte vittorie importanti, quali la critica al disaccoppiamento degli aiuti (allevamento di bestiame e piccole coltivazioni), gli obiettivi della PAC in termini di sicurezza alimentare, salvaguardia degli ecosistemi, ottimizzazione del suolo, effetti ridistributivi della digressiva soglia di riduzione, della modulazione, reti di sicurezza, riconoscimento del ruolo delle associazioni interprofessionali, il contributo dell’agricoltura ai cambiamenti climatici, e così via.</p>
      <p sl="fr">Tuttavia, a differenza del gruppo PSE, sono stata entusiasta di presentare alcuni punti:</p>
      <p sl="fr">deve essere mantenuto un parziale disaccoppiamento degli aiuti diretti per i premi per animale, ma occorre prestare attenzione a non comprendere esclusivamente allevamento intensivo o su vasta scala (paragrafi 26 e 32);</p>
      <p sl="fr">riferimenti storici non possono valutare la conformità di certi agricoltori a elevate norme ambientali (paragrafo 16);</p>
      <p sl="fr">mantenimento di una progressiva riduzione della soglia degli aiuti diretti, poiché ciò consentirebbe una distribuzione più equa delle risorse della PAC (paragrafo 67)</p>
      <p sl="fr">critica ai controlli sugli OGM, che ricorda che è impossibile applicare una coesistenza, sostegno per il principio di precauzione (emendamento n. 30)</p>
      <p sl="fr">rifiuto dell’abolizione delle quote latte nel 2015 (paragrafo 76)</p>
    </intervention>
    <intervention id="3-159" speaker_id="photo_generic" name="Colm Burke, Avril Doyle, Jim Higgins, Mairead McGuinness e Gay Mitchell" is_mep="True" mode="written">
      <p sl="en">Sosteniamo la fiducia generale della relazione sulla valutazione dello stato di salute della PAC. Tuttavia, è importante sottolineare che la particolare situazione dell’Irlanda, che ha disaccoppiato completamente tutti gli aiuti diretti dalla produzione, necessita di essere presa in considerazione. In particolare, gli impegni presi con tutti gli agricoltori nell’Agenda 2000 prevedevano una riduzione della burocrazia. Finora, l’esperienza non è stata del tutto positiva.</p>
      <p sl="en">Per quanto riguarda la questione specifica di mantenere i pagamenti per i produttori, non possiamo accettare uno spostamento verso un contributo forfettario per ettaro. Gli agricoltori organizzano il bilancio sull’attuale sistema che durerà fino al 2013. Inoltre, sembrano inopportune azioni volte a incrementare la modulazione e ottenere di più dei pagamenti diretti dai produttori. Avremmo accolto positivamente un aumento elevato delle quote latte, ma in linea con la nostra opinione sulla relazione Jeggle abbiamo accettato il parere ad ampio consenso di un incremento del 2% per il prossimo anno di commercializzazione.</p>
      <p sl="en">Sul lungo termine, tuttavia, esiste la minaccia posta da un accordo svantaggioso in seno all’OMC, che icnombe sull’agricoltura dell’UE. Occorre opporvisi.</p>
    </intervention>
    <intervention id="3-160" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Goepel sulla “valutazione dello stato di salute” della PAC poiché chiede misure essenziali volte a sostenere lo sviluppo dell’agricoltura, uno dei maggiori settori dell’Unione europea.</p>
      <p sl="pt">A tal proposito, vorrei evidenziare un argomento della relazione secondo cui occorre stanziare fondi per conservare l’industria lattiero-casearia in regioni quali le Azzorre. Desidero inoltre sottolineare l’impegno significativo dell’onorevole Capoulas Santos e l’importante contributo fornito dai suoi emendamenti.</p>
    </intervention>
    <intervention id="3-161" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La critica della risoluzione della proposta della Commissione è inappropriata, anche se include due delle proposte principali da noi presentate. Tuttavia, il suo approccio generale è negativo, in particolare perché insiste sul disaccoppiamento degli aiuti alla produzione chiedendo alla Commissione di far approvare più rapidamente la politica in materia di disaccoppiamento. Eppure, l’esperienza ha dimostrato che disaccoppiare gli aiuti diretti dalla produzione agricola ha effetti dannosi: da qui il nostro voto contro la proposta di risoluzione.</p>
      <p sl="pt">Tuttavia, riteniamo che il rifiuto della relazione di qualsiasi rinazionalizzazione della politica agricola comune (PAC) sia positivo, come lo è anche la richiesta di misure finalizzate alla ristrutturazione e al rafforzamento dei settori agricoli chiave (ad esempio i settori lattiero-caseario e dell’allevamento bovino e ovino). Siamo lieti che siano state adottate le proposte presentate sulla necessità per la Commissione europea di prendere in considerazione, nei negoziati dell’OMC, le caratteristiche specifiche della produzione agricola come un settore di produzione di generi alimentari e un elemento strutturale per l’equilibrio territoriale, la preservazione dell’ambiente e la tutela di livelli adeguati di sicurezza alimentare.</p>
      <p sl="pt">Inoltre consideriamo positivo l’inserimento della nostra richiesta alla Commissione e agli Stati membri di prendere i provvedimenti necessari al fine di prevenire le attività speculative, accaparrandosi il mercato dei prodotti alimentari, e l’istituzione di cartelli da parte delle aziende del settore.</p>
    </intervention>
    <intervention id="3-162" speaker_id="28126" name="Christofer FJELLNER" is_mep="True" mode="written" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">L’attuale valutazione dello stato di salute della politica agricola comune ha offerto alla Commissione e al Parlamento europeo una possibilità di compiere azioni ambiziose e determinate al fine di ottenere lo sviluppo costante della politica al vaglio. E’ fondamentale che la riforma della PAC prosegua su linee orientate al mercato, che comportano che la scelta del consumatore sia il fattore essenziale nelle decisioni degli agricoltori sulla produzione, mentre, allo stesso tempo, riduciamo il costo complessivo della politica agricola. L’attuale crescita sostenuta nella domanda globale di prodotti agricoli fornisce un ambiente favorevole in cui accelerare la deregolamentazione della politica in materia.</p>
      <p sl="sv">La delegazione moderata deplora il fatto che né la Commissione né il Parlamento europeo abbiano colto l’opportunità di farlo. Abbiamo quindi votato contro la relazione.</p>
    </intervention>
    <intervention id="3-163" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Mi sono astenuto dalla votazione finale su questa relazione. Se contiene molti elementi positivi, non si spinge abbastanza lontano. Ogni riforma alla PAC deve, primo, diminuire gli aiuti e accrescere il ruolo del mercato nell’agricoltura. Secondo, deve considerare la promozione di un’economia rurale più ampia, anziché concentrarsi solo sull’agricoltura. Terzo, deve favorire il “buon” cibo, anziché preferire la quantità alla qualità. Solo su questa base è possibile stabilire una PAC conforme alle necessità e alle esigenze del nuovo millennio.</p>
    </intervention>
    <intervention id="3-164" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Ad eccezione della questione delle quote latte, ritengo che la proposta della Commissione sia decisamente adeguata. La relazione Goepel la perfeziona in molti aspetti, sebbene presenti alcuni emendamenti che non posso accogliere.</p>
      <p sl="pt">Da un lato, appoggio l’idea riguardo alla riduzione della soglia degli aiuti, come proposto dalla Commissione, poiché, ricordandoci il peso sempre maggiore dell’opinione pubblica sulle sovvenzioni agli agricoltori e seguendo l’attuazione della revisione della protezione del suolo, che ha reso il sistema più chiaro e trasparente, certi squilibri sono diventati evidenti. E’ pertanto essenziale individuare un metodo equo per limitare il livello di aiuti erogati ai grandi agricoltori.</p>
      <p sl="pt">Dall’altro lato, ritengo che mantenere i fondi che provengono dalla modulazione nelle rispettive regioni non contribuisca a risolvere le importanti differenze regionali che esistono nell’agricoltura europea.</p>
      <p sl="pt">Infine, per quanto riguarda le quote latte, sono contrario all’aumento del 2% nel 2008, nonché alla riduzione delle multe, in quanto ritengo che tali misure risulteranno nel regime delle quote latte che sarà abolito prima del 2015, con dannose conseguenze per le regioni più vulnerabili che dipendono dalla produzione del latte e per tutti gli allevatori che hanno investito nel settore e che quindi renderanno vane le loro aspettative.</p>
      <p sl="pt">Per tutte queste ragioni, mi sono astenuto dal voto.</p>
    </intervention>
    <intervention id="3-165" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La “valutazione dello stato di salute” della PAC elaborata dalla Commissione non è del tutto una valutazione: si tratta di nuova riforma non ammessa. Costituisce inoltre un altro passo verso la riorganizzazione economica del mondo su cui l’Europa di Bruxelles ha lavorato per anni sulle orme di Washington: nel sud e negli Stati Uniti, l’agricoltura, mentre nel nord i servizi e l’industria, con la crudele concorrenza delle nazioni emergenti.</p>
      <p sl="fr">L’agricoltura europea è semplicemente sacrificata, e sarà presto consegnata esclusivamente alle forze di mercato; un mercato ingannevole, per di più, dal momento che è stato lasciato senza difese contro le importazioni e a cui è stato negato l’accesso alle esportazioni.</p>
      <p sl="fr">L’agricoltura non è un settore come gli altri. Visto che nutre gli esseri umani, è una questione di indipendenza e sovranità nazionale. La qualità dei generi alimentari incide sulla salute pubblica. Lavorare la terra influisce sulla pianificazione dell’utilizzazione del suolo, la tutela dell’ambiente, la biodiversità, la gestione delle risorse idriche, l’organizzazione e la popolazione delle zone rurali …, ma è ancora un’attività produttiva.</p>
      <p sl="fr">Rinunciare a tutte le politiche agricole proattive è peggio che commettere un crimine: è un terribile errore. E’ un gran peccato che, a parte pochi elementi positivi, il relatore non abbia messo in dubbio questa logica.</p>
    </intervention>
    <intervention id="3-166" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">In Svezia sia il precedente che l’attuale governo hanno espresso dichiarazioni positive sull’imminente “valutazione dello stato di salute” del bilancio a lungo termine dell’UE e della politica agricola comune nei prossimi anni, ai fini di condurre a modifiche e riforme considerevoli.</p>
      <p sl="sv">Ora notiamo che la maggioranza federalista nel Parlamento europeo ritiene che i capi di Stato e di governo nel 2002 si siano impegnati a mantenere i fondi agricoli del primo pilastro del tutto allo stesso livello fino al 2013 e che tale iniziativa dovrebbe essere rispettata.</p>
      <p sl="sv">Come può l’accordo del 2002 essere interpretato in modi diversi? La maggioranza dei gruppi PPE-DE e PSE nel Parlamento europeo pensa che le riforme devono essere attuate solo dopo il 2013. Il partito socialdemocratico svedese e Alleanza per la Svezia hanno annunciato agli elettori svedesi che le riforme saranno introdotte direttamente nel bilancio a lungo termine in base alla “valutazione dello stato di salute” nel periodo 2008-2009.</p>
      <p sl="sv">Qual è l’interpretazione corretta dell’accordo del 2002?</p>
      <p sl="sv">Il Junilistan ritiene che senz’altro le riforme alla politica agricola comune e una riduzione dei suoi costi nel bilancio europeo debbano avvenire direttamente dopo la conclusione della valutazione dello stato di salute. Tutte le altre soluzioni costituirebbero un inganno per gli elettori nei sei Stati membri che, nel 2005, non hanno voluto espandere il bilancio a lungo termine dell’UE.</p>
    </intervention>
    <intervention id="3-167" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ho votato a favore di questa relazione, che, in particolare, suggerisce di prendere in considerazione le speciali caratteristiche delle regioni in difficoltà e i settori sensibili quale l’allevamento di bestiame, nonché di semplificare le norme per gli agricoltori.</p>
      <p sl="fr">L’obiettivo è migliorare il funzionamento della politica agricola comune in base all’esperienza maturata dal 2003, e adattare tale azione alle nuove sfide e alle possibilità presentate nel 2008 in un’Unione europea con 27 Stati membri.</p>
      <p sl="fr">La relazione sostiene che gli aiuti diretti saranno ancora necessari dopo il 2013, non solo in caso di problemi sui mercati, ma anche per compensare i servizi offerti dagli agricoltori alla società nonché gli standard molto elevati in termini di ambiente, salute e benessere degli animali.</p>
      <p sl="fr">Per quanto riguarda la gestione dei rischi, la Commissione dovrebbe ricevere un messaggio dall’Assemblea in questa relazione, nella prospettiva della futura riforma della PAC.</p>
      <p sl="fr">Si devono sviluppare con urgenza progetti privati o misti di assicurazione con la copertura finanziaria pubblica, garantendo una parità fra gli Stati membri. La Commissione dovrebbe considerare l’introduzione di un sistema europeo di riassicurazione per i futuri disastri ambientali o connessi al clima, e dovrebbero essere finanziate misure di prevenzione dei rischi in conformità con il primo pilastro (sostegno ai mercati agricoli).</p>
    </intervention>
    <intervention id="3-168" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Sostengo fermamente l’opinione che occorra garantire finanziamenti appropriati per lo sviluppo rurale, molti abitanti delle zone rurali non sono direttamente coinvolti nell’agricoltura o solo parzialmente, al fine di assicurare uno sviluppo regionale equilibrato, dobbiamo prevedere una proporzione nello sviluppo tra la zona urbana e rurale. Tuttavia, questa iniziativa non deve essere ottenuta a spese del primo pilastro. La crescita delle zone rurali rappresenta un obiettivo apprezzabile nel proprio diritto e non deve essere costretto dipendendo dai fondi modulati.</p>
    </intervention>
    <intervention id="3-169" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore del valido emendamento n. 29, che chiede alla Commissione e agli Stati membri di prendere misure volte a prevenire il controllo del mercato dei prodotti alimentari e la creazione di cartelli da parte delle aziende del settore, e spero che si intervenga al fine di evitare che i supermercati costringano i produttori ad accettare prezzi economicamente insostenibili per la loro attività. Ho inoltre appoggiato l’emendamento n. 30, che richiede più restrizioni alle colture OGM, osservando che è impossibile per tali coltivazioni coesistere con quelle convenzionali e/o biologiche, e il ritiro di specie OGM già introdotte da alcuni Stati membri. Tale azione ottiene chiaramente il sostegno pubblico, come dimostrato dalle inchieste condotte finora.</p>
    </intervention>
    <intervention id="3-170" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">Al fine di impedire che gli alimenti di alta qualità in Europa scarseggino e diventino molto costosi, molte persone ora devono capire che l’agricoltura dell’UE necessita di essere competitiva, sostenibile, multifunzionale ed esauriente, nonché concorrenziale a livello internazionale.</p>
      <p sl="de">Occorre ancora la PAC, e deve garantire che nel futuro l’agricoltura sia affidabile, prevedibile e stabile.</p>
      <p sl="de">Il compromesso che stiamo votando oggi costituisce un lavoro lodevole da parte del nostro relatore, l’onorevole Lutz Goepel. Tale compromesso non mi soddisfa del tutto, tuttavia, in particolare poiché la modulazione proposta di oltre 10 000 euro, benché in apparenza sia soltanto l’1%, non può ragionevolmente essere prevista da parte degli agricoltori del mio paese. Il fatto che queste risorse debbano tornare alle rispettive regioni è una piccola consolazione per i singoli agricoltori. Provate a immaginare dovessimo imporre tagli alle retribuzioni dei dipendenti, per esempio, del settore pubblico.</p>
      <p sl="de">Sono accolte positivamente le proposte in merito a una rete di sicurezza di base e a un sistema di gestione delle crisi.</p>
      <p sl="de">Deve inoltre essere chiaro che l’articolo 69 non rappresenta una panacea, anche se è soddisfacente per usare maggiormente tali strumenti atti a finanziare le misure per aiutare, ad esempio, i giovani agricoltori, il rimboschimento e i raccolti precoci.</p>
      <p sl="de">Sebbene non abbiamo tuttora diritto di codecisione sulla politica agricola, ciononostante raccomanderei alla Commissione di non essere eccessivamente ostinata.</p>
    </intervention>
    <intervention id="3-171" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La valutazione dello stato di salute della PAC avvierà le future riforme del settore e trovo difficile sostenere del tutto la relazione dell’onorevole Lutz Goepel in materia. La valutazione dello stato di salute dovrebbe veramente cercare di creare un settore per il mercato, impegnato per la sostenibilità rurale e ambientale. Occorre prendere le distanze dalla cultura del protezionismo e dagli aiuti che distorcono il mercato che l’attuale PAC favorisce. La politica dovrebbe inoltre incoraggiare i paesi terzi, soprattutto i paesi in via di sviluppo, a commerciare con noi. Il mio voto rispecchia tali preoccupazioni.</p>
    </intervention>
    <intervention id="3-172" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="el">Se deve essere efficace, la revisione della politica agricola comune esige priorità differenti e, ovviamente, maggiori risorse. L’abbandono dei terreni agricoli e una produzione ridotta stanno conducendo al declino delle campagne e alla svalutazione del ruolo del settore primario nel quadro sociale ed economico. Chiediamo una trasformazione radicale della PAC. Occorrono misure volte ad aiutare i piccoli e medi agricoltori a continuare la loro attività. Si devono mantenere popolazione rurale, diversità, tutela ambientale e salute pubblica. Cerchiamo una politica comune di assicurazione a livello agricolo contro tutte le eventualità legate non solo alle condizioni atmosferiche, ma anche al cibo e all’instabilità del mercato. Siamo contrari alla priorità di armonizzare le politiche agricole con gli obiettivi e i negoziati dell’OMC. Desideriamo una politica agricola che offra cibo di elevata qualità e a prezzi contenuti per tutti, e perciò voto contro tale relazione.</p>
    </intervention>
    <intervention id="3-173" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Tutte le politiche chiaramente devono adattarsi a una necessità, nonché soddisfarla. Considerata l’attuale situazione in termini di mercati agricoli, abitudini di consumo, requisiti ambientali e tendenze future, i presupposti, i concetti e le norme della politica agricola comune devono essere riconsiderati e riformati. Il nucleo di tale riforma deve includere certe idee fondamentali, quali l’importanza della vitalità del mondo rurale, l’esigenza di prevenire la scomparsa dell’agricoltura europea, i redditi degli agricoltori, la necessità di immettere in questo mercato i giovani imprenditori e modelli creativi di produzione e gestione, e gli interessi dei consumatori, che, sebbene tutti apparteniamo a tale categoria, molto spesso non sono rappresentati in maniera rigorosa.</p>
      <p sl="pt">Malgrado gli immediati svantaggi che un calo generalizzato dei prezzi potrebbe provocare per certi settori della società, nelle economie sviluppate e in via di sviluppo, tale riforma presenta una serie di pregi (ci sarà subito un consumo più elevato tra le persone nei paesi che stanno affrontando una crescita accelerata) e di potenziali benefici, che bisognerebbe considerare. Questo è l’approccio che spero venga adottato, sia dalle istituzioni europee che dai governi nazionali.</p>
    </intervention>
    <intervention id="3-174" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Esistono due aspetti che un sostenitore dell’UE deve spiegare (se non difendere) quando torna a casa e parla del proprio lavoro nell’UE. Il primo è il circo viaggiante del Parlamento che fa la spola avanti e indietro da Strasburgo. Il secondo è la questione delle sovvenzioni all’agricoltura. In entrambi i casi il sistema attuale è egualmente impossibile da difendere, e spiegare. Non ci sono buone ragioni per andare a Strasburgo, e nemmeno perché i contribuenti europei dovrebbero finanziare la famiglia reale britannica, che al momento è una dei principali beneficiari di tale metodo, mentre allo stesso tempo sono esclusi i produttori africani.</p>
      <p sl="sv">La relazione Goepel ha pienamente adottato l’approccio sbagliato; quindi ho espresso voto contrario, soprattutto perché ritengo che le sue intenzioni indichino l’errata direzione: sostengo più diretto, minori riforme, meno orientamento al mercato. La Commissione ha compiuto notevoli progressi nell’indirizzarsi verso un sistema più aggiornato di sostegno all’agricoltura. E’ spiacevole che il Parlamento paia voler tornare indietro.</p>
    </intervention>
    <intervention id="3-175" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">A nome dei deputati laburisti inglesi, intendo spiegare le ragioni del nostro voto su questa importante relazione.</p>
      <p sl="en">Prima di tutto riteniamo che sia necessaria un’accurata revisione della PAC, in modo da poterci allontanare dai pagamenti diretti agli agricoltori verso un sistema che incoraggi la sostenibilità rurale. A tale proposito, avremmo voluto assistere un totale disaccoppiamento dei pagamenti diretti, ma ci rendiamo conto che molti Stati membri abbiano difficoltà in merito.</p>
      <p sl="en">Un punto essenziale per me è che la riforma della PAC non dovrebbe essere considerata una questione di grandi imprese agricole contro piccole imprese agricole. Dovrebbe essere una questione di efficienza contro inefficienza.</p>
      <p sl="en">Pertanto, io e la delegazione del British Labour voteremo a favore degli emendamenti relativi a maggiori finanziamenti per lo sviluppo rurale, all’apertura del commercio con i paesi in via di sviluppo, e contro gli emendamenti che cercano di introdurre misure protezioniste per gli agricoltori dell’UE. Vorremmo che la Commissione proponesse l’abolizione della riduzione digressiva della soglia e affrontasse il problema dei pagamenti diretti in maniera più radicale.</p>
      <p sl="en">Non esprimeremo voto contrario alla relazione, ma ci asterremo nella speranza che le proposte legislative presentate al Parlamento ammetteranno la necessità di una riforma radicale.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="3-176" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’esigenza di riformare la PAC deve essere permanente. Purtroppo la relazione del Parlamento non è ambiziosa a sufficienza.</p>
    </intervention>
    <intervention id="3-177" speaker_id="28339" name="Daniel STROŽ" is_mep="True" mode="written" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">Per quanto riguarda la relazione dell’onorevole Lutz Goepel sulla “valutazione dello stato di salute” della PAC, visto che sono uno dei rappresentanti della Repubblica ceca nel Parlamento europeo ritengo sia mio dovere prestare urgente attenzione ai fatti seguenti. La proposta della Commissione per il riesame della politica agricola comune dovrebbe risultare in testi legislativi che il Consiglio e il Parlamento europeo presenteranno al più tardi nel maggio 2008. La Repubblica ceca sostiene appieno che l’agricoltura europea sia dinamica e incentrata sullo sviluppo sostenibile delle industrie agricole e alimentari, la cui priorità è garantire sia la sicurezza alimentare che quella energetica. Per il mio paese, la modulazione e la degressività dei pagamenti diretti sono le misure più essenziali tra quelle discusse durante la revisione della PAC.</p>
      <p sl="cs">Provvedimenti quali la degressività, ovvero ridurre i pagamenti diretti secondo le dimensioni delle imprese agricole, avrebbero un impatto selettivo solo su certi Stati membri e un effetto negativo sulla competitività del settore agricolo in paesi come la Repubblica ceca. Allo stesso tempo, tali provvedimenti condurrebbero chiaramente al collasso organizzativo delle imprese agricole. Per queste ragioni in particolare è difficile per la Repubblica ceca accettare l’attuale proposta relativa a modulazione e degressività, e non solo per la Repubblica ceca, immagino.</p>
    </intervention>
    <intervention id="3-178" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Nel Trattato di Lisbona, i cinque obiettivi della PAC restano inalterati rispetto all’attuale Trattato. Tale documento stabilisce, tra le altre cose, che si devono garantire prezzi ragionevoli. L’obiettivo è ora più pertinente che mai per i consumatori.</p>
      <p sl="nl">Al momento un altro problema è l’efficienza della politica agricola europea. Tutto sommato, non dobbiamo essere ciechi di fronte al lato negativo della PAC attuale: gli agricoltori devono essere in grado di ottenere un reddito, ma anche lavorare in maniera efficiente, in modo che i giovani continuino a scegliere una carriera nel settore.</p>
      <p sl="nl">Spesso ho ripetuto le parole del Commissario per l’agricoltura e lo sviluppo rurale Fischer Boel, quando afferma che non occorre essere malati per valutare il proprio stato di salute. Dobbiamo avere il coraggio di chiedere se la politica agricola corrente sia adattata alla crescita del mercato (mondiale) e alle necessità dell’UE a 27. Inoltre, la discussione relativa alla “valutazione dello stato di salute” è un’opportunità per la politica agricola al fine di essere giustificabile di fronte all’opinione pubblica.</p>
      <p sl="nl">Onorevoli colleghi, i cittadini europei si attendono sicurezza e difesa a livello alimentare, e un interesse nella sovranità connessa al settore. Attraverso questa relazione di iniziativa, il Parlamento scopre le proprie carte e trasmette alla Commissione un testo valido.</p>
    </intervention>
    <intervention id="3-179" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Le proposte di una “valutazione dello stato di salute” della PAC costituiscono un nuovo attacco ai piccoli e medi agricoltori.</p>
      <p sl="el">I piccoli e medi agricoltori stanno subendo i risultati della revisione della PAC del 2003: la disoccupazione è aumentata poiché sono scomparse migliaia di piccole e medie aziende.</p>
      <p sl="el">In Grecia, la coltivazione del tabacco è calata del 70%, due stabilimenti di lavorazione dello zucchero su cinque hanno chiuso, il reddito di origine agricola si è ridotto, e il numero di vigneti è destinato a diminuire.</p>
      <p sl="el">Le nuove proposte della Commissione stanno separando gli aiuti dalla produzione e trasferiscono le risorse di sostegno diretto per gli agricoltori al secondo pilastro, a vantaggio soprattutto delle attività commerciali. Le proposte aboliscono del tutto l’intervento e riducono le sovvenzioni agricole dal 2009. Tale situazione accelererà la scomparsa delle piccole e medie imprese agricole.</p>
      <p sl="el">Tali misure sono finalizzate a ottenere maggiore sostegno dai proprietari terrieri e dalle multinazionali alimentari. Pertanto, il terreno sarà concentrato più rapidamente, la produzione e il commercio dei beni agricoli saranno nelle mani di pochi, e le disparità e le ingiustizie fondamentali della PAC si inaspriranno (il 20% delle imprese agricole riceverà l’80% delle sovvenzioni). I riferimenti all’agricoltura che contribuiscono alla tutela dell’ambiente sono ipocriti, dal momento che lo sradicamento di migliaia di piccole e medie imprese agricole si sta aggiungendo alla devastazione delle regioni, mentre l’uso delle colture per i biocarburanti favorirà l’aumento dei prezzi dei generi alimentari.</p>
      <p sl="el">Votiamo contro le proposte dell’UE per una “valutazione dello stato di salute” della PAC.</p>
    </intervention>
    <intervention id="3-181" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione dell’onorevole Klaß sulla situazione delle donne nelle zone rurali dell’Unione europea poiché ritengo che le politiche in materia di sviluppo rurale debbano prendere in considerazione la dimensione di genere. In questo modo, possono contribuire a ottenere gli obiettivi della strategia di Lisbona in termini di crescita, istruzione, occupazione e coesione sociale.</p>
      <p sl="pt">Credo che le donne rivestano un ruolo essenziale nel promuovere la crescita locale e sociale. Questa è la ragione per cui le proposte volte a migliorare le condizioni di lavoro delle donne nelle zone rurali creando, ad esempio, infrastrutture educative e formative a tutti i livelli, favorendo pari accesso al mercato del lavoro, fornendo incentivi per incoraggiare l’imprenditorialità femminile e sviluppando servizi sociali e sanitari di elevata qualità, sono fondamentali per uno sviluppo rurale sostenibile.</p>
    </intervention>
    <intervention id="3-182" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Accogliamo positivamente il fatto che siano stati adottati i vari emendamenti che migliorano la relazione finale, tra cui una delle nostre proposte che sottolinea la necessità di assegnare il maggior valore possibile al lavoro delle donne, comprese le immigranti, che non appartengono a famiglie proprietarie di imprese agricole, ma forniscono lavoro nei campi e sono particolarmente colpite dalla discriminazione nel mondo dell’agricoltura. Abbiamo pertanto votato a favore di questa relazione.</p>
      <p sl="pt">Tuttavia, ci dispiace che le altre nostre proposte sulla situazione delle donne nelle zone rurali non siano state introdotte. Tale condizione è fortemente influenzata dalla situazione agricola generale e le donne subiscono le conseguenze di ingiuste misure della PAC (politica agricola comune), che hanno condotto al crescente abbandono delle piccole e medie imprese agricole e dell’agricoltura basata sull’attività familiare.</p>
      <p sl="pt">Quindi continuiamo a porre l’accento sulla necessità di un’accurata revisione della PAC con una priorità per la protezione dell’attività agricola a livello familiare e delle piccole e medie imprese agricole al fine di sostenere la produzione e garantire i redditi.</p>
    </intervention>
    <intervention id="3-183" speaker_id="23717" name="Genowefa GRABOWSKA" is_mep="True" mode="written" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Pur non sottovalutando l’importanza delle città e dei grandi agglomerati urbani, è importante ricordare che la maggior parte della vita sociale ed economica europea avviene nelle zone rurali. Per questa ragione sono lieta di accogliere la relazione dell’onorevole Klaß sulla situazione delle donne nelle zone rurali. La nostra discussione in merito si collega in maniera appropriata con il dibattito generale legato alla celebrazione della giornata internazionale delle donne.</p>
      <p sl="pl">Appoggio l’idea principale contenuta in questa relazione, ovvero che lo sviluppo delle zone rurali non può essere basato esclusivamente sull’agricoltura. La politica agricola dell’UE mira a garantire un autentico sviluppo sostenibile per queste aree, fornendo pertanto alla popolazione locale, incluse le donne, opportunità aggiuntive per valorizzare al meglio il loro potenziale. Tale iniziativa interessa le donne che assumono un ruolo più importante nella vita delle comunità locali, che svolgono il loro compito nella creazione di nuove imprese e che sono coinvolte nello sviluppo del settore dei servizi.</p>
      <p sl="pl">Occorre sottolineare con forza che il principio basilare che deve prevalere quando si tratta di definire il funzionamento delle zone rurali è la parità di opportunità tra gli uomini e le donne. Uno dei metodi con cui questo aspetto può essere valutato è l’accesso delle donne al mercato del lavoro. Purtroppo, gli indicatori dell’occupazione femminile sono inferiori nelle zone rurali, poiché le donne che lavorano nelle imprese agricole non sono sempre annoverate nella forza lavoro. Queste donne hanno inoltre minori possibilità di posti di lavoro retribuiti rispetto alle donne nelle aree urbane.</p>
      <p sl="pl">E’ possibile trovare una soluzione a questa situazione sfavorevole soltanto cambiando la mentalità della popolazione locale e tramite nuovi incentivi economici l’UE si sta mettendo a disposizione delle zone rurali.</p>
    </intervention>
    <intervention id="3-184" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho appoggiato la relazione Klaß, che affronta numerose importanti questioni di fronte alle quali si trovano le donne nelle nostre zone rurali. Basse retribuzioni, carenza di servizi accessibili come l’assistenza all’infanzia, ed esclusione sociale costituiscono problemi che sono troppo comuni nelle comunità rurali. Gli Stati membri devono agire per garantire che siano risolti e che le condizioni di lavoro in queste aree siano eque per tutti i nostri cittadini.</p>
    </intervention>
    <intervention id="3-185" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Sono favorevole alle misure volte ad aiutare le donne nelle regioni rurali, poiché questa particolare categoria è seriamente colpita dalla disoccupazione e, di conseguenza, da povertà e possibile esclusione sociale.</p>
      <p sl="de">Come citato dall’onorevole Klaß nella sua relazione, la politica regionale e lo sviluppo di queste zone spesso svantaggiate e della loro popolazione rientrano nelle priorità politiche dell’Unione europea. Considerato che il diritto delle donne alle pari opportunità è stato indebolito anche in regioni economicamente fiorenti, è essenziale offrire sostegno alle donne nelle zone rurali più povere e incrementare le loro possibilità di partecipare alla vita lavorativa.</p>
      <p sl="de">Desidero prestare particolare attenzione alle inappropriate disposizioni attuali relative alla copertura assicurativa per i coniugi assistenti, la maggior parte dei quali è formata da donne. In questo caso, occorre un emendamento rapido ed efficiente della normativa. Deve anche essere perfezionata l’assenza di uno status giuridico per quanto riguarda il diritto al congedo di maternità e per malattia, soprattutto per le donne lavoratrici indipendenti e le coniugi assistenti.</p>
    </intervention>
    <intervention id="3-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione dell’onorevole Christa Klaß sulla situazione delle donne nelle zone rurali dell’UE. L’obiettivo di cercare di ridurre la migrazione femminile da tali regioni gode del mio pieno appoggio. Introducendo misure volte a riconoscere, proteggere e promuovere il ruolo delle donne nel settore agricolo, non solo miglioreremo la parità tra uomini e donne in tali aree, ma stimoleremo anche la crescita economica e incoraggeremo lo sviluppo sostenibile in merito. Mi sono espresso a favore della relazione.</p>
    </intervention>
    <intervention id="3-188" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Occorre che la parità dei sessi nelle zone rurali desti maggiore interesse europeo. La situazione dei diritti delle donne, in effetti, e il loro posto nella società rurale richiedono sostanzialmente più determinazione da parte degli Stati membri e della Commissione.</p>
      <p sl="fr">Da un lato, le donne sono soggette a uno status giuridico particolarmente sfavorevole quando lavorano nel settore agricolo come coniugi assistenti. La Commissione europea deve interrompere in modo netto questa disparità di diritto, che priva certe donne europee dell’accesso alla sicurezza sociale, al congedo di maternità e per malattia, o l’acquisizione di diritti pensionistici in caso di divorzio.</p>
      <p sl="fr">Dall’altro lato, non esiste sostegno sufficiente per le iniziative economiche e l’imprenditorialità femminile. Gli Stati membri devono, ad esempio, offrire incentivi finanziari alle imprese che diversificano il lavoro delle donne, e in senso più generale appoggiano lo sviluppo di infrastrutture e nuove tecnologie in contesti rurali. Nel complesso, la Commissione deve condurre un’analisi più approfondita di programmi volti a incoraggiare lo sviluppo rurale dal punto di vista femminile.</p>
      <p sl="fr">Le zone rurali costituiscono il 56% della popolazione europea. Desidero offrire il mio pieno appoggio alle proposte della relazione dell’onorevole Klaβ, poiché le donne possono di certo contribuire con il loro dinamismo e la creatività.</p>
    </intervention>
    <intervention id="3-189" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">La situazione delle donne nelle zone rurali è stata discussa molte volte in numerose conferenze internazionali sulle donne (1975, 1980, 1985 e 1995), sulla riforma agricola e lo sviluppo rurale (1979) e sulla popolazione (1994), nonché dalla Commissione europea e dal Parlamento. L’accumulo di documenti, tuttavia, è piuttosto inutile dal momento che le osservazioni sono sempre le stesse: un aumento della “mascolinizzazione” della popolazione rurale e nessun miglioramento della condizione delle coniugi assistenti con attività agricole.</p>
      <p sl="fr">E’ ora che si sviluppino strategie volte a frenare l’esodo delle donne dalle zone rurali, in particolare delle donne dotate di qualifiche. Inoltre è giunto il momento di prendere in considerazione lo sviluppo di ampi orientamenti a livello mondiale, soprattutto l’abolizione dei controlli sull’attività commerciale e finanziaria, e la privatizzazione dell’agricoltura in un settore commerciale strettamente regolato e dominato da quote.</p>
      <p sl="fr">I tempi stanno cambiando, ma non le mentalità e le abitudini che troppo spesso preferiscono che il ruolo delle donne in agricoltura sia quello di semplici cooperatrici o dipendenti non retribuite, lavorando frequentemente in imprese strettamente familiari.</p>
      <p sl="fr">La relazione propone modifiche a tale situazione e pertanto voteremo a favore.</p>
    </intervention>
    <intervention id="3-191" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Desidero congratularmi con Csaba Tabajdi per la sua eccellente relazione, e per la ricerca e il riepilogo che ha elaborato in modo così efficace.</p>
      <p sl="fr">Tuttavia, vorrei specificare che ho espresso voto contrario sul paragrafo 27:</p>
      <p sl="fr">“27. Sottolinea in tale contesto l’importanza dell’ingegneria genetica verde e chiede l’intensificazione degli sforzi degli Stati membri e della Commissione nel settore della ricerca legata alle recenti tecnologie in materia di sementi e protezione fitosanitaria, affinché la produzione di biogas non entri in competizione con la produzione di alimenti di elevata qualità e la quantità di biomassa per unità di superficie possa essere nettamente aumentata”.</p>
      <p sl="fr">Ritengo che i biogas dovrebbero essere ottenuti soprattutto dai rifiuti agricoli. Non si tratta di sviluppare sementi OGM e pesticidi al fine di promuovere un tipo di agricoltura più intensiva. Questa azione danneggerebbe l’ambiente e annullerebbe i vantaggi dei biocarburanti. Come suggerisce il titolo della relazione, dobbiamo incoraggiare soprattutto un’agricoltura sostenibile.</p>
      <p sl="fr">Sarò responsabile del parere della commissione sull’agricoltura e lo sviluppo rurale relativo al progetto di direttiva sulla promozione di fonti di energia rinnovabile.</p>
    </intervention>
    <intervention id="3-192" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione comprende numerose importanti questioni e presenta conclusioni che appoggiamo. In particolare concordiamo sul fatto che, prima di utilizzare biomassa “dedicata”, dovremmo per prima cosa utilizzare le varie fonti di rifiuti che sono dotate di un’energia e di un valore economico, quindi riducendo o risolvendo gravi problemi ambientali. Inoltre è positivo che la relazione confermi che il biogas abbia maggior potenziale rispetto ai biocarburanti liquidi, un fatto che è stato ignorato dalla Commissione europea.</p>
      <p sl="pt">Tuttavia, riteniamo che certe questioni avrebbero dovuto essere considerate con maggiore attenzione, in particolare la differenza tra biogas e l’estremamente importante biometano, una versione aggiornata del biogas. Occorre compiere una chiara distinzione tra biogas e biometano. Quest’ultimo può e deve essere prodotto da impianti per il trattamento delle acque reflue, discariche e rifiuti industriali, più, ovviamente, da effluenti di allevamento. Svizzera e Svezia stanno già producendo biometano e utilizzando le reti per il gas naturale per la sua distribuzione. Nella zona di Göteborg, nel sud della Svezia, ci sono già circa 4 500 veicoli alimentati esclusivamente a biometano. Negli Stati Uniti, esistono molti produttori di biometano, distribuito sotto forma di biometano liquefatto.</p>
      <p sl="pt">Sottolineiamo quindi la necessità per la Commissione europea di prestare piena attenzione e attribuire priorità ai finanziamenti dei progetti in materia di biometano in Europa.</p>
    </intervention>
    <intervention id="3-193" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">La relazione Tabajdi evidenzia il potenziale del biogas agricolo e suggerisce l’adozione di una direttiva sulla produzione di biogas.</p>
      <p sl="pt">Ho votato a favore della relazione Tabajdi poiché ritengo che utilizzare il biogas abbia due vantaggi: primo, può contribuire alla sicurezza e alla sostenibilità dell’approvvigionamento energetico dell’UE, e secondo, consente agli agricoltori di sviluppare nuove fonti di reddito.</p>
      <p sl="pt">Il contributo del biogas per ottenere gli obiettivi recentemente stabiliti dalla Commissione in termini di apporto alle energie rinnovabili entro il 2020, potrebbe essere particolarmente importante.</p>
    </intervention>
    <intervention id="3-194" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ho votato a favore della relazione sull’agricoltura sostenibile e il biogas: la necessità di una revisione della legislazione dell’UE [2007/2107(INI) ].</p>
      <p sl="pl">Il relatore, l’onorevole Tabajdi, ha giustamente sottolineato che è giunto il momento di iniziare a sfruttare il potenziale energetico del biogas. Come indica l’autore, il biogas potrebbe sostituire il gas naturale.</p>
      <p sl="pl">Condivido l’affermazione secondo cui occorrerebbe incoraggiare gli investimenti nella produzione di biogas da fonti differenti, impiegando fondi europei assegnati allo sviluppo regionale e rurale a tale scopo.</p>
    </intervention>
    <intervention id="3-195" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Come rilevato nella relazione dell’onorevole Tabajdi sull’agricoltura sostenibile e il biogas, esiste un grande potenziale per quanto riguarda il biogas che l’UE deve tuttora sfruttare. Appoggio la richiesta alla Commissione di elaborare una politica coerente in materia di biogas. Se vogliamo che l’Europa diversifichi in modo adeguato la propria produzione energetica, occorre incoraggiare nell’UE l’elaborazione di una politica in merito. Tramite il biogas abbiamo l’opportunità di incrementare la produzione di energia rinnovabile e contribuire allo sviluppo sostenibile a livello economico, agricolo e rurale. Appoggio le raccomandazioni della relazione.</p>
    </intervention>
    <intervention id="3-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Gli impianti per il biogas gestiti dai piccoli agricoltori rappresentano una soluzione razionale: liquami e altri rifiuti possono essere utilizzati per la produzione di biogas prima di essere trasformato in in un fertilizzante di prima scelta o unito alla disidratazione del foraggio, in entrambi i casi concludendo il ciclo ecologico.</p>
      <p sl="de">Si deve tuttavia respingere un aumento nel sostegno a impianti per il biogas, al fine di escludere la possibilità che generi alimentari di elevata qualità siano sprecati nella produzione di carburante ed energia. In nessuna circostanza le aziende più grandi dovrebbero affittare terre coltivate dagli agricoltori per la produzione dei cosiddetti biocarburanti e bioenergia, con il risultato, pertanto, che questi terreni saranno sottratti alla produzione di derrate alimentari, conducendo a una situazione in cui siamo sommersi di monocolture, pesticidi e tecnologie genetiche, perdendo intanto la nostra capacità di autosufficienza nella produzione alimentare.</p>
      <p sl="de">Ottimizzare i sistemi esistenti e introdurre processi per farne un uso più efficiente sono azioni gradite, ma altre questioni sono problematiche per le ragioni espresse, e ho quindi votato contro la relazione.</p>
    </intervention>
    <intervention id="3-197" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ho votato a favore della relazione dell’onorevole Tabajdi sull’agricoltura sostenibile e il biogas: la necessità di una revisione della legislazione dell’UE.</p>
      <p sl="pl">A mio parere, esistono significative ragioni economiche e ambientali per appoggiare la proposta di una risoluzione del Parlamento europeo sull’agricoltura sostenibile e il biogas, in particolare perché implica la necessità di condurre uno studio più dettagliato della legislazione europea in materia.</p>
      <p sl="pl">Questa iniziativa rappresenterebbe un considerevole progresso verso il raggiungimento degli obiettivi fissati dalla Commissione europea nel Libro bianco in merito al fatto di estendere la quantità di energia ottenuta da fonti rinnovabili dal 6% nel 1995 al 12% nel 2010.</p>
      <p sl="pl">Il potenziale del biogas recuperato da materiali naturali, come il concime annuale, tuttora non è stato pienamente sfruttato. Qualora s’intensificasse la produzione di tale biogas, non solo ciò contribuirebbe a ridurre le emissioni di biossido di carbonio, ma anche a incrementare la competitività fornendo agli agricoltori possibili nuove fonti di reddito.</p>
      <p sl="pl">Si dovrebbe ricordare che si tratta di una delle più convenienti risorse di energia termica. Il biogas rappresenterebbe un aiuto notevole per gli Stati membri dell’Unione, visto che tentano di diventare meno dipendenti dalle forniture di gas naturale.</p>
      <p sl="pl">Sostengo la posizione del gruppo socialista al Parlamento europeo, che invita la Commissione europea a inserire alla prima occasione nel meccanismo di Kyoto la nuova strategia relativa alla produzione di biogas.</p>
    </intervention>
  </section>
  <section id="creitem14" title="7. Correzioni e intenzioni di voto: vedasi processo verbale">
    <intervention id="3-199" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Abbiamo terminato il nostro lavoro per il pomeriggio. La seduta è sospesa e riprenderà alle 15.00 per una seduta solenne per celebrare il 50° anniversario del Parlamento europeo.</p>
      <a text="(La seduta, sospesa alle 13.05, è ripresa alle 15.00)"/>
    </intervention>
  </section>
  <section id="creitem15" title="8. Seduta solenne – Celebrazione del cinquantesimo anniversario del Parlamento europeo">
    <intervention id="3-203" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Abbiamo assistito a una magnifica interpretazione dell’Orchestra dei giovani dell’Unione europea diretta da Pavel Kotla. Vi ringrazio.</p>
      <p sl="unknown">Onorevoli colleghi, desidero porgervi un caloroso benvenuto in quest’Aula per celebrare il 50° anniversario della seduta costituente dell’Assemblea del Parlamento europeo. Prima di tutto, suggerisco di accogliere con un applauso tutti gli ex Presidenti che sono presenti in Aula: Emilio Colombo, Lord Henry Plumb, Enrique Barón Crespo, Egon Klepsch, Klaus Hänsch, José Maria Gil Robles, Nicole Fontaine e Josep Borrell Fontelles. Benvenuti, stimati ex Presidenti del Parlamento europeo.</p>
      <a text="(Applausi prolungati)"/>
      <p sl="unknown">Desidero estendere un cordiale benvenuto a Janez Janša, Presidente in carica del Consiglio europeo, e a José Manuel Durão Barroso, Presidente della Commissione europea. Naturalmente, Presidente Barroso, lei è un volto familiare in quest’Aula, ma oggi è particolarmente il benvenuto.</p>
      <a text="(Applausi)"/>
      <p sl="unknown">E’ un particolare piacere accogliere nell’Aula del Parlamento europeo Lluís Maria de Puig, Presidente dell’Assemblea parlamentare del Consiglio d’Europa. Un caloroso benvenuto a lei.</p>
      <a text="(Applausi)"/>
      <p sl="unknown">E’ una gioia accogliere il Presidente della Camera del parlamento belga, Herman van Rompuy, il Presidente della Camera del parlamento italiano, Fausto Bertinotti, e il Presidente del Senato olandese, Yvonne Timmerman-Buck, che, insieme ad altri rappresentanti dei parlamenti di Bulgaria, Repubblica ceca, Estonia, Francia, Germania, Ungheria, Irlanda, Lettonia, Lituania, Lussemburgo, Polonia, Portogallo, Romania, Slovacchia, Slovenia e Regno Unito, oggi si sono uniti a noi nel Parlamento europeo e a cui porgo il benvenuto.</p>
      <a text="(Applausi)"/>
      <p sl="unknown">Accolgo i presidenti delle altre istituzioni europee: per la Corte europea di giustizia, Peter Jann, Presidente della Prima sezione; per la Corte dei conti europea, il Presidente Vítor Caldeira; per il Comitato economico e sociale europeo, il Presidente Dimitris Dimitriadis; per il Comitato delle regioni, Luc Van den Brande e il Mediatore europeo, Nikoforos Diamandouros. Benvenuti al Parlamento europeo.</p>
      <a text="(Applausi)"/>
      <p sl="unknown">E’ un piacere accogliere i rappresentanti locali e regionali: il sindaco di Strasburgo, Fabienne Keller, il presidente del Consiglio regionale d’Alsazia, Adrien Zeller, il presidente del Conseil Général du Bas-Rhin , Philippe Richert, e il prefetto della regione dell’Alsazia e del Basso Reno, Jean-Marc Rebière. Benvenuti al Parlamento europeo.</p>
      <a text="(Applausi)"/>
      <p sl="unknown">Onorevoli colleghi, il seggio n. 146 è occupato dalla collega Astrid Lulling, l’unica di noi a essere diventata deputato del Parlamento europeo prima che fosse a elezione diretta.</p>
      <a text="(Applausi prolungati)"/>
      <p sl="unknown">Quasi esattamente 50 anni fa, il 19 marzo 1958, l’Assemblea comune delle tre istituzioni europee, la Comunità economica europea, la Comunità europea dell’energia atomica e la Comunità europea del carbone e dell’acciaio, si è riunita per la prima volta a Strasburgo in ciò che allora era la “Maison de l’Europe” . L’Assemblea era costituita da “rappresentanti dei popoli degli Stati riuniti nella Comunità”, come stabilito nel Trattato di Roma, che era entrato in vigore poche settimane prima.</p>
      <p sl="unknown">Oggi stiamo celebrando questo anniversario poiché siamo i diretti successori di quell’Assemblea parlamentare e dei suoi 142 deputati originali, in linea di continuità.</p>
      <p sl="unknown">Il primo Presidente di quest’Assemblea comune è stato il grande Robert Schuman. Nel suo discorso inaugurale, annunciò che l’Assemblea avrebbe rivestito un ruolo primario nello sviluppare lo spirito europeo, “per cui”, disse “l’Assemblea era e rimane il nucleo”. Ritengo che ciò sia vero oggi come lo era allora. Allo stesso tempo, Robert Schuman avvertiva i propri colleghi, durante quella seduta costituente, che il lavoro parlamentare con 142 deputati, di sei paesi in quel periodo, avrebbe richiesto disciplina da parte di tutti e ovviamente questa considerazione è ancora più pertinente oggi, con 785 deputati di 27 paesi, come tutti sappiamo!</p>
      <p sl="unknown">Non molto tempo dopo la seduta costituente, i nostri predecessori hanno iniziato a definire la loro istituzione “Parlamento europeo”, sebbene in maniera informale da principio, considerato che il termine non compariva nei Trattati che istituivano le Comunità europee. Solo quattro anni dopo, nel marzo 1962, l’Assemblea parlamentare prese la decisione di chiamarsi “Parlamento europeo”.</p>
      <p sl="unknown">Anche se i Trattati costitutivi delle Comunità europee stabilivano che l’Assemblea “elaborerà progetti intesi a permettere l’elezione a suffragio universale diretto, secondo una procedura uniforme in tutti gli Stati membri” e che “il Consiglio, con deliberazione unanime, (…) stabilirà le disposizioni di cui raccomanderà l’adozione da parte degli Stati membri, conformemente alle loro rispettive norme costituzionali”, solo nel 1976 il Consiglio, sulla base di una raccomandazione del Parlamento europeo del 20 settembre 1976, adottò un atto legislativo relativo all’esecuzione di elezioni universali dirette per il Parlamento europeo.</p>
      <p sl="unknown">Onorevoli colleghi, all’inizio l’Assemblea parlamentare virtualmente non aveva competenze proprie. I nostri predecessori sapevano che sviluppare la dimensione parlamentare europea sarebbe stato un lungo processo e avrebbe richiesto un chiaro orientamento, impegno, pazienza e tenacia da parte loro e delle generazioni successive. Passo dopo passo, il Parlamento europeo ha ottenuto sempre più competenze, diventando più conscio delle proprie responsabilità e del proprio margine di azione, e penso di poter dire a nome di tutti coloro che sono presenti che sia degno del suo nome.</p>
      <a text="(Applausi)"/>
      <p sl="unknown">Oggi siamo i rappresentanti di quasi 500 milioni di cittadini europei e riflettiamo tutti i differenti colori dello spettro politico nell’Unione europea. Siamo il Parlamento liberamente eletto dell’Unione europea, uniti nei nostri sforzi volti a ottenere le soluzioni migliori e più convincenti. Siamo diventati sicuri di noi stessi, nonché attori principali nella politica europea.</p>
      <p sl="unknown">Onorevoli colleghi, abbiamo ragione di esserne del tutto soddisfatti.</p>
      <p sl="unknown">Questo processo è cominciato nel 1958 e sono accaduti eventi fondamentali lungo il cammino, sul nostro percorso condiviso verso l’integrazione europea. Nel 1971 alla Comunità europea è stato assegnato un proprio bilancio, e da allora il Parlamento europeo ha rivestito un ruolo primario nell’adozione dei bilanci successivi. Nel 1979 sono state indette le prime elezioni dirette del Parlamento europeo. Nel 1986, con l’Atto unico europeo, il nome “Parlamento europeo” ha infine conseguito effetto giuridico. 15 anni fa, con l’entrata in vigore del Trattato di Maastricht, al Parlamento europeo sono state finalmente concesse piene competenze codecisionali nei settori iniziali della politica comunitaria, consentendo di fornire un contributo effettivo all’elaborazione della legislazione, e di mettere i freni, ove necessario, alla volontà del Consiglio. Il Trattato di Amsterdam ha ulteriormente consolidato tali diritti di codecisione, mentre il Trattato di Lisbona fisserà la codecisione come la norma nel costruire la legislazione europea, e quindi si riferisce, in maniera appropriata, alla “procedura legislativa ordinaria”.</p>
      <p sl="unknown">Attualmente, siamo 785 deputati di 27 nazioni europee. Rappresentiamo oltre 150 partiti politici nazionali, la maggior parte dei quali si è unita a formare i sette gruppi parlamentari. Siamo un’autorità legislativa e di bilancio, con una posizione pari a quella del Consiglio. Esercitiamo una funzione di sorveglianza sulla Commissione europea ed eleggiamo il suo Presidente, e la Commissione non può insediarsi senza la nostra approvazione. Costituiamo una difesa per il primato del diritto comunitario, e siamo la camera dei cittadini dell’Unione europea.</p>
      <p sl="unknown">Tre settimane fa abbiamo adottato il Trattato di Lisbona, che rafforzerà ulteriormente le nostre competenze. In futuro, le decisioni relative a importanti questioni di interesse attuale per i cittadini dell’Unione europea possono essere prese solo se la maggioranza fornisce il proprio consenso. Questa iniziativa si applica anche alle principali questioni in materia di giustizia e affari interni. Tuttavia, non c’è ragione di essere compiaciuti e di certo non si tratta del risultato di un processo inevitabile. Dobbiamo combattere allo stremo.</p>
      <p sl="unknown">Desidero ringraziare tutti coloro che, negli ultimi cinque decenni e nelle abili mani dei nostri Presidenti, hanno lavorato al fine di consolidare la dimensione parlamentare dell’integrazione europea e hanno offerto un prezioso contributo a tale processo. Un grazie ai deputati del Parlamento europeo, passati e presenti!</p>
      <a text="(Applausi)"/>
      <p sl="unknown">Jean Monnet una volta affermò: “Nulla è possibile senza le persone, nulla può durare senza le istituzioni”. Vorrei inoltre cogliere questa opportunità per ricordare Paul-Henri Spaak, il primo presidente dell’Assemblea comune della Comunità europea del carbone e dell’acciaio (CECA), l’istituzione che ha preceduto il Parlamento europeo, che, con la sua relazione a seguito della Conferenza di Messina del giugno 1955, ha fornito un contributo essenziale alla preparazione del Trattato di Roma.</p>
      <p sl="unknown">Il percorso verso una democrazia parlamentare nell’Unione europea ha seguito una logica che ci è familiare dalla storia delle nazioni europee. Ciò che abbiamo realizzato è un equilibrio istituzionale tra il livello nazionale ed europeo, che costituisce un successo di prim’ordine e riflette l’interazione tra i vari livelli di governo condiviso in Europa. Un elemento importante di questo equilibrio è la valida cooperazione del Parlamento europeo con i parlamenti nazionali, che è di particolare interesse. Sono molto lieto di notare che quasi tutti i parlamenti nazionali degli Stati membri dell’Unione europea hanno inviato rappresentanti di alto livello per partecipare oggi.</p>
      <a text="(Applausi)"/>
      <p sl="unknown">Vorrei chiedere a tutti voi, eurodeputati e deputati dei parlamenti nazionali, di svolgere il vostro compito nel tentativo di mantenere tale cooperazione in futuro.</p>
      <p sl="unknown">Il Trattato di Lisbona e la Carta dei diritti fondamentali forniranno un contributo decisivo al fine di concretizzare democrazia e parlamentarismo nell’Unione europea a tutti i livelli. Possiamo essere orgogliosi, onorevoli colleghi, del nostro sostegno fermo e assoluto al Trattato di riforma e alla Carta dei diritti fondamentali.</p>
      <a text="(Applausi)"/>
      <p sl="unknown">Abbiamo bisogno di un pubblico e di un controllo critico del nostro lavoro. Tuttavia, abbiamo anche diritto all’imparzialità. L’Unione europea, in tutta la sua diversità, è più complessa di qualsiasi altra comunità al mondo. Vorrei chiedere ai mezzi di comunicazione, che rivestono un ruolo fondamentale nella nostra comunicazione con i cittadini, di ricordarlo. L’Unione europea non dovrebbe essere usata come capro espiatorio di fallimenti nazionali.</p>
      <a text="(Applausi)"/>
      <p sl="unknown">Uno dei maggiori successi della nostra visione europea negli ultimi 50 anni è l’affermazione della democrazia e della libertà in tutta Europa. Oggi, Estonia, Lettonia, Lituania, Polonia, Repubblica ceca, Slovacchia, Ungheria, Slovenia, Bulgaria, Romania e Germania riunificata sono membri dell’Unione europea, un risultato che avremmo potuto solo immaginare e che è diventato una realtà della nostra vita. Attualmente, come afferma la Dichiarazione di Berlino del 25 marzo 2007, noi, cittadini dell’Unione europea, siamo “per nostra felicità, uniti”. Ciò è motivo di grande gioia.</p>
      <p sl="unknown">Nel valutare attentamente i 50 anni trascorsi, è importante che consideriamo il futuro. Dovremmo ricordare a noi stessi in modo autocritico quali aspetti della dimensione parlamentare dell’Europa sono tuttora insoddisfacenti.</p>
      <p sl="unknown">A differenza dei parlamenti nazionali, non abbiamo ancora la possibilità, nella procedura di bilancio, di decidere sull’aumento delle nostre risorse finanziarie.</p>
      <p sl="unknown">Un governo parlamentare implica generalmente un controllo del Parlamento sulle forze armate; tuttavia, la politica estera e di sicurezza comune dell’Unione europea è tuttora incompleta e non fornisce un sistema di collegamento adeguato tra le responsabilità a livello nazionale ed europeo.</p>
      <p sl="unknown">Non disponiamo ancora di una legge elettorale uniforme, il che significa che siamo privi di un importante prerequisito per partiti politici europei validi che possano presentarsi alle elezioni del Parlamento europeo con singole liste di candidati.</p>
      <p sl="unknown">Con pazienza, tenacia e un buon orientamento, il Parlamento europeo ha lottato per far valere la propria posizione in Europa sin dalla prima seduta dell’Assemblea parlamentare europea, e deve e continuerà a farlo in futuro. In quanto assemblea sopranazionale d’Europa, eletta in modo diretto, il Parlamento europeo è considerato un modello per sforzi simili in altre regioni del mondo. Ne sono testimone, come voi, quando ci visitiamo altre parti del mondo.</p>
      <p sl="unknown">Quando Robert Schuman è entrato in carica come primo Presidente dell’Assemblea parlamentare europea il 19 marzo 1958, questo sviluppo positivo della dimensione parlamentare europea sarebbe stata pressoché impossibile da prevedere. Tuttavia, Robert Schuman ha avuto una visione. Ha parlato del fatto che l’idea europea, affermò, dovesse essere ridestata, descrivendo ciò come “la relance de l’idee européenne ”. Oggi, dopo le crisi che circondano il fallito Trattato costituzionale, quale potrebbe essere un leitmotiv migliore per l’incarico previsto?</p>
      <p sl="unknown">Il 19 marzo 1958 Robert Schuman, nel suo breve discorso, espresse la propria preoccupazione che una visione tecnocratica delle questioni avrebbe potuto far sì che l’integrazione europea sfiorisse. Tale considerazione è vera oggi come lo era in quel periodo. Robert Schuman era stato realistico, semplice e chiaro nella propria descrizione delle opportunità disponibili per l’Assemblea parlamentare, che ha presieduto fino al 1960: “Nous désirons contribuer ”, affermava con la sua voce intensa e risonante, “à créer un noyau de la structure européenne ”.</p>
      <p sl="unknown">Robert Schuman terminò il suo primo discorso come presidente dell’Assemblea parlamentare europea impegnandosi a lavorare per unificare il nostro continente, per unire l’Europa, che egli credeva dovesse considerarsi una comunità di valori che riunisce le libere nazioni del nostro continente: “Ainsi seulement l’Europe réussira à mettre en valeur le patrimoine total qui est commun à tous les pays libres ”.</p>
      <p sl="unknown">Vorrei basarmi su questo aspetto. L’Unione europea è una comunità di valori. Le nostre istituzioni non sono fini a se stesse, ma atte a favorire i nostri valori: la dignità dell’individuo, i diritti umani, la democrazia, il diritto e il benessere economico e sociale. Tali valori promuovono i principi di solidarietà e sussidiarietà. Europa significa rispetto reciproco, rispetto per la nostra diversità, rispetto per la dignità di tutti i nostri Stati membri, piccoli e grandi. Questo rispetto non può essere imposto, ma è un prerequisito essenziale per la nostra mutua comprensione e azione comune. L’osservanza del diritto europeo, che ci consente di risolvere i nostri conflitti in maniera amichevole e di ottenere un equilibrio di interessi in modo pacifico, deve essere costantemente rinnovata tramite le regole non scritte alla base delle nostre relazioni in Europa: considerazione e rispetto reciproci.</p>
      <a text="(Applausi)"/>
      <p sl="unknown">Desidero incoraggiare e invitare tutti, indipendentemente dal colore politico, a continuare a mostrare tale rispetto reciproco.</p>
      <p sl="unknown">Se questo mutuo rispetto, caratterizzato dalla tolleranza per le rispettive convinzioni, ma rimanendo fedele a se stesso, mentre è preparato a scendere a compromessi, avesse successo, l’Unione europea e il Parlamento europeo potranno rappresentare un modello per la pace nel mondo.</p>
      <p sl="unknown">L’eredità europea è preservata nella pace e nell’unità delle nostre nazioni, che abbiamo ottenuto insieme al fine di costituire l’Unione europea. Rispettiamo Robert Schuman e tutti i deputati della prima Assemblea parlamentare europea tentando di essere fedeli alla loro eredità, operando per un Parlamento europeo responsabile e aperto che sia vicino ai cittadini, ma che ha la determinazione, ove necessario, di fornire leadership politica. Se continuiamo a lavorare con determinazione a tal fine, non abbiamo ragione di temere il giudizio di coloro che verranno dopo di noi e che, nel 2058, valuteranno il nostro lavoro odierno nel momento in cui celebreranno il centenario del Parlamento europeo.</p>
      <p sl="unknown">Onorevoli colleghi, gioiamo insieme per la libertà, la pace e l’unità del nostro continente europeo, che abbiamo il privilegio di servire.</p>
      <a text="(Vivi e prolungati applausi)"/>
    </intervention>
    <intervention id="3-204" speaker_id="photo_generic" name="Janez Janša" is_mep="True" mode="spoken">
      <p sl="sl">Presidente in carica del Consiglio . − “Il mio discorso non può essere privo di emozione”. E’ questo il modo in cui il primo Presidente dell’Assemblea parlamentare europea, Robert Schuman, si è rivolto per la prima volta, il 19 marzo 1958, a questa rispettabile Aula. Cinquant’anni dopo, per il vostro anniversario di festa, proviamo esattamente la stessa cosa.</p>
      <p sl="sl">In quest’Aula, non mi rivolgo solo a 142 cittadini, ma anche a 785 deputati eletti del Parlamento europeo. Ripensando alla strada percorsa e allo sviluppo della democrazia europea negli ultimi 50 anni, dovremmo essere orgogliosi e molto riconoscenti ai padri dell’idea europea. Allo stesso tempo, abbiamo la responsabilità di proseguire la storia europea di pace, cooperazione e prosperità al meglio delle nostre capacità.</p>
      <p sl="sl">Ricordiamo il 1958: la società affrontava le conseguenze di due guerre distruttive, il mondo dell’atteggiamento bipolare dei poteri occidentali e orientali, la guerra fredda, la rivoluzione cubana, il primo chip , gli esperimenti nucleari e il lancio del primo satellite spaziale. 168 milioni di europei erano uniti nei sei membri dell’Unione europea, che guarivano dalle ferite di guerra, prosperavano economicamente e, insieme all’alleanza euroatlantica, garantivano pace e democrazia nell’area. Tristemente, la maggior parte del resto d’Europa viveva in un contesto totalitario di stagnazione o addirittura di regressione civile ed economica.</p>
      <p sl="sl">Nel 2008 ci troviamo di fronte a una situazione del tutto diversa: il mondo multipolare è coinvolto non solo nella concorrenza economica e politica, ma anche in maniera crescente nella cooperazione alla ricerca di soluzioni alle sfide attuali. L’eliminazione dei confini che dividevano l’Europa dal muro di Berlino, l’eliminazione della cortina di ferro e del controllo dei confini interni continueranno alla fine del mese con la soppressione dei confini aerei nello spazio allargato di Schengen.</p>
      <p sl="sl">Il territorio dell’Unione europea è tre volte più vasto di 50 anni fa e ha il triplo di abitanti, 23 lingue ufficiali, un mercato interno più forte e una valuta comune. In media, l’aspettativa di vita dei suoi cittadini è maggiore di otto anni. Ventisette leader di governi e nazioni (un terzo di noi 20 anni fa viveva in regimi totalitari) prenderanno decisioni intorno allo stesso tavolo domani. Attualmente, quasi tutta l’Europa vive in libertà e democrazia. Dovremmo essere consapevoli di questo risultato e festeggiarlo.</p>
      <p sl="sl">La vita e il lavoro del Parlamento europeo dal 1958 riflettono chiaramente i progressi conseguiti mediante l’integrazione negli ultimi 50 anni. Dopo l’iniziale ruolo consultivo, nei primi anni settanta avete ottenuto le prime competenze effettive per quanto riguarda il bilancio europeo, e alla fine le prime elezioni dirette. Con nuovi accordi avete acquisito competenze più solide nell’adottare la legislazione e nel nominare i principali rappresentanti politici europei. La nuova Commissione europea non è in grado di esistere senza la vostra fiducia.</p>
      <p sl="sl">Esattamente come il Trattato di Roma ha assegnato nuove responsabilità al Parlamento nel 1958, il Trattato di Lisbona, 50 anni dopo, rappresenta un grande passo avanti per il Parlamento europeo. La procedura di codecisione si applicherà a quasi tutte le politiche europee, e saranno rafforzati il ruolo del Parlamento nella sorveglianza democratica, la creazione di accordi internazionali e la nomina dei principali rappresentanti europei.</p>
      <p sl="sl">Sono rimasto soddisfatto quando nel corso della seduta plenaria dello scorso mese avete adottato ad ampia maggioranza la relazione sul Trattato di riforma di Lisbona. Desidero inoltre congratularmi con tutti gli Stati membri che hanno già concluso con successo le procedure di ratifica, e spero che presto saranno imitati da tutti gli altri Stati membri.</p>
      <p sl="sl">Se i primi 50 anni dell’Unione europea sono dedicati all’agenda europea, al nostro sviluppo politico ed economico e alle riforme, di certo i prossimi 50 anni saranno indirizzati anche all’agenda globale. Questo aspetto è chiaramente indicato nell’elenco di argomenti per la seduta del Consiglio europeo di domani.</p>
      <p sl="sl">E’ del tutto evidente che possiamo individuare soluzioni appropriate alle sfide di Lisbona, alle questioni relative all’ecologia e all’energia e al subbuglio dei mercati finanziari solo se teniamo conto delle tendenze e degli attori globali e li includiamo nelle nostre attività.</p>
      <p sl="sl">Ciò si applica anche ai diritti umani e al dialogo interculturale, in cui voi del Parlamento europeo, rivestite certamente un ruolo primario. Vorrei cogliere questa opportunità, a nome del Consiglio europeo, per riconoscere il vostro ruolo nell’indicare le violazioni dei diritti umani e nel controllare le elezioni e il lavoro delle vostre delegazioni nelle istituzioni internazionali quali il Consiglio per i diritti umani delle Nazioni Unite. Anche la vostra posizione nel quadro delle assemblee parlamentari paritetiche è importante e fornisce valore aggiunto alle politiche dell’Unione europea in materia di paesi terzi e regioni.</p>
      <p sl="sl">Attraverso le vostre attività e i vostri incontri con ospiti di prim’ordine nel corso dell’Anno del dialogo interculturale, state consolidando una delle tradizioni europee basilari, vale a dire il fatto che la comprensione e il rispetto reciproci siano il fondamento della coesistenza in Europa, nonché nel mondo intero.</p>
      <p sl="sl">La gamma di attività dell’Unione europea si amplia costantemente, ma sono tutte determinate da una singola regola: il successo è proporzionale al grado di unità tra gli Stati membri, i settori, i gruppi e le generazioni con interessi comuni e nell’ambito di fattori regionali, nazionali, europei e globali. In questo caso le istituzioni dell’Unione europea devono rappresentare un modello.</p>
      <p sl="sl">“Ciascun individuo è un mondo nuovo. Solo le istituzioni che preservano l’esperienza comune possono maturare”. Con questo pensiero Jean Monnet ci avvicina alla spiegazione del motivo per cui la visione dell’Unione europea è ancora spesso diversa dalla realtà e del perché molti europei, malgrado gli evidenti successi degli ultimi 50 anni, tuttora dubitino dei vantaggi dell’integrazione europea. Per comprendere e apprezzare libertà, pace e diversità, l’assenza di confini, i benefici e le prospettive future di un’Europa unita, dobbiamo sempre essere consapevoli che esistono alternative peggiori.</p>
      <p sl="sl">Perciò il nostro obiettivo comune è mantenere viva l’esperienza europea comune, tramite la quale possiamo unire gli sforzi per affrontare le sfide attuali. Le riflessioni del passato devono essere congiunte a quelle per l’avvenire. Se non avessimo combinato le forze 50 anni fa, probabilmente oggi non vivremmo in pace e prosperità. Si può affermare lo stesso dei prossimi 50 anni. Se non cerchiamo soluzioni a basse emissioni di carbonio e per il risparmio energetico, falliremo nel rallentare i cambiamenti climatici. Dovremo affrontare più inondazioni, uragani, siccità, nuove malattie, ecosistemi in pericolo e rifugiati a causa del clima. E’ essenziale che i risultati delle decisioni e delle azioni europee siano sufficientemente concreti e tangibili per i cittadini, affinché comprendano l’importanza fondamentale dell’Unione europea nella protezione e nel miglioramento della loro qualità di vita.</p>
      <p sl="sl">Signor Presidente, onorevoli colleghi, desidero ringraziarvi per il contributo allo sviluppo dell’Unione europea negli ultimi 50 anni. So che cosa abbia significato tutto ciò per le nostre generazioni. In effetti, sono nato lo stesso anno del Parlamento europeo.</p>
      <p sl="sl">Fino al termine di questo mandato e oltre, vi auguro ogni successo nel vostro lavoro, denso di nuove idee e di costante tenacia nello sviluppo di valori, democrazia e stile di vita europei.</p>
      <p sl="sl">Sono certo che quando festeggeremo il prossimo anniversario di quest’Aula europea di democrazia, saremo nuovamente in grado di celebrare progressi visibili in Europa.</p>
      <a text="(Applausi)"/>
    </intervention>
    <intervention id="3-205" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Ringrazio il Presidente del Consiglio europeo. Ora vorrei chiedere al Presidente della Commissione europea, José Manuel Durão Barroso, di prendere la parola.</p>
    </intervention>
    <intervention id="3-206" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente del Parlamento europeo, signor Presidente in carica, signori Presidenti delle varie istituzioni europee, ex Presidenti di quest’Aula, onorevoli colleghi, rappresentanti dei parlamenti, ospiti, sono molto lieto di celebrare i primi cinquant’anni del Parlamento europeo con voi oggi. Questo anniversario ha un considerevole significato simbolico e politico per la nostra Europa. Cinquant’anni fa, Robert Schuman ha presieduto una nuova Assemblea unica. Le tre Comunità europee avevano appena creato la prima versione di una democrazia europea. Da quel momento, questa fondamentale scelta politica è stata inesorabilmente riaffermata a ogni fase dell’integrazione europea.</p>
      <p sl="fr">Prima di chiunque altro, i padri fondatori ebbero l’intuizione che l’Europa emergente richiedesse robuste istituzioni democratiche europee al fine di rappresentare i legami sempre più forti tra i sei paesi membri. Secondo l’ispirata visione di Jean Monnet, tali istituzioni dovevano inoltre riuscire a evolversi per accompagnare ciò che percepivano i due eventi del futuro: integrazione più profonda e allargamento geografico. Devo dirvi che è ancora estremamente commovente vedervi tutti in questa casa della democrazia europea, rappresentanti direttamente eletti da Stati che fino a poco tempo fa erano divisi da dittature che impedivano all’Europa di prendere un respiro di libertà.</p>
      <a text="(Applausi)"/>
      <p sl="fr">Il triangolo istituzionale che i padri fondatori ci hanno lasciato è un modello unico al mondo, che ha certamente dimostrato la propria vitalità e solidità dopo 50 anni. Si è adeguato alla sostanziale estensione dell’ambito degli incarichi affidati alla Comunità, e ora all’UE. Ha inoltre fronteggiato un significativo allargamento dinamico della nostra Unione.</p>
      <p sl="fr">Dobbiamo tale successo all’ingegnosità e all’equilibrio del nostro modello politico, che non segue una classica distribuzione delle competenze. Inoltre, questo risultato è dovuto al nostro metodo operativo, che rispetta il sistema comunitario e il principio di sussidiarietà.</p>
      <p sl="fr">Le istituzioni, tuttavia, non sono fini a se stesse. Restano al servizio di un ideale e degli obiettivi, dei nostri cittadini. Più solide sono le istituzioni, meglio possono servire questo ideale e i cittadini.</p>
      <p sl="fr">I padri fondatori desideravano soprattutto costruire un’Europa per il bene della pace. Volevano realizzare questa nuova Europa tramite la solidarietà e scelsero l’economia quale motore della loro visione politica e dei loro obiettivi.</p>
      <p sl="fr">Cinquant’anni dopo, l’Europa in pace, allargata a dimensioni continentali, necessita di istituzioni forti per fronteggiare la sfida attuale: la globalizzazione. Nessuno Stato membro è in grado di affrontare questa sfida da solo. Tramite la sua esperienza nell’aprire i mercati con norme che rappresentano i suoi valori di libertà, solidarietà e sviluppo sostenibile, soltanto l’Europa dispone contemporaneamente di dimensioni, istituzioni e strumenti necessari per gestire e regolare la globalizzazione.</p>
      <p sl="fr">Per far fronte a questa sfida, l’Europa del XXI secolo deve unirsi al fine di ottenere successo nell’economia della conoscenza, fornire posti di lavoro per donne e uomini europei, e rendere più dinamica la propria economia. Deve occupare il posto appropriato sulla scena mondiale: una potenza europea, priva di arroganza, un’Europa che sarà nella posizione di proporre, non imporre, ma proporre, i valori di libertà e solidarietà al mondo.</p>
      <p sl="en">Avremo successo se manterremo un partenariato costruttivo tra le nostre istituzioni.</p>
      <p sl="en">Nell’ambito di questo partenariato desidero congratularmi con il Parlamento per il suo contributo al progetto europeo in tutti gli aspetti della vita quotidiana dei nostri cittadini. In 50 anni quest’Aula ha ottenuto numerose competenze e un potere considerevole. Intendo un potere che si traduce come legittimità derivante direttamente dai voti delle donne e degli uomini europei, ma anche un potere nel senso convenzionale: codecisione, potere di bilancio e controllo democratico sulle istituzioni europee. Ciò che voglio dire veramente è influenza politica. Il Parlamento europeo si è imposto contemporaneamente come colegislatore che condivide la responsabilità in seno al triangolo istituzionale e nella vita pubblica europea, ma anche creando legami più profondi con i parlamenti nazionali, molti dei quali sono rappresentati in Aula oggi.</p>
      <p sl="en">Il potere acquisito dal Parlamento negli anni è servito unicamente a rafforzare l’Europa nel complesso. Un Parlamento europeo più forte rappresenta un partner essenziale per le altre istituzioni e, devo sottolinearlo, per la Commissione europea. Ritengo di poter affermare che i rapporti tra i nostri due organi siano sempre più stretti, solidi e maturi, e ciò in effetti mi fa molto piacere.</p>
      <p sl="en">Una volta ratificato il Trattato di Lisbona, si consolideranno ulteriormente le istituzioni europee. Si estenderanno le competenze del Parlamento europeo. Si rafforzerà la duplice legittimità democratica della Commissione tramite legami più solidi con il Parlamento e il Consiglio europei. Il Consiglio otterrà una presidenza stabile, che garantirà che la preparazione e il controllo degli incontri del Consiglio siano più costanti. Si svilupperà il ruolo dell’Alto Rappresentante dell’Unione europea per gli affari esteri e la politica di sicurezza, che sarà anche Vicepresidente della Commissione europea.</p>
      <p sl="en">Consolidando la legittimità e l’efficienza delle nostre istituzioni, il Trattato di Lisbona costituisce un fondamentale passo avanti per l’Unione europea.</p>
      <p sl="en">Oggi, e domani, dobbiamo comprendere che non può esistere un gioco a somma zero tra le istituzioni. Nessuna di esse dovrebbe essere rafforzata a discapito delle altre. Al contrario, tutti vogliamo istituzioni europee più forti se l’Europa deve essere più forte e democratica. Tutte le nostre istituzioni trarranno vantaggio dal consolidamento dell’architettura istituzionale europea.</p>
      <p sl="en">Onorevoli colleghi, per quanto riguarda la data che stiamo celebrando oggi, mi viene in mente una citazione di una grande autrice portoghese, Agustina Bessa Luis. Dice: “A 15 anni si ha un futuro, a 25 un problema, a 40 un’esperienza, ma prima dei cinquanta non si ha una storia”.</p>
      <p sl="en">Oggi il Parlamento europeo, questa casa della democrazia, può orgogliosamente affermare di avere una storia eccellente nel proprio passato, sono sicuro, ma anche nel proprio avvenire. Perciò vorrei sinceramente congratularmi, a nome mio e della Commissione europea, e augurarvi il meglio per il vostro lavoro per un’Europa unita.</p>
      <a text="(Applausi)"/>
    </intervention>
    <intervention id="3-207" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Ringrazio il Presidente della Commissione. Ora desidero porgere il benvenuto a Hans Joachim Opitz, che è anche presente in Aula oggi e che rappresenta tutti gli ex segretari generali.</p>
      <p sl="unknown">Adesso abbiamo il piacere di ascoltare nuovamente l’Orchestra dei giovani dell’Unione europea.</p>
      <a text="(Breve esecuzione dell’Orchestra dei giovani dell’Unione europea)"/>
      <a text="(Vivi applausi)"/>
      <a text="(L’Assemblea, in piedi, ascolta l’inno europeo)"/>
      <a text="(La seduta, sospesa alle 16.15, è ripresa alle 16.20)"/>
    </intervention>
  </section>
  <section id="creitem16" title="9. Approvazione del processo verbale della seduta precedente: vedasi processo verbale">
    <intervention id="3-210" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Il processo verbale della seduta di martedì 11 marzo è stato distribuito.</p>
      <p sl="unknown">Vi sono osservazioni?</p>
      <a text="(Il Parlamento approva il processo verbale)"/>
    </intervention>
  </section>
  <section id="creitem17" title="10. Comunicazione della Presidenza">
    <intervention id="3-212" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Onorevoli colleghi, devo fare un’importante comunicazione relativa alla votazione di oggi pomeriggio. Per un motivo tecnico, i risultati delle votazioni per appello nominale visualizzati e annunciati dal Presidente di seduta non coincidono esattamente con il numero reale registrato dal dispositivo di voto. Va rilevato che in nessun caso l’esito delle votazioni risulta modificato, per cui le maggioranze restano invariate.</p>
      <p sl="unknown">Ciò considerato, le votazioni odierne non devono in nessun caso essere rimesse in discussione e sono considerate approvate. I risultati che saranno pubblicati in allegato al processo verbale della seduta odierna saranno i risultati effettivi.</p>
      <p sl="unknown">E’ sottinteso che i servizi tecnici stanno compiendo ogni sforzo per determinare la causa del malfunzionamento e tutte le funzioni saranno ripristinate per le votazioni di domani.</p>
    </intervention>
  </section>
  <section id="creitem18" title="11. Ruolo dell’Unione europea in Iraq (discussione)">
    <intervention id="3-214" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione, presentata dall’onorevole Gomes a nome della commissione per gli affari esteri, recante una proposta di raccomandazione del Parlamento europeo destinata al Consiglio sul ruolo dell’Unione europea in Iraq [(2007/2181(INI) ] (A6-0052/2008).</p>
    </intervention>
    <intervention id="3-215" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">relatrice . − Signora Presidente, siccome quest’Aula è in procinto di votare una relazione sul ruolo dell’Unione europea in Iraq, è importante considerare lezioni apprese dalla storia di questo paese. Il 16 marzo saranno 20 anni dall’attacco chimico alla città curda di Halabja, una delle peggiori operazioni in termini di vittime della campagna di genocidio Anfal, condotta dalle forze di Saddam Hussein contro il proprio popolo. Halabja non è stata l’unica; si sono registrati numerosi episodi simili in Iraq. Per decenni, considerata la passività e l’occasionale connivenza dei governi europei, il regime di Saddam Hussein ha sottoposto gli iracheni a una strategia di sistematica crudeltà con conseguenze devastanti, che si percepiscono tuttora. Perciò, in quanto relatrice, volevo che l’assioma fondamentale di questo documento fosse la responsabilità morale e giuridica dell’Europa nei confronti degli iracheni. Nessun popolo ha sofferto maggiormente negli ultimi decenni e pochi paesi sono più importanti per l’Europa dal punto di vista strategico.</p>
      <p sl="pt">Oltre a essere un dovere, l’Europa deve rendersi conto che ha interesse a consolidare un Iraq federale e democratico, in cui prevale il diritto e sono rispettati i diritti umani, inclusi i diritti delle donne. Nel 2003, il mio partito, il partito socialista portoghese, e io personalmente, ci siamo opposti alla decisione di invadere l’Iraq appoggiata dall’allora Primo Ministro del mio paese, il Presidente Durão Barroso. Ancora oggi mantengo la mia posizione. Tuttavia, questa relazione non deve essere utilizzata per reiterare le nostre ben note opinioni relative a una questione che ha diviso l’Europa in passato. Quest’Aula è chiamata a esprimere il proprio parere sul contributo presente e futuro dell’Unione europea a favore di un Iraq sicuro, prospero e democratico, in pace con i paesi confinanti.</p>
      <p sl="pt">Con questo pensiero mi sono recata due volte in Iraq, in gennaio e febbraio, in preparazione di tale relazione. Il primo viaggio è stato a Baghdad, a Nassiria e nelle regioni paludose del Marsh, e il secondo in Kurdistan, nella zona settentrionale del paese. Con un bilancio di 48 miliardi di dollari per il 2008, ciò che manca all’Iraq non è il denaro. Non occorrono ulteriori aiuti economici o prestiti agevolati. Ciò di cui l’Iraq ha bisogno e che gli iracheni chiedono è l’assistenza tecnica e il conferimento di poteri istituzionali in modo che lo Stato e la società civile possano funzionare in maniera appropriata e che le vaste risorse del paese siano usate a vantaggio della popolazione, compresi i milioni di sfollati e profughi nei paesi vicini.</p>
      <p sl="pt">Questa relazione non incoraggia solo un maggiore coinvolgimento dell’UE in Iraq. Chiediamo anche che la presenza dell’UE nel paese sia determinata da trasparenza, visibilità ed efficienza. Il Parlamento nota con piacere il crescente interesse della Commissione relativo al perfezionamento dell’impiego di fondi europei in Iraq in un contesto estremamente complicato. A tale proposito, riteniamo che la Commissione e gli Stati membri possano e debbano partecipare maggiormente, con risorse umane e progetti, in particolare in quelle zone in cui la situazione della sicurezza lo permette, come il Kurdistan. D’altro canto, chiediamo una regolamentazione dei contratti delle società militari e di sicurezza private. Vorrei sottolineare che in questa relazione il Parlamento europeo richiede per la prima volta l’elaborazione di orientamenti chiari relativi all’utilizzo di tali società da parte delle istituzioni europee.</p>
      <p sl="pt">Il messaggio principale di questa relazione, che deve essere trasmesso alla Commissione, al Consiglio, alle società europee, alle organizzazioni non governative e all’opinione pubblica, è il seguente: oggi l’Europa ha un’unica possibilità di contribuire positivamente al futuro dell’Iraq e, di conseguenza, alla regione. L’interazione con la Commissione nel corso della preparazione della relazione e il consenso ottenuto in merito in sede di commissione per gli affari esteri, mi hanno convinta del fatto che l’Europa sia pronta ad accettare questa sfida. Devo concludere ringraziando personalmente tutti i colleghi che hanno presentato emendamenti e suggerimenti, e in particolare i relatori ombra, gli onorevoli Hybášková, Baroness Nicholson of Winterbourne, Brie e Özdemir, per il loro contributo che ha ampiamente arricchito il documento.</p>
    </intervention>
    <intervention id="3-216" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Per prima cosa desidero ringraziare la relatrice, l’onorevole Gomes, per la sua relazione sul ruolo dell’Unione europea in Iraq. Presteremo grande attenzione alla discussione di oggi e analizzeremo accuratamente le proposte della relatrice e dell’intera Assemblea.</p>
      <p sl="sl">Consentitemi di approfittare di questa opportunità per accogliere con particolare favore la recente decisione del Parlamento europeo di istituire una delegazione ad hoc per l’Iraq. Certamente contribuirà a rafforzare le relazioni tra l’Unione europea e tutte le zone dell’Iraq.</p>
      <p sl="sl">In stretta cooperazione con il governo iracheno e altri attori, soprattutto le Nazioni Unite, l’Unione europea sta consolidando i rapporti con l’Iraq e sostiene il ruolo centrale delle Nazioni Unite nel paese, e proseguirà la sua profonda collaborazione con l’UNAMI, la Missione di assistenza per l’Iraq delle Nazioni Unite. Garantirà inoltre l’appoggio a quest’iniziativa nello svolgere il ruolo assegnatole dalla risoluzione 1770 del Consiglio di sicurezza delle Nazioni Unite.</p>
      <p sl="sl">L’Ufficio per gli aiuti umanitari della Commissione europea, l’ECHO, sta collaborando al lavoro volto a migliorare la situazione umanitaria nell’intera regione e non solo in Iraq. I negoziati per un accordo con il paese sul commercio e la cooperazione costituiscono un importante fattore nel rafforzamento delle relazioni tra l’Iraq e l’Unione europea. Abbiamo appreso con soddisfazione che tali negoziati stavano procedendo in modo positivo.</p>
      <p sl="sl">L’UE è risoluta nel proprio appoggio al processo, a cui stanno collaborando anche i paesi confinanti. Continueremo a sottolineare l’importanza del dialogo tra l’Iraq e i paesi vicini. A questo proposito devo rilevare che occorre preservare l’integrità territoriale dell’Iraq. Come sappiamo, la Presidenza ha espresso grande preoccupazione per le recenti operazioni delle forze armate turche in territorio iracheno. Vorremmo sottolineare la rilevante influenza della cooperazione e del dialogo continui tra Iraq e Turchia, e stiamo incoraggiando entrambi i governi e l’autorità regionale curda a individuare una soluzione pacifica al problema e a evitare il conflitto.</p>
      <p sl="sl">Il successo degli sforzi per una riconciliazione nazionale è d’importanza cruciale per un progresso duraturo e permanente nel migliorare la situazione della sicurezza. L’Unione europea è pronta a sostenere l’Iraq nei suoi impegni a continuare tale processo.</p>
      <p sl="sl">Vorrei terminare affermando che l’Unione europea ha già assegnato notevoli risorse per gli aiuti all’Iraq. Sta tuttora contribuendo al rinnovo del settore della sicurezza del paese, soprattutto attraverso la missione integrata sullo Stato di diritto per l’Iraq, che è stata prolungata fino all’estate del prossimo anno. Come sappiamo, le autorità irachene apprezzano molto tale missione.</p>
    </intervention>
    <intervention id="3-217" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signora Presidente, prima di tutto, mi conceda un po’ più di tempo, poiché si tratta di una questione molto importante per me.</p>
      <p sl="en">Primo, permettetemi di complimentarmi con l’onorevole Gomes e tutti gli altri deputati responsabili della preparazione di questa rilevante relazione. L’onorevole Gomes si è recata in Iraq due volte da dicembre al fine di ricavare la visione più chiara possibile di ciò che sta accadendo nel paese. Ho inviato in Iraq i miei due direttori competenti per la zona, uno dei quali, Tomás Duplá del Moral, partecipa con me oggi. Vi riferirò maggiori dettagli in seguito.</p>
      <p sl="en">L’analisi dell’onorevole Gomes è chiara, esauriente e soprattutto inizia dal punto giusto. Non abbiamo scelta se non affrontare le sfide a cui l’Iraq ci mette di fronte ora e in futuro.</p>
      <p sl="en">Cinque anni dopo la caduta di Saddam Hussein potremmo intraprendere una nuova fase di un processo graduale. Tuttavia, tale processo è ancora fragile, limitato e instabile.</p>
      <p sl="en">La situazione della sicurezza sembra essere leggermente migliore, in parte come conseguenza dell’intervento degli Stati Uniti, ma anche per due altri importanti fattori: le attività dei Consigli del risveglio sunniti, armati e sovvenzionati dagli Stati Uniti e, ancora più rilevante, il cessate il fuoco di Moqtada al-Sadr, che ora è stato prolungato di altri sei mesi. Il numero di vittime tra civili iracheni rimane tuttora molto elevato e c’è grande incertezza in merito alla sostenibilità di tali sforzi e miglioramenti. Le incursioni turche nel nord contribuiscono a complicare la situazione, indipendentemente da quanto potrebbero essere calme e misurate le reazioni del governo centrale e regionale curdo, almeno per ora.</p>
      <p sl="en">Sul fronte politico, il Consiglio legislativo ha approvato un importante pacchetto di leggi relativo al bilancio 2008, alle competenze provinciali e a un’amnistia limitata al processo di debaathificazione, dando quindi soddisfazione a sunniti, sciiti e curdi. Tuttavia, con il rifiuto del Consiglio presidenziale della legge sulle competenze provinciali, è ancora incerto se questo progresso ristretto possa essere consolidato.</p>
      <p sl="en">Il fronte economico mostra una totale dipendenza dal settore petrolifero, difficoltà nell’attirare investimenti stranieri e persino nazionali, e mancanza di opportunità di creazione di posti di lavoro. La riscossione di tasse e dazi è appena all’inizio e l’importo rimane marginale. La capacità di impiegare gli investimenti pianificati nel bilancio, benché aumentata, è tuttora limitata. Tuttavia, l’attività economica, compresi gli investimenti, a questo punto sembra avere un potenziale maggiore nella zona più sicura del Kurdistan.</p>
      <p sl="en">La riconciliazione nazionale resta fondamentale nell’agenda politica e ci sono numerose iniziative e azioni da parte straniera. Tuttavia, se continuano sforzi a livello nazionale per realizzare un autentico controllo iracheno e previsioni sull’avvenire del paese, manca ancora una visione comune e chiara, e tali tentativi sono guidati da interessi, considerazioni o risentimenti di tipo fazioso, religioso o etnico. Questo è anche ciò che ha riferito il mio direttore.</p>
      <p sl="en">Consentitemi di cogliere questa opportunità per ricordarvi le azioni già intraprese in e con l’Iraq e ciò che possiamo proporci di fare in futuro in circostanze tuttora difficili. Il nostro intervento comprende un’ampia serie di attività relative ad aspetti politici, economici, umanitari e di assistenza.</p>
      <p sl="en">Primo, l’accordo sugli scambi e la cooperazione: è un tentativo politico, che getta per la prima volta le basi per rapporti contrattuali tra l’Unione europea e l’Iraq. La nostra speranza è che quest’azione aiuti l’Iraq ad avviare la propria agenda di riforme e a facilitare la sua reintegrazione nella comunità internazionale dopo anni di isolamento. Abbiamo appena concluso il quarto ciclo di colloqui. Prosegue un rapido progresso nei settori dei diritti umani e della lotta al terrorismo, della cooperazione energetica e dell’ambiente.</p>
      <p sl="en">Secondo, gli incontri dei paesi confinanti, che il Presidente in carica del Consiglio ha menzionato, potrebbero contribuire in maniera sostanziale a ridurre le interferenze, a migliorare la sicurezza e consentire il dialogo politico e la riconciliazione tra le varie fazioni. Ho investito personalmente molti sforzi volti a far sì che ciò accada, avendo partecipato a due conferenze, a Sharm el Sheikh e Istanbul. Seguiterò a farlo in futuro se posso, continuando a esercitare pressioni sulla necessità per i paesi vicini all’Iraq di assumersi le proprie responsabilità. Le visite a Baghdad del segretario generale della Lega araba, Amr Moussa, e più recentemente anche del Presidente iraniano sono da considerare segnali positivi in questa direzione.</p>
      <p sl="en">Come l’onorevole Gomes sottolinea nella sua relazione, l’incarico di aiutare l’Iraq a camminare con le proprie gambe non può ricadere soltanto sulle spalle della comunità dei donatori o degli iracheni.</p>
      <p sl="en">Per quanto riguarda gli aiuti, non occorre ricordare a quest’Aula che gli 829 milioni di euro dei fondi comunitari assegnati all’Iraq, da quando sono partiti i finanziamenti con il mio predecessore nel 2003, sono stati impegnati con il pieno appoggio del Consiglio e del Parlamento europeo.</p>
      <p sl="en">Non siamo mai stati sprovveduti in merito alla difficoltà di elaborare un programma efficace in Iraq. Abbiamo agito come hanno raccomandato questo Parlamento e tutti i nostri Stati membri, lavorando con le Nazioni Unite e le sue agenzie, con la Banca mondiale e il Fondo fiduciario costituito da diversi donatori. Collaborare con loro è stata l’unica opzione possibile disponibile. Le Nazioni Unite hanno attraversato un periodo estremamente difficile dopo l’assassinio di Sergio Vieira de Mello e di gran parte della sua équipe quando i loro uffici di Baghdad sono saltati in aria. Il nuovo rappresentante speciale, Staffan de Mistura, ha assunto l’incarico con impegno eccezionale ed è alquanto apprezzato. Recentemente avete incontrato il rappresentante speciale delegato delle Nazioni Unite, David Shearer, e penso che abbiate condotto un favorevole scambio di opinioni sulla loro missione e sui rischi tuttora presenti.</p>
      <p sl="en">Potrei citare numerosi progetti, ma lo farò quando risponderò alle vostre interrogazioni in seguito. Al momento, dirò solo che ritengo sia importante un lavoro reale, più importante considerata la capacità molto ridotta, e concordo con l’onorevole Gomes in merito, del governo iracheno di ottenere risultati. Dalle necessità di base nella salute e nell’istruzione, attraverso l’assistenza con la democratizzazione, la promozione delle elezioni e dei diritti umani, al sostegno umanitario e ai rifugiati, abbiamo insistito con un programma estremamente esauriente, impiegando i migliori strumenti disponibili nelle circostanze più difficoltose.</p>
      <p sl="en">Abbiamo tentato di garantire che fosse prestata particolare attenzione alle esigenze dei gruppi vulnerabili, non ultimi gli iracheni sfollati, sia all’interno dell’Iraq che nei paesi confinanti. Lo scorso anno, è stato fornito per il sostegno ai rifugiati un pacchetto effettivo di 50 milioni di euro. La Commissione intende inoltre assegnare 20 milioni di euro della propria linea di bilancio per questioni umanitarie per il 2008 a sostegno degli sfollati, dei rifugiati e dei gruppi più vulnerabili in Iraq. Abbiamo anche avviato alcuni progetti bilaterali, ma non esiste soluzione ideale. In effetti, ogni opzione è dotata di lati negativi insiti e temibili.</p>
      <p sl="en">Come ho già menzionato la scorsa settimana nelle mie istruzioni, e sto giungendo alla conclusione, i miei due direttori responsabili dell’Iraq della direzione generale delle Relazioni esterne e dell’Ufficio di cooperazione EuropeAid si sono recati a Baghdad con la propria équipe . Hanno condotto colloqui proficui ma molto franchi con le autorità irachene e altri attori. La missione ha confermato la precaria sicurezza dell’Iraq, la situazione politica ed economica che ho descritto in precedenza, l’estrema debolezza delle istituzioni irachene dopo gli anni di Saddam Hussein e la guerra risultante, nonché il ruolo primario della nostra piccola delegazione a Baghdad.</p>
      <p sl="en">Il governo iracheno ha espresso la propria impazienza di lavorare con l’Unione europea. Su questa base, cercheremo di stanziare finanziamenti, oltre ai donatori bilaterali e internazionali, e contribuiremo a rafforzare le istituzioni e la capacità di amministrazione di uno Stato che rimane debole. Esamineremo sistemi per intervenire più direttamente come ha chiesto il Parlamento, ricordando l’ambiente di sicurezza, e vorremmo garantire la massima efficienza, visibilità e responsabilità del nostro aiuto.</p>
      <a text="(Applausi)"/>
    </intervention>
    <intervention id="3-218" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">relatore per parere della commissione per il commercio internazionale . − Signora Presidente, questa relazione deve essere accolta favorevolmente. La commissione INTA l’ha analizzata e discussa a lungo, dal punto di vista della propria competenza naturalmente, aspetto che tratterò molto brevemente.</p>
      <p sl="es">Desidero sottolineare alcuni punti contenuti nel testo della commissione INTA, che la relatrice ha considerato solo parzialmente, anche se una parte significativa dello spirito di ciò che intendeva la commissione per il commercio internazionale, è stata inserita. Primo, l’Iraq deve essere reintegrato in quello che potremo definire sistema economico internazionale, e a tale proposito dobbiamo accogliere positivamente lo status di osservatore dell’Iraq in seno all’Organizzazione mondiale del commercio; si tratta di un passo positivo nella giusta direzione.</p>
      <p sl="es">Secondo, l’accordo sul commercio e la cooperazione deve essere usato come uno strumento molto utile volto a incoraggiare riforme interne che avvicinino l’Iraq alle regolamentazioni del sistema multilaterale.</p>
      <p sl="es">Terzo, desidero evidenziare la necessità di garantire trasparenza e non discriminazione effettive in materia di appalti pubblici in Iraq. Si tratta di un aspetto che la commissione ha sottolineato e che sarà presentato come emendamento nella seduta plenaria della votazione di domani. Ritengo sia importante porvi l’accento: trasparenza ed equilibrio in tutti gli appalti pubblici.</p>
      <p sl="es">Infine, chiediamo il reinvestimento degli introiti della vendita del petrolio in modo da garantire che siano gestiti dallo stesso governo iracheno attraverso enti competenti.</p>
      <p sl="es">Avrei molto altro da aggiungere, ma credo che la relazione nel suo complesso meriti i complimenti di quest’Aula.</p>
    </intervention>
    <intervention id="3-219" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="cs">a nome del gruppo PPE-DE . – Signora Presidente, signora Commissario, desidero ringraziare profondamente l’onorevole Baroness Nicholson, l’onorevole Ana Gomes e la Commissione. Ciò che un tempo sembrava impossibile, ora è una realtà. Questo Parlamento, il Parlamento europeo, si è unito nella sua raccomandazione al Consiglio e alla Commissione sul ruolo dell’Unione europea in Iraq.</p>
      <p sl="cs">Dimentichiamo il passato. La situazione non sta più peggiorando e la stabilità si sta consolidando. I giovani stanno rinunciando al settarismo e alla violenza, le milizie stanno perdendo l’appoggio e l’armata di Mahdi sta collaborando. E’ quindi essenziale per l’Europa essere presente in Iraq. Il principale compito europeo è rafforzare il diritto e l’ordine, e fornire assistenza tecnica alla polizia, al ministero dell’Interno, ai tribunali e agli istituti penitenziari. Inoltre è importante aiutare gli iracheni a beneficiare delle loro ampie riserve di idrocarburi tramite risorse finanziarie. La terza necessità è consolidare la democrazia fornendo sostegno tecnico alle elezioni.</p>
      <p sl="cs">Incoraggiamo anche le imprese e le società europee a rinnovare il loro impegno per l’Iraq. Per questo intervento, tuttavia, occorre una posizione europea comune. Ci stiamo occupando di rifugiati, di richiedenti asilo e di sfollati. Abbiamo bisogno di partner , di partner iracheni che osservino la trasparenza, che lottino contro la corruzione e il nepotismo, e che rispettino il diritto, i diritti umani e la democrazia. Siamo pronti a offrire assistenza al Consiglio dei rappresentanti iracheno in base a un partenariato, a istruire il suo personale, a recarci in loco e lavorare mediante la delegazione permanente ad hoc .</p>
      <p sl="cs">C’è una questione importante, e lo affermo in quanto mi sono recata a Basra il 7 aprile 2003: la presenza europea non deve aggiungersi ai problemi. Tutti gli europei devono collaborare al fine di alleviare la tragedia umana sofferta da generazioni di iracheni.</p>
    </intervention>
    <intervention id="3-220" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">a nome del gruppo PSE . – Signora Presidente, la relazione di Ana Gomes è eccellente, e costituisce un’impresa considerevole. In merito a un argomento delicato come l’Iraq, che ci ha a lungo diviso, la relazione ci offre una prospettiva nuova e costruttiva senza alcun abituale “politichese”, e non è sorprendente trattandosi di Ana Gomes. Tale documento è stato anche adottato da una considerevole maggioranza in sede di commissione per gli affari esteri, e ho intenzione di menzionare due punti tra i molti che sono stati proposti.</p>
      <p sl="fr">Primo, Ana Gomes invita a usare in modo creativo tutti gli strumenti a disposizione della Commissione nell’ottica di ricostituire in Iraq capacità appropriate nei settori del diritto, della giustizia, dei diritti umani, del buon governo, delle donne, della salute e dell’istruzione. Ana Gomes esprime e scrive questa necessità con un certo vigore. L’Iraq non ha bisogno di denaro: potenzialmente è un paese ricco, ma è stato del tutto distrutto in termini amministrativi e umani. La relatrice chiede pertanto progetti bilaterali a sostegno della ricostruzione e della società civile, e indica il coraggio della Commissione, che ha persino inviato una delegazione a Baghdad al fine di controllare più da vicino questi progetti e fornire maggiore visibilità all’impegno dell’UE.</p>
      <p sl="fr">Secondo, al là dello stesso Iraq, Ana Gomes è preoccupata della condizione dei rifugiati iracheni. Una recente relazione da parte dell’Alto Commissariato per i rifugiati indica che ci sono oltre due milioni di profughi nei paesi confinanti, ma è in Siria, con 1 400 000 rifugiati, e in Giordania con circa mezzo milione, che la situazione ha raggiunto un livello pericoloso. Sono stati segnalati lavoro minorile e prostituzione, nonostante i migliori sforzi da parte di questi paesi. Ana Gomes esorta l’Europa a mostrare maggiore generosità ad accogliere i rifugiati, e la Commissione a fornire più sostegno ai suoi programmi di assistenza.</p>
      <p sl="fr">In breve, si deve offrire a questa relazione seria considerazione a breve termine, e forse anche a medio termine, quando si tratta di qualsiasi politica futura relativa all’Iraq, soprattutto di politiche finanziarie. Vorrei nuovamente ricordare all’Aula che la relatrice si è recata due volte nel paese prima di presentare la propria analisi della situazione. Con la consapevolezza delle difficoltà presenti, non si può che ammirare il suo coraggio.</p>
    </intervention>
    <intervention id="3-221" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, anch’io porgo le mie più calorose congratulazioni alla nostra relatrice. L’onorevole Gomes ha elaborato una relazione davvero eccezionale, le cui conclusioni derivano direttamente dalla sua esperienza sul campo. Mi complimento con il Commissario per il suo costante e assiduo interesse per gli elementi più importanti del problema iracheno e con il capo delegazione, Ilkka Uusitalo, al cui lavoro sul campo ho assistito molte volte. Attività di prim’ordine da parte della Commissione, mi congratulo con l’Esecutivo e con Uusitalo. Il Consiglio dei ministri ha inoltre prestato grande attenzione alla questione dell’Iraq. Oggi in Parlamento stiamo facendo lo stesso, così alla fine le istituzioni principali dell’Unione europea si sono ravvicinate. Naturalmente, insieme possiamo ottenere risultati più soddisfacenti.</p>
      <p sl="en">Attualmente l’Iraq è dotato di un parlamento reale e di una costituzione completamente secolare. L’Iraq è uno dei pochi paesi in questa regione ad avere una democrazia, una democrazia laica, malgrado i suoi difetti. Pertanto dobbiamo fare tutto ciò che è in nostro potere per aiutare gli iracheni a rafforzare il processo democratico. Ritengo che consolidare i legami tra i nostri rispettivi parlamenti sia uno dei metodi principali per fornire un contributo. Sono onorata di presiedere la delegazione che la Conferenza dei presidenti ha recentemente creato.</p>
      <p sl="en">Nell’ottobre dello scorso anno, e nuovamente in gennaio con l’onorevole Gomes, ho avuto l’opportunità di rivolgermi al parlamento iracheno in seduta plenaria. Si è trattato di un grande onore e abbiamo capito immediatamente di quanta assistenza hanno bisogno. Al fine di aiutare l’Iraq a capovolgere la deprimente situazione amministrativa che ha ereditato, occorre anche stabilire stretti partenariati con i ministeri dei servizi pubblici e utilizzare tutta la nostra esperienza nel processo di espansione per favorire un rafforzamento delle capacità e delle istituzioni.</p>
      <p sl="en">Perciò gli iracheni, al pari di noi, chiedono democrazia e di avere un diritto al buon governo. Esigono e hanno bisogno di diritti umani fondamentali, di servizi pubblici essenziali e del pieno completamento di quei privilegi di cui disponiamo nelle nostre democrazie dell’Europa occidentale. Mi permetto di suggerire che il prezzo di un Iraq stabile, che esercita un’influenza positiva a livello regionale e nazionale, merita ogni sforzo per essere conseguito. Una volta che la Turchia aderirà all’Unione europea, come spero accadrà, l’Iraq diventerà un nostro paese confinante e quindi lo considereremo parte del più ampio vicinato.</p>
    </intervention>
    <intervention id="3-222" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">a nome del gruppo UEN . – Signora Presidente, anch’io desidero congratularmi con la relatrice per il documento presentato.</p>
      <p sl="pl">Onorevoli colleghi, tra pochi giorni, il 20 marzo, saranno trascorsi cinque anni dal giorno in cui le forze della coalizione internazionale diedero inizio alla seconda guerra del Golfo persico. Purtroppo, non tutti gli Stati membri dell’Unione europea hanno preso la decisione di sostenere gli Stati Uniti in quel momento. La mancanza di unità, evidente nel 2003, continua ad avere un effetto negativo sul ruolo che l’Unione europea potrebbe probabilmente rivestire nella ricostruzione dell’Iraq. In fin dei conti, abbiamo a disposizione una serie di risorse finanziarie e politiche. Laddove usate in maniera adeguata, queste ultime potrebbero contribuire a sostenere un Iraq sicuro e democratico, favorendo pertanto un miglioramento immediato della stabilità dell’intera regione.</p>
      <p sl="pl">Chiaramente, e concordo con la relatrice, l’Iraq necessita più che dell’assistenza economica, richiede anche sostegno volto a promuovere la ricostruzione delle istituzioni nazionali e della società civile. Si dovrebbe ricordare che nei decenni di dittatura, l’amministrazione pubblica irachena è stata orientata verso il controllo della popolazione, anziché verso i servizi pubblici.</p>
      <p sl="pl">Elaborando una nuova strategia dell’Unione europea relativa al suo futuro impegno in Iraq, non dobbiamo trascurare la necessità del dialogo con gli Stati Uniti, soprattutto nel settore della politica estera e di sicurezza. Sono convinto che una valida cooperazione con gli Stati Uniti sia un fattore fondamentale per la costruzione di un Iraq sicuro e stabile.</p>
    </intervention>
    <intervention id="3-223" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE . – Signora Presidente, anch’io desidero ringraziare l’onorevole Gomes per la sua eccellente relazione. Vorrei iniziare sottolineando che ogni analisi sul coinvolgimento dell’UE in Iraq deve imparare dagli errori del passato, considerando che l’invasione è stata una grave catastrofe politica e umanitaria. Il nostro punto di partenza dovrebbe essere ammettere che i problemi dell’Iraq possono essere risolti solo fornendo agli iracheni una sovranità effettiva e completa, incluso il petrolio e le altre risorse, e quindi chiederei il ritiro di tutte le truppe straniere d’occupazione.</p>
      <p sl="en">Ho ascoltato il parere relativo alla relazione della commissione per il commercio internazionale e da tale prospettiva ho notato che all’occupazione militare dell’Iraq ne è seguita una economica, con cui gli Stati Uniti hanno privatizzato la proprietà pubblica, liberalizzato il commercio e stabilito norme riguardanti gli investimenti esteri diretti in evidente conflitto con il diritto internazionale. Perciò occorre essere più cauti nei settori del commercio e degli investimenti.</p>
      <p sl="en">La relazione accoglie con favore lo status di osservatore dell’Iraq nell’OMC, essendo un passo decisivo verso la reintegrazione del paese nell’economia internazionale e che rimane in attesa dell’accordo di commercio e cooperazione tra l’UE e l’Iraq. Voglio soltanto assicurare che il paese abbia realizzato a sufficienza le proprie capacità in merito a negoziati e valutazioni. Altrimenti, rischiamo che l’Iraq diventi nuovamente preda di interessi esterni.</p>
      <p sl="en">Analogamente, la relazione chiede di incoraggiare e aiutare le imprese europee a presentare offerte per la ricostruzione in Iraq. Di nuovo, assicuriamoci di fare il possibile per consolidare la capacità delle imprese irachene, nonché le possibilità di negoziato del governo, in modo da poter compiere progressi in modo più positivo per tutti.</p>
    </intervention>
    <intervention id="3-224" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, diamo un giudizio positivo sulla relazione Gomes, che contiene alcuni punti qualificanti come la difesa dell’integrità territoriale e la necessità di un processo di riconciliazione all’interno dell’Iraq, ma allo stesso tempo diciamo che l’Unione europea deve chiedere alla Turchia di porre fine immediatamente all’invasione del nord dell’Iraq.</p>
      <p sl="it">Condividiamo anche la richiesta di investire i profitti del petrolio per il benessere dell’Iraq, ma non si possono ignorare le leggi imposte dagli USA che hanno invece consegnato le risorse energetiche dell’Iraq alle grandi multinazionali statunitensi, permettendo loro di esportare ogni profitto e di ottenere enormi guadagni, come ad esempio la Halliburton del Vicepresidente Cheney.</p>
      <p sl="it">Certamente condividiamo la richiesta di trasparenza sulle regole e sulla collocazione giuridica delle organizzazioni dei contractors , ma non possiamo ignorare come in Iraq oggi operino eserciti privati di decine di migliaia di persone al di fuori di ogni regola.</p>
      <p sl="it">La relazione chiede che sia assunto come vincolante il codice di condotta sull’esportazione delle armi, ma non è però possibile dimenticare che questa guerra costa 6.000 miliardi di dollari, che altrimenti avrebbero potuto essere investiti per raggiungere gli obiettivi del Millennio. Una guerra e un’occupazione che hanno prodotto centinaia di migliaia di morti; una guerra e un’occupazione che erano e rimangono illegali e che sono stati decise in completa violazione del diritto internazionale, unilateralmente e contro l’opinione maggioritaria degli Stati membri, delle Nazioni Unite e del pubblico mondiale.</p>
      <p sl="it">Va richiesto l’immediato ritiro delle truppe d’occupazione e la loro sostituzione con una missione ONU, tesa unicamente a garantire la sicurezza ma a sospendere ogni azione di guerra.</p>
    </intervention>
    <intervention id="3-225" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – L’onorevole Gomes ha dedicato un profondo impegno nel trattare il ruolo dell’Unione europea in Iraq. La complicata situazione di questo paese esige una politica chiara e impegnata. La politica europea proposta relativa all’Iraq, tuttavia, solleva alcune serie questioni. Tali questioni si collegano in particolare alla mia visita di lavoro in Kurdistan.</p>
      <p sl="nl">La relatrice ha citato il Kurdistan come una regione in cui è garantito un grado di stabilità e sicurezza e la cooperazione internazionale allo sviluppo deve essere ulteriormente incrementata. Naturalmente, la presenza dell’UE nella regione è molto importante, e anch’io intendo sottolinearlo. Tuttavia, esistono aspre critiche interne ed esterne del governo curdo relative al rispetto dei diritti umani, e la posizione della minoranza cristiano-assira in Kurdistan in particolare è preoccupante. “C’è la possibilità di un avvenire per questi gruppi in Iraq?”. E’ un interrogativo serio.</p>
      <p sl="nl">In breve, signori membri del Consiglio e della Commissione, in che modo è possibile fornire un contributo effettivo per una pace e una stabilità durature nella regione curda e per l’istituzione di una struttura di governo legittima e democratica?</p>
      <p sl="nl">In conclusione, signora Presidente, vorrei formulare un’ultima osservazione. I milioni di sfollati iracheni meritano la nostra piena attenzione e il nostro sostegno. La relatrice raccomanda al Consiglio di invitare gli Stati membri ad accogliere rifugiati iracheni. Signori membri del Consiglio e della Commissione, è realizzabile questo eccellente suggerimento? Vi ringrazio.</p>
    </intervention>
    <intervention id="3-226" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Signora Presidente, onorevoli colleghi, appoggio la relazione dell’onorevole Gomes poiché offre una visione chiara di tutti i problemi che accompagnano l’istituzione di un nuovo governo democratico in Iraq, nonché i metodi per superarli.</p>
      <p sl="bg">Primo, invito le forze d’occupazione a ritirarsi immediatamente dall’Iraq, visto che la guerra e l’occupazione di questo Stato sovrano sono state illegittime e la decisione in merito è stata presa in totale violazione del diritto internazionale, vale a dire in modo unilaterale e opposto ai pareri della maggior parte degli Stati membri delle Nazioni Unite e della comunità internazionale.</p>
      <p sl="bg">Spero che la situazione emersa non metta in pericolo la pacifica popolazione di 3 500 membri dell’Organizzazione dei mujaheddin del popolo iraniano (PMOI) di Ashraf, che si sentono sotto costante pressione. Confido nel fatto che la democrazia non possa essere costruita con metodi non democratici e violenti in nessun paese del mondo.</p>
      <p sl="bg">Voterò a favore della relazione di Ana Maria Gomes poiché i problemi dell’Iraq possono essere risolti soltanto lasciando una reale e completa sovranità nelle mani degli iracheni.</p>
    </intervention>
    <intervention id="3-227" speaker_id="38607" name="Nickolay MLADENOV" is_mep="True" mode="spoken" nationality="Bulgaria" birth_date="05-05-1972" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="en">Signora Presidente, signora Commissario, signor Presidente in carica del Consiglio e onorevole Gomes, desidero ringraziarvi per le vostre parole e per il lavoro svolto finora.</p>
      <p sl="en">Ritengo che tale relazione trasmetta un messaggio molto importante al resto dell’Unione europea: quest’Aula vuole guardare avanti, non indietro; vuole impegnarsi per sostenere il futuro di un Iraq democratico e federale.</p>
      <p sl="en">Affronterò tre aspetti della relazione, e sono particolarmente orgoglioso che tale documento giunga dal Parlamento europeo nel giorno in cui celebriamo i 50 anni di traguardi di questa istituzione. Oggi festeggiamo ciò che abbiamo ottenuto in armonia in Europa. E le lezioni apprese nei 50 anni trascorsi sono lezioni che occorre trasferire in esperienza e conoscenza ai nostri amici iracheni, affinché possano utilizzarle e ricostruire con successo il loro paese.</p>
      <p sl="en">La relazione sottolinea, ovviamente, i risultati, ma non le sfide affrontate dalla Repubblica federale dell’Iraq e il Commissario le ha rilevate a proposito.</p>
      <p sl="en">Vorrei porre l’accento su un elemento da lei considerato una nota alla propria dichiarazione. Il traguardo sul fronte della sicurezza è responsabilità primaria degli iracheni, sostenuta certamente da aiuti internazionali, ma spetta agli iracheni. Nessuno può garantire la sicurezza dell’Iraq eccetto gli iracheni; nessuno può garantire la soluzione dei problemi politici eccetto i politici iracheni e il processo in materia.</p>
      <p sl="en">Chiediamo una nuova strategia, una strategia europea per l’Iraq. Ho trascorso gran parte del 2006 lavorando con la rappresentanza del Consiglio a Baghdad che forniva assistenza. Il messaggio che quotidianamente ricevevo da tutti era: “Dov’è l’Europa? Vogliamo parlare con l’Europa perché la vostra esperienza per noi è fondamentale.” Questa, oggi, è una risposta alla loro richiesta.</p>
      <p sl="en">Infine, quest’Aula nella sua relazione riafferma l’impegno del Parlamento europeo a sostenere la ricostruzione e la realizzazione del parlamento iracheno, un ruolo estremamente importante, e ringrazio il Consiglio per aver riconosciuto il contributo che questo Parlamento ha offerto selezionando e approvando una delegazione per le relazioni con l’Iraq.</p>
      <p sl="en">Penso che oggi ci troviamo di fronte a una sfida fondamentale: avvalersi veramente di ciò che sappiamo e di ciò di cui disponiamo a sostegno del processo politico, non con le armi, ma attraverso le parole e i fatti in Iraq, e aiutare gli iracheni.</p>
    </intervention>
    <intervention id="3-228" speaker_id="4309" name="Béatrice PATRIE" is_mep="True" mode="spoken" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Signora Presidente, onorevoli colleghi, vorrei congratularmi anch’io con l’onorevole Gomes per la qualità del suo lavoro relativo a una questione estremamente delicata e complessa. Siamo tutti consapevoli della misura in cui il conflitto in Iraq sia stato fonte di profonde divisioni tra gli Stati membri. Siamo coscienti che il nostro dovere sia contribuire a costruire un Iraq sicuro, unito, prospero e democratico.</p>
      <p sl="fr">Personalmente vorrei evidenziare un dramma maggiore, in gran parte tenuto nascosto dai nostri governi: sto parlando del fatto che il conflitto in Iraq ha gettato quasi 4,5 milioni di persone per le strade, il maggiore spostamento del Medio Oriente dal 1948. Occorre con urgenza un intervento concordato a livello europeo.</p>
      <p sl="fr">La mia principale preoccupazione è il destino immediato e a lungo termine degli iracheni costretti a fuggire dal proprio paese. Circa 2,3 milioni di persone si sono rifugiati nei paesi vicini, soprattutto in Siria e Giordania, ma anche in Egitto, Libano, Turchia e negli Stati del Golfo. Accogliendo quasi 2 milioni di profughi, Siria e Giordania hanno compiuto uno sforzo decisamente encomiabile.</p>
      <p sl="fr">Il ruolo dell’UE e della comunità internazionale è, naturalmente, garantire che tutti questi rifugiati facciano ritorno a casa, a lungo termine, ma a questo punto un ritorno non è un’opzione per molti di loro. Alcuni rifugiati particolarmente vulnerabili necessitano di essere trasferiti in paesi occidentali. Secondo l’UNHCR il 6,6% degli iracheni che vivono in Siria, circa 100 000, deve essere insediato altrove. Pertanto chiedo ai miei colleghi di sostenere l’emendamento a favore dei programmi di nuovo insediamento del 2008 per l’UE al fine di mettere alcuni dei rifugiati ora più vulnerabili nelle mani dell’UNHCR.</p>
      <p sl="fr">Per concludere, invito l’Aula a non respingere i nostri valori. Dobbiamo rispettare pienamente la Convenzione di Ginevra del 1951 e rifiutare qualsiasi ritorno forzato in Iraq.</p>
    </intervention>
    <intervention id="3-229" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">Signora Presidente, onorevoli colleghi, Fernand Braudel ha affermato che la storia ha avuto inizio con i sumeri, ma oggi la lunga storia delle minoranze cristiane in Iraq sembra essere giunta alla fine. Noi, le nazioni d’Europa, non possiamo approvare questa enorme ingiustizia senza intervenire. Queste persone hanno accolto l’islam e insieme hanno costruito un paese che era prospero prima che fosse devastato dal fanatismo e dalle guerre.</p>
      <p sl="fr">Ora queste minoranze devono rassegnarsi a migrare. L’Iraq non può costruire un futuro senza la loro presenza e le loro capacità. Un avvenire non si realizza frammentando un paese, ma ricostruendo la propria economia, con il reciproco riconoscimento delle diverse comunità e culture, e l’applicazione dello Stato di diritto.</p>
      <p sl="fr">Se l’UE prende la ferma decisione di intervenire in Iraq, dovrà costantemente ricordare nei suoi progetti la drammatica realtà di tutte queste comunità minoritarie. Il loro futuro deve essere il metro dell’azione europea, e la realtà del rispetto reciproco tra le comunità il criterio per l’assegnazione dei suoi aiuti. Tale intervento sarà quindi un riconoscimento per le nostre nazioni.</p>
    </intervention>
    <intervention id="3-230" speaker_id="39708" name="Sorin FRUNZĂVERDE" is_mep="True" mode="spoken" nationality="Romania" birth_date="26-04-1960" birth_place="Bocșa" p_group="Group of the European People's Party (Christian Democrats) and European Democrats" m_state="RO">
      <p sl="ro">Riconoscendo i progressi ultimamente compiuti dall’Iraq a livello interno e degli affari esteri, l’Unione europea deve incoraggiare le autorità irachene a proseguire i loro sforzi volti a sviluppare istituzioni democratiche, stabili e legittime di tipo federale.</p>
      <p sl="ro">Tenendo conto delle realtà etniche e religiose, ritengo che sia realizzabile solo un Iraq federale. Mi riferisco a un paese federale e non diviso. L’Unione europea deve inoltre incoraggiare l’esistenza di un Iraq stabile, dotato di istituzioni in grado di fornire sovranità nazionale, unità statale, integrità territoriale, sviluppo economico sostenibile e benessere per gli iracheni. L’UE deve sostenere in modo attivo lo sviluppo istituzionale del paese, fortemente radicato nelle sue realtà, con il dovuto rispetto alle tradizioni storiche, religiose, culturali e d’identità degli iracheni e di tutti i gruppi etnici e religiosi nel suo territorio.</p>
      <p sl="ro">In questo contesto, è opportuno stabilire certi organismi consultivi, costituiti dai leader di tutte le comunità etniche e religiose dell’Iraq, nell’ottica di conferire maggiore legittimità alle autorità centrali. Lo sviluppo istituzionale dell’Iraq deve essere sostenuto dall’Unione europea tramite la missione Eujust Lex, nonché da adeguati strumenti finanziari europei.</p>
      <p sl="ro">Sottolineo la necessità che i finanziamenti europei siano indirizzati direttamente alle autorità irachene beneficiarie. Tali fondi dovrebbero essere gestiti dalle istituzioni dell’UE in maniera trasparente e visibile per i cittadini europei.</p>
      <p sl="ro">Suggerisco che le istituzioni dell’Unione europea si avvalgano dell’esperienza e delle competenze di quegli Stati membri che hanno già maturato una presenza civile e militare sul territorio iracheno nel processo di stabilizzazione e ricostruzione del paese. Allo stesso tempo, ritengo che le imprese europee dovrebbero essere incoraggiate e sostenute nell’impegnarsi nel processo di ricostruzione dell’Iraq e nello sviluppare in modo migliore le loro attività in questa zona.</p>
    </intervention>
    <intervention id="3-231" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="de">Signora Presidente, signora Commissario, onorevole Gomes, onorevoli colleghi, in sede di commissione per il commercio internazionale ci siamo ovviamente concentrati soprattutto sulle relazioni commerciali ed economiche, ma in certi settori siamo andati oltre. Posso quindi formulare due osservazioni.</p>
      <p sl="de">Prima di tutto, siamo molto lieti di avere la presente relazione, che chiarisce il fatto che l’Unione europea abbia un ruolo visibile e un coinvolgimento in Iraq. Riteniamo che sia assolutamente fondamentale che l’Iraq sia integrato nel sistema commerciale ed è inutile dire che è l’OMC a occupare una posizione primaria in merito. Dovremo fornire maggiore assistenza tecnica rispetto a quanto fatto finora. Tale assistenza tecnica deve concentrarsi nell’avvicinare l’Iraq al sistema economico europeo e, in una certa misura, alle imprese europee.</p>
      <p sl="de">Per quanto riguarda i finanziamenti, siamo piuttosto scettici sulla prospettiva di organizzare ogni aspetto soltanto tramite le Nazioni Unite, la Banca mondiale e il Fondo fiduciario che riunisce le risorse di diversi donatori. Vorremmo veramente assistere alla costruzione di capacità proprie, almeno in una certa qual misura, nonché l’amministrazione propria di progetti, che ci consentirebbero quindi di realizzare una riserva di dati e competenze per contribuire allo sforzo. Ci piacerebbe molto vedere quest’aspirazione riflessa nelle vostre decisioni.</p>
    </intervention>
    <intervention id="3-232" speaker_id="39320" name="Georgios GEORGIOU" is_mep="True" mode="spoken" nationality="Greece" birth_date="15-04-1936" birth_place="Athina" p_group="Independence/Democracy Group" m_state="GR">
      <p sl="el">Signora Presidente, per prima cosa permettetemi di congratularmi con l’onorevole Gomes, nonché con il Commissario, che riteniamo abbiano mostrato sensibilità umana riguardo agli attuali eventi in Iraq.</p>
      <p sl="el">Tuttavia, signora Presidente, per qualche motivo ho ancora l’impressione che seguiamo pedissequamente gli altri, che distruggiamo ciò che possiamo costruire. Non si tratta della prima volta. Oggi stanziamo 820 milioni di euro di aiuti agli iracheni. Non possiamo aiutare i morti, che sono molto più numerosi di quanto Saddam Hussein sosteneva. Mi chiedo se un giorno o l’altro i responsabili dei morti di oggi pagheranno.</p>
      <p sl="el">Faccio questa affermazione poiché è avvenuta la stessa cosa in Jugoslavia. Signora Presidente, se giustamente non approviamo i dittatori e i loro metodi, allora troviamo un modo per liberarcene. Non esiste ragione di distruggere paesi solo perché non ci piacciono i dittatori. A causa di ciò, gli eventi accaduti in Jugoslavia oggi si stanno verificando in Iraq, e non sappiamo quando quest’ultima tragedia avrà fine.</p>
    </intervention>
    <intervention id="3-233" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Signora Presidente, onorevoli colleghi, l’arcivescovo di Mosul, Monsignor Rahho, è stato rapito quasi due settimane fa. Le tre persone che erano con lui sono state brutalmente uccise. Si tratta di un grave incidente. La quarta Convenzione di Ginevra protegge esplicitamente il personale civile, sanitario, religioso e umanitario. Ci sono molti attivisti di pace non violenti in Iraq, nei Territori palestinesi e in Israele, e sono cristiani, musulmani, ebrei o laici.</p>
      <p sl="fr">In seguito al rapimento del capo della minoranza religiosa, l’Aula ha due opzioni di intervento immediato. Durante la votazione di domani in merito alla relazione della nostra collega, l’onorevole Ana Gomes, possiamo adottare un emendamento orale che condanni il sequestro di Monsignor Rahho per influenzare la guerra. Giovedì abbiamo anche la possibilità di aggiungere un testo molto breve all’agenda delle tematiche urgenti al fine di adottare una posizione nella nostra capacità come istituzione europea.</p>
    </intervention>
    <intervention id="3-234" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Signora Commissario, mi permetta di dire che, ascoltando la discussione relativa a tale questione, le Nazioni Unite chiaramente meritano estremo rispetto. Sérgio Vieira de Melo e tutte le altre persone rimaste uccise e che rischiano la propria vita hanno il nostro estremo rispetto. Ciò non significa che non dovremmo sapere che cosa sta accadendo e chi sta ricevendo i finanziamenti da usare in Iraq. Consentitemi inoltre di dire che i 20 milioni di euro di cui ha parlato oggi il Commissario, perdonatemi poiché ho letto questa cosa due o tre mesi fa, mi sembrano essere tristemente inadeguati per affrontare i drammatici problemi dei rifugiati e degli sfollati. Signora Commissario, questi problemi sono di dimensioni colossali, e il petrolio in Iraq sarà un contributo insufficiente dal momento che ci sono persone che non possono accedervi. Le sarei grato, signora Commissario, se fosse possibile compiere uno sforzo maggiore in merito, poiché, come ha affermato l’onorevole Patrie, occorre considerare con urgenza tale questione.</p>
    </intervention>
    <intervention id="3-235" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signora Presidente, l’Europa era contraria alla guerra in Iraq. Tuttavia, indipendentemente da chi aveva ragione e chi torto, l’Iraq post-Saddam è una realtà che nessuno può ignorare.</p>
      <p sl="en">Tenendo conto dell’impatto della situazione irachena sull’intero Medio Oriente e oltre, l’UE non può continuare a rimanere per la maggior parte relativamente ai margini. Attraverso le sue vaste risorse e competenze, l’UE deve impegnarsi in maniera significativa nel sostenere il consolidamento del nuovo Stato dell’Iraq. Il Commissario ha descritto i sintomi. Ora occorre vedere come potremmo curarli, e non solo insieme ad altre organizzazioni internazionali, l’UE può fare meglio di così, ma soprattutto da soli. L’obiettivo strategico è aiutare le nuove autorità elette democraticamente in questo paese, al fine di fornire credibilità, e quindi autorevolezza, alle istituzioni del nuovo Stato. Un Iraq nuovo, democratico, autonomo e petrolifero in mezzo al Medio Oriente è nell’interesse di tutti.</p>
    </intervention>
    <intervention id="3-236" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="ro">Attualmente, la Commissione europea sta discutendo un accordo sugli scambi e la cooperazione con le autorità irachene, occasione in cui si affrontano anche le questioni relative all’applicazione dei diritti umani.</p>
      <p sl="ro">Invito la Commissione europea a chiedere con fermezza alle autorità irachene di trovare soluzioni alla reintegrazione dei rifugiati al di fuori e all’interno del paese. Esorto inoltre gli Stati membri dell’Unione a valutare le domande di asilo dei rifugiati iracheni come priorità. Le varie risposte degli Stati in merito dimostrano nuovamente la necessità di armonizzare a livello europeo le procedure sullo status di rifugiato. E’ essenziale che l’accordo sugli scambi e la cooperazione faccia anche riferimento alla questione della cooperazione interparlamentare.</p>
      <p sl="ro">Ritengo che la delegazione per le relazioni con l’Iraq del Parlamento europeo sia in grado di sostenere il rafforzamento della capacità istituzionale dell’organismo legislativo iracheno. L’Unione europea deve aiutare l’Iraq a diventare un possibile partner in una regione delicata. Mi congratulo e ringrazio l’onorevole Ana Maria Gomes per la sua relazione.</p>
    </intervention>
    <intervention id="3-237" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signora Presidente, se vogliamo essere in grado di contare su partner iracheni che contribuiranno a creare la democrazia come base per la coesistenza pacifica, occorrono investimenti. Mi ricordo che quando ero uno studente, di solito ospitavamo semplicemente giovani iracheni nelle nostre scuole secondarie. Probabilmente sarebbe possibile per l’Unione europea mettere a disposizione oggi simili opportunità per i giovani iracheni. Intendo invitare giovani al di sotto dei 24 anni, permettendo loro di vivere tra noi e imparare dalla nostra esperienza. Naturalmente effettueranno una valutazione di ciò che hanno visto, assimileranno gli aspetti positivi e lo replicheranno a casa, probabilmente migliorando allo stesso tempo gli elementi che ritenevano negativi. Quindi raccomando all’Aula questa proposta basata sulla scuola. Non occorre che visite di questo tipo abbiano luogo esclusivamente a livello universitario. Chiaramente, le politiche dipendono dalle persone, e potrebbe esserci l’opportunità di una simile impresa nel suo settore di competenza, signora.</p>
    </intervention>
    <intervention id="3-238" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signora Presidente, questo è un messaggio dal Parlamento europeo al Consiglio relativo alla necessità di elaborare una strategia europea per l’Iraq. E’ ora di smettere di discutere delle recenti differenze e di concentrarsi sull’impegno proattivo dell’UE in questo paese. Vorrei ringraziare il Commissario per un accurato resoconto della situazione in Iraq, e c’è un cauto ottimismo nell’aria. Ritengo che si sia d’accordo sul fatto che le condizioni potrebbero migliorare. Questo aspetto è stato eloquentemente descritto dall’onorevole Gomes come un’opportunità preziosa per un contributo positivo che l’UE potrebbe apportare.</p>
      <p sl="en">A mio parere, sono essenziali due punti. Per il Parlamento è importante dirigere il sostegno europeo alla costruzione di un governo democratico, e ciò è stato considerato con grande interesse da parte dei politici iracheni. Secondo, l’UE si trova nell’eccezionale posizione di appoggiare il processo di riconciliazione, senza il quale potrebbero esserci solo disgregazione e ulteriori ostilità nazionali, pertanto occorre approfittare di tale opportunità.</p>
    </intervention>
    <intervention id="3-239" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Desidero ringraziare tutti per aver espresso la propria posizione e opinione in materia, cosa che di certo si rivelerà utile per noi nelle nostre ulteriori attività. Vorrei aggiungere un’osservazione e una risposta.</p>
      <p sl="sl">La domanda dell’onorevole Záborská relativa al rapimento del vescovo cattolico caldeo. Vorrei concentrare la vostra attenzione sulla dichiarazione della Presidenza del 1° marzo, in cui ha fortemente condannato il sequestro e ha chiesto il rilascio incondizionato e immediato dell’arcivescovo caldeo.</p>
      <p sl="sl">Ora l’altra questione. L’onorevole Mladenov e altri deputati hanno evidenziato che la responsabilità della sicurezza, ovvero stabilire una situazione priva di pericoli in Iraq, spetta soprattutto alle autorità irachene. E’ anche vero che dobbiamo aiutarli al riguardo, e vorrei nuovamente menzionare Eujust Lex. Tale missione è stata attiva in Iraq dal 2005 e vi partecipa la maggior parte degli Stati membri dell’Unione europea.</p>
      <p sl="sl">Circa 1 500 alti ufficiali iracheni sono stati formati in seno a questa missione. Sono stati impiegati nella polizia, nei sistemi giudiziario e penitenziale. Come ho affermato, questa missione proseguirà fino all’estate del 2009 e riteniamo che sia un importante passo avanti verso l’instaurare una situazione più sicura in Iraq.</p>
      <p sl="sl">Desidero ringraziare ancora una volta l’onorevole Gomes per la sua relazione, che servirà come base fondamentale per le nostre ulteriori attività. Faccio presente che tali attività includono un progetto per il Presidente del Consiglio “Affari generali e relazioni esterne”, il Ministro Rupel, per partecipare all’incontro di aprile con i paesi vicini all’Iraq, che si svolgerà in Kuwait.</p>
    </intervention>
    <intervention id="3-240" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signora Presidente, si è svolto un dibattito positivo e ha mostrato che intendiamo approfittare dell’opportunità d’oro per ricostruire finalmente l’Iraq e renderlo un paese stabile nel Medio Oriente, perché concordo appieno sul fatto che si tratti di un obiettivo molto importante per noi.</p>
      <p sl="en">Per prima cosa vorrei affermare chiaramente che potete stare tranquilli che perseguiremo la nostra soluzione. Vi ringrazio per le parole positive riguardanti il nostro capo delegazione che opera in Iraq con poco personale in condizioni alquanto difficili, ospitato, tra l’altro, dall’Ambasciata britannica. Lui e il suo gruppo stanno svolgendo un ottimo lavoro.</p>
      <p sl="en">Abbiamo collaborato con il Fondo fiduciario dell’ONU poiché, al momento, non esisteva altra opzione. Dopo la visita dei miei direttori e la loro valutazione, vedremo con calma come possiamo agire per quanto riguarda la costruzione di capacità e istituzioni. Comprendiamo appieno che sia un tema estremamente caro a molti di voi, ma capite anche che i costi di sicurezza saranno alquanto elevati. Qualsiasi cosa faremo direttamente nel paese sarà molto costosa, altrimenti non sarebbe possibile.</p>
      <p sl="en">Al di fuori della Zona verde, le condizioni sono molto complicate, eccetto forse nelle poche aree in cui ci sono meno problemi di sicurezza, come quella settentrionale. Non escludo di lavorare in modo graduale più direttamente, ad esempio nel nord, ma devo sottolineare che dobbiamo sempre essere sicuri di non operare discriminazioni tra i diversi gruppi. E’ un qualcosa che vorrei anche dire all’onorevole Belder. Si tratta del modo in cui abbiamo lavorato con i nostri progetti. Abbiamo costantemente cercato di disporre di progetti che includessero tutti i gruppi, compresi quelli cristiani che al momento stanno attraversando un periodo molto difficile con questo governo.</p>
      <p sl="en">Detto ciò, vorrei solo richiamare l’attenzione di molti di voi, che non sempre notano cosa stiamo facendo, sul fatto che abbiamo preparato con successo le elezioni politiche svoltesi nel 2005. Abbiamo riabilitato centinaia di scuole primarie e secondarie, non solo a vantaggio degli istituti, ma anche degli allievi. I programmi ERASMUS sono aperti anche ad alcuni iracheni, in modo da poter proseguire. Stiamo inoltre producendo e distribuendo milioni di testi scolastici per sei milioni di studenti delle scuole primarie e secondarie. Sono interventi di base, ma necessari.</p>
      <p sl="en">Allo stesso tempo, abbiamo reintegrato quasi 200 centri primari di assistenza sanitaria e 10 ospedali. Abbiamo offerto un sostegno al completamento di otto cicli di vaccinazioni, ciascuno comprendente 4,7 milioni di bambini al di sotto dei cinque anni. Abbiamo riabilitato del tutto il laboratorio nazionale di controllo di qualità dei medicinali. Potrei proseguire.</p>
      <p sl="en">Ritengo che la Commissione abbia svolto un gran lavoro, a nome dell’Unione, in condizioni difficili. Ora, siamo consapevoli che la questione principale è quanto possiamo fare in merito alla costruzione di capacità. Potete stare tranquilli che dedicheremo buona parte delle nostre risorse a questo obiettivo, che dipende sempre, come ho affermato, dalla situazione della sicurezza. Secondo la nostra ultima valutazione, ciò purtroppo non è ancora sostenibile.</p>
      <p sl="en">Vorrei dire qualche parole sui profughi. Ho accennato al fatto che noi, la Commissione, abbiamo naturalmente lavorato per aiutare i rifugiati. L’intero pacchetto per lo scorso anno ammontava a 50 milioni di euro a titolo di vari strumenti della Commissione. Questi fondi sono finalizzati non solo a sostenere gli sfollati in Iraq, ma anche i governi di Siria e Giordania nei loro paesi. Ovviamente siamo a stretto contatto con questi Stati. Abbiamo erogato 80 milioni di euro alla Siria e 32 milioni alla Giordania, poiché in questo piccolo paese l’ampio flusso di rifugiati ha creato un grave problema.</p>
      <p sl="en">Infine, vorrei soltanto dire che sono convinta quanto il Consiglio che il dialogo che il Parlamento adesso condurrà con la delegazione ad hoc per l’Iraq rappresenti un miglioramento e un progresso eccellenti. Possiamo solo lavorare insieme in merito. Permettetemi di garantirvi che dall’inizio stiamo cercando di avere un flusso trasparente del nostro denaro trasmesso mediante le Nazioni Unite. In futuro, sarà trasferito sempre più direttamente.</p>
    </intervention>
    <intervention id="3-241" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">relatrice . − Desidero ringraziare ciascuno di voi per le gentili parole. Sono particolarmente grata al mio amico, il Ministro Lenarčič, con cui ho lavorato in sede di Consiglio di sicurezza alcuni anni fa, occupandoci appunto di Iraq e dei problemi provocati al paese da Saddam Hussein.</p>
      <p sl="pt">Come ho affermato, questa relazione mira a evidenziare la diversità delle situazioni esistenti in Iraq, opposte al messaggio semplicistico di un Iraq “a ferro e fuoco” che i programmi televisivi ci mostrano quotidianamente. Devono essere considerati un piano d’azione o una tabella di marcia per il coinvolgimento dell’UE in Iraq. Ritengo di parlare a nome del Parlamento quando affermo che vogliamo che Commissione, Consiglio e Stati membri si avvalgano delle nostre proposte operative come base per strutturare programmi futuri e progetti volti a sostenere il governo e i cittadini iracheni, tenendo ovviamente conto delle condizioni di sicurezza.</p>
      <p sl="pt">Sono tornata dall’Iraq colpita dall’entusiasmo iracheno per “più Europa”. Dal Presidente Talabani all’insegnante della scuola elementare in una delle zone rurali più isolate del paese, tutti sono desiderosi di riconoscimento politico e di sostegno istituzionale dall’Unione europea. Siamo stati bersagliati di proposte per progetti nei settori più disparati: formazione di ufficiali al ministero dell’Interno, aiuto alle ONG locali attive nell’ambito di bonifica delle mine, alfabetizzazione degli adulti, educazione sessuale e igiene riproduttiva, sostegno tecnico e istituzionale al parlamento iracheno, e questi sono solo alcuni esempi.</p>
      <p sl="pt">Penso dovremmo valutare il successo di questa relazione, non tanto in termini di numero di voti nella votazione di domani, ma soprattutto per come cambieranno le nostre azioni sul campo in Iraq d’ora in poi. La nostra delegazione parlamentare per l’Iraq certamente rivestirà il proprio ruolo nel processo e sono sicura che possiamo contare sulla Commissione, sul Commissario Ferrero-Waldner, con cui mi congratulo, e sul suo coraggioso gruppo a Baghdad, guidato con abilità dall’ambasciatore Uusitalo, come alleati fondamentali nell’attuazione di questa tabella di marcia.</p>
    </intervention>
    <intervention id="3-243" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-244" speaker_id="4447" name="Paulo CASACA" is_mep="True" mode="written" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">La relazione non cita la responsabilità e la complicità per la divulgazione di false informazioni che sono servite a giustificare l’intervento militare in Iraq, come l’esistenza e l’ubicazione di “armi di distruzione di massa” e i legami tra il passato regime e il terrorismo internazionale. Inoltre tralascia la responsabilità di aver introdotto nel paese i Guardiani della rivoluzione islamica e le sue ramificazioni irachene, con la conseguenza della diffusione di gruppi di stampo terroristico e di drappelli di morte e genocidio, i cui principali obiettivi erano e continuano a essere le minoranze etniche e religiose e l’élite del paese.</p>
      <p sl="pt">La relazione non associa l’Unione europea o anche il sostegno finanziario dell’UE delle autorità irachene al loro impegno a combattere il terrorismo e il genocidio o alla ricerca e al perseguimento dei responsabili all’interno e al di fuori delle forze di sicurezza. Di conseguenza, sottovaluta i drammatici problemi incontrati da milioni di rifugiati e sfollati iracheni e gli attacchi ai diritti, alle libertà e alle garanzie basilari degli iracheni, in particolare alle donne.</p>
      <p sl="pt">L’evocazione dei crimini del regime di Saddam Hussein sarebbe accettabile se sincera e qualora non fosse fatta ignorando i reati attuali e i loro perpetratori che hanno provocato centinaia di migliaia di morti e milioni di sfollati.</p>
    </intervention>
    <intervention id="3-245" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signora Presidente, desidero ringraziare l’onorevole Gomes per la sua preziosa relazione. Il suo approccio pratico è risultato in un messaggio insolitamente chiaro al Consiglio e alla Commissione, nonché agli iracheni.</p>
      <p sl="fi">Il nucleo del problema è palesemente ovvio. L’Iraq non difetta di denaro, ma di stabilità, di volontà politica, di istituzioni solide e di abilità amministrativa al fine di impiegare con buon senso gli investimenti. In questi settori l’Unione ha qualcosa da offrire.</p>
      <p sl="fi">Primo, l’Iraq non è un tradizionale luogo per lavori di sviluppo: è un’eccezionale area di attività. Per questa ragione, non si otterranno risultati duraturi avvalendosi di strumenti separati. Unendo gli strumenti di sviluppo e sicurezza in un’unica struttura, l’UE potrebbe proseguire il dialogo con la società irachena. Facciamo sì che la trasparenza diventi la parola d’ordine: la Commissione deve consentire una sorveglianza democratica dei dispositivi finanziari.</p>
      <p sl="fi">Secondo, l’Unione dovrebbe impegnarsi in particolare per sostenere la dimensione parlamentare. Dobbiamo contribuire all’istituzione di un buon governo e di pratiche di lavoro nel Consiglio dei rappresentanti, provvedere alla formazione e alle risorse per l’attività del parlamento e, ove necessario, fornire un’assistenza esperta nello sviluppo della legislazione, la struttura di Stato federale rappresenta una sfida legislativa.</p>
      <p sl="fi">Terzo, occorre insistere sul fatto che i diritti umani costituiscono l’essenza della battaglia per lo sviluppo. La condizione delle minoranze etniche e religiose dipende dallo stimolo dell’Unione. I cristiani assiri, caldei, siriaci e altre minoranze, quali i turcmeni, affrontano continue discriminazioni e minacce per la loro vita. Dobbiamo compiere uno sforzo più deciso per fermare tale fenomeno.</p>
      <p sl="fi">Spero che ogni deputato presente comprenda che questa relazione non è più incentrata sugli errori del passato. Tali errori sono stati ammessi, e lamentarsene non aiuterà gli iracheni. Dobbiamo impegnarci a fondo non solo per renderci conto che il passato ci carica di un obbligo, ma che altrimenti non ci sarà un avvenire per l’Iraq.</p>
    </intervention>
    <intervention id="3-246" speaker_id="28249" name="Tobias PFLÜGER" is_mep="True" mode="written" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">La relazione dell’onorevole Gomes sul ruolo dell’Unione europea in Iraq purtroppo tralascia le due principali questioni di pertinenza della situazione irachena.</p>
      <p sl="de">Attualmente in Iraq stazionano truppe d’occupazione degli Stati Uniti, del Regno Unito, di altri Stati membri e di molti altri paesi. Queste truppe si trovano nel paese dall’illegittima invasione del 2003. Come ora sappiamo, i motivi citati a giustificazione dell’azione militare erano del tutto falsi (quali le menzogne formulate da Colin Powell prima del Consiglio di sicurezza dell’ONU sulle presunte armi di distruzione di massa irachene).</p>
      <p sl="de">Tutti gli emendamenti proposti, inclusi quelli presentati dal mio gruppo, il GUE/NGL, fanno chiaro riferimento alle numerose vittime di questa guerra e all’occupazione in corso e criticano l’intervento militare del tutto inappropriato in Iraq sono stati tutti respinti. Di conseguenza, questo aspetto chiave della situazione è stato ampiamente trascurato nella relazione dell’onorevole Gomes.</p>
      <p sl="de">Ho pertanto espresso voto contrario alla relazione poiché tollera e nega la reale situazione in Iraq. Perciò, sarebbe disastroso chiedere un ruolo più completo per l’Unione europea, visto che entrerebbe a far parte del regime militare e d’occupazione. Ciononostante, alcune dichiarazioni della relazione meritano il nostro appoggio, ma chiunque non si schieri apertamente contro la guerra e l’occupazione le rende accessorie.</p>
    </intervention>
    <intervention id="3-247" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Numerosi Stati membri dell’UE hanno inviato le proprie truppe in Iraq per partecipare alla forza multinazionale, alla missione di assistenza delle Nazioni Unite e alla formazione delle forze di polizia irachene patrocinata dalla NATO, di cui l’Estonia fa parte.</p>
      <p sl="en">La situazione umanitaria in Iraq non può migliorare a meno che non si instaurino pace e stabilità nel paese. Purtroppo, i candidati repubblicano e democratico alla presidenza degli Stati Uniti discutono il ritiro dall’Iraq, che lascerà irresponsabilmente il paese in una condizione devastante.</p>
      <p sl="en">Sono fiducioso che, qualora l’Unione europea accrescesse il proprio coinvolgimento in Iraq fornendo investimenti, risorse umane e competenze tecniche nella costruzione di uno Stato, si potrebbe evitare il degrado del paese. L’Unione europea dovrebbe svolgere un ruolo essenziale in Iraq come mediatrice tra le varie fazioni politiche e religiose al fine di costituire una società ben funzionante.</p>
    </intervention>
    <intervention id="3-248" speaker_id="28358" name="Konrad SZYMAŃSKI" is_mep="True" mode="written" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Ho l’impressione che l’onorevole Gomes non abbia presentato una relazione, ma due.</p>
      <p sl="pl">Una di queste è una descrizione dei fatti, che stabilisce i principi del nostro coinvolgimento in Iraq. E’ in completo contrasto con lo stile emotivo e affine alla propaganda della giustificazione.</p>
      <p sl="pl">Di certo un successo è stato ottenuto nel 2003, vale a dire l’eliminazione di un regime autoritario che stava destabilizzando l’intera regione. Se gli eventi del 2003 non si fossero verificati, ora non saremmo nella posizione di elaborare 25 pagine di raccomandazioni per un Iraq democratico relative a riforme strutturali, legge elettorale e diritti delle minoranze.</p>
      <p sl="pl">Fortunatamente, la votazione si riferisce alla proposta di raccomandazione. Perciò appoggio positivamente questo documento. E’ giusto e opportuno assumerci le nostre responsabilità per il successo di un Iraq stabile e democratico. Inoltre sono lieto che i paesi che erano divisi dall’intervento nel 2003, oggi abbiano la possibilità di approfittare insieme delle opportunità rese disponibili dalla guerra.</p>
    </intervention>
  </section>
  <section id="creitem19" title="12. Codice di condotta europeo per l’esportazione di armi (discussione)">
    <intervention id="3-250" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione relative al Codice di condotta europeo per l’esportazione di armi.</p>
    </intervention>
    <intervention id="3-251" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Per prima cosa, a nome del Consiglio desidero esprimere soddisfazione per le relazioni tradizionalmente favorevoli e la cooperazione con il Gruppo di lavoro del Consiglio sulle armi (COARM) e il Parlamento europeo, più precisamente con la sottocommissione per la sicurezza e la difesa (SEDE). Sono certo che questa eccellente, nonché ottimamente organizzata, cooperazione proseguirà in futuro, ragione per cui accolgo con favore la discussione odierna.</p>
      <p sl="sl">Consentitemi di dire poche parole in merito al Codice di condotta dell’Unione europea per le esportazioni di armi. Come sappiamo, il codice è stato adottato nel 1998. Ha offerto all’Europa un nuovo slancio nel controllare il commercio di armi. Conformemente a tale codice, l’Unione ha iniziato a elaborare relazioni annuali che in realtà sono documenti riguardanti trasferimenti conclusi di armi.</p>
      <p sl="sl">Quest’anno prepareremo la decima relazione annuale. Vorrei anche accennare al fatto che queste relazioni sono diventate sempre più chiare e informative. Grazie a questo codice, negli ultimi anni la maggior parte degli Stati membri ha cominciato a pubblicare le relazioni nazionali annuali sull’esportazione di armi e dotazioni militari. Nel 2003, l’Unione europea ha indicato il proprio elenco di armi e attrezzature militari contemplate dal codice, e ha avviato un coordinamento più serio della politica per l’esportazione a singoli paesi terzi. Gli Stati membri inoltre si scambiano informazioni relative alle esportazioni di armi respinte e completate.</p>
      <p sl="sl">Tale dinamismo è stato trasmesso alle organizzazioni internazionali, specialmente in quegli Stati membri in cui rivestono un ruolo importante. Questo aspetto è applicabile in particolare all’intesa di Wassenaar. Il codice è stato perfezionato nel 2006 e nel 2007, nello specifico con aggiunte al manuale per gli utenti.</p>
      <p sl="sl">Come sappiamo, il codice non costituisce un documento giuridicamente vincolante. Tuttavia, gli Stati membri hanno l’impegno politico di attenersi alle sue disposizioni. In passato ci sono stati tentativi di basarsi sul codice aggiungendo una posizione comune che sarebbe stata un testo giuridicamente vincolante, che gli Stati membri dovevano osservare nelle esportazioni di armi. Eppure, tuttora non esiste un accordo volto ad adottare una simile posizione comune. La Presidenza slovena sta lavorando per una sua adozione durante il proprio mandato, vale a dire nella prima metà dell’anno, o almeno per raggiungere un progresso sostanziale in questa direzione.</p>
      <p sl="sl">Probabilmente non esiste occasione migliore per questo sviluppo di quella offerta dall’elaborazione della decima relazione dell’Unione europea sull’applicazione del codice. Tuttavia, al momento non siamo in grado di prevedere con fiducia se il nostro desiderio sarà esaudito. Naturalmente, non ci farà desistere dal tentare. Chiediamo pertanto a tutti gli Stati membri di far pervenire i loro pareri in merito e cercheremo di incoraggiarli a collaborare per ottenere una posizione comune. Se non ci saranno impedimenti, la Presidenza slovena sarà lieta di portare a termine la procedura di adozione e presenterà una relazione a tutte le istituzioni interessate, soprattutto al Parlamento.</p>
      <p sl="sl">Consentitemi di trattare brevemente due argomenti prioritari: la posizione comune sul brokeraggio di armi e attrezzature militari, e gli sforzi compiuti dagli Stati membri al fine di adottare a livello internazionale accordi vincolanti sul commercio di armi.</p>
      <p sl="sl">L’Unione europea ha adottato gli orientamenti per il brokeraggio di armi nel 2001, e la posizione comune nel 2003. Con questa iniziativa, gli Stati membri hanno assunto l’obbligo di adottare gli elementi della posizione nella loro normativa nazionale, e quindi disciplinare il brokeraggio di armi e di attrezzature militari. Al momento 20 Stati membri hanno proceduto all’adozione nella normativa nazionale, e sette devono ancora completare il processo. La Presidenza seguirà i progressi in materia, e gli Stati che non avranno portato a termine il processo saranno esortati a farlo il prima possibile.</p>
      <p sl="sl">Ora l’ultimo argomento: l’accordo internazionale sul commercio di armi. Si tratta di uno dei progetti principali del disarmo. Come sapete, il Consiglio europeo ha recentemente adottato una decisione volta a sostenere l’accordo internazionale. Il quadro per l’istituzione di un gruppo di esperti governativi che lavorano nel settore è stato confermato all’Assemblea generale dello scorso anno. Le informazioni relative all’attività iniziale di questo gruppo sono incoraggianti; ciononostante, in questo processo occorre investire molto lavoro e impegno.</p>
      <p sl="sl">Nell’ambito delle nostre attività, seguiremo attentamente le azioni di questo gruppo e sosterremo il processo che conduce all’accordo internazionale.</p>
    </intervention>
    <intervention id="3-252" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signor Presidente, mi sono soffermata maggiormente sull’Iraq, ma ora sarò più breve, pertanto cercherò di essere chiara nel tempo a disposizione.</p>
      <p sl="en">Anche se la responsabilità del controllo e della sorveglianza della vendita di armi spetta in primo luogo agli Stati membri e poi al Consiglio, la Commissione ha anche un evidente interesse tramite il proprio contributo all’applicazione della strategia dell’UE in materia di armi leggere e di piccolo calibro nel quadro della politica estera e di sicurezza comune.</p>
      <p sl="en">Attribuiamo grande importanza alla sorveglianza e al controllo efficaci delle esportazioni di armi dell’UE. Siamo interessati al fatto che i controlli europei dovrebbero incoraggiare altre regioni ad adottare e applicare, quanto meno, norme minime, al fine di garantire che le esportazioni legittime non siano sviate, aggravando quindi conflitti armati in corso e violazioni dei diritti umani.</p>
      <p sl="en">A tale proposito, la Commissione continua a impegnarsi attivamente con Stati membri, paesi terzi, organizzazione internazionali e altri al fine di occuparsi del finanziamento di traffico illecito di armi, spesso legato al commercio illegale di altra merce (in particolare droga), ad esempio diamanti.</p>
      <p sl="en">Noi in Commissione abbiamo approfittato della nostra presidenza del processo di Kimberley dello scorso anno per spingere il rafforzamento dei controlli volti a prevenire e impedire l’uso dei diamanti per finanziare l’acquisto di armi da parte di gruppi di ribelli. Inoltre, in stretta collaborazione con le relative autorità doganali, intendiamo presentare misure in virtù del nuovo strumento della stabilità per combattere il traffico illegale di armi per via aerea, destinato soprattutto ai velivoli che viaggiano da e verso l’Africa. Inoltre svolgiamo un ruolo nell’attuazione di embargo di armi vietando l’assistenza tecnica correlata.</p>
      <p sl="en">In seno all’Unione europea, il controllo del traffico di armi da fuoco è fondamentale nella lotta contro l’insicurezza e la criminalità, soprattutto contro il crimine organizzato. La politica sviluppata per combattere questo traffico implica il rafforzamento della vigilanza sulla vendita legale e sul possesso di armi da fuoco nell’Unione. Questa azione include l’adeguata sorveglianza dello spostamento di armi in territorio comunitario e la creazione di una cooperazione tra le amministrazioni nazionali in carica.</p>
      <p sl="en">Oltre a questi sforzi, possiamo notare che un numero significativo di armi è nelle mani dei criminali ed è disponibile al mercato nero. Il trasferimento non autorizzato di armi attraverso i confini e di armi non contrassegnate è quindi importante fonte di armi illegali. A livello europeo, al momento si intraprendono misure per rafforzare le norme relative alla conservazione delle registrazioni e alla marchiatura, per sviluppare un sistema di importazioni ed esportazioni di armi da fuoco per uso civile, e di migliorare la cooperazione tra le amministrazioni nazionali di applicazione della legge.</p>
      <p sl="en">Perfezionare la tracciabilità delle armi da fuoco è un obiettivo primario, e a livello esterno, molto in breve, stiamo compiendo passi concreti al di fuori dell’Unione al fine di gestire i problemi derivanti da ordigni bellici esplosivi e armi leggere in regioni critiche, nuovamente secondo gli strumenti della stabilità. Ad esempio, in Bosnia stiamo al momento considerando il sostegno a un progetto per occuparci di materiale militare inesploso e altri ordigni esplosivi.</p>
      <p sl="en">Certamente continueremo ad appoggiare gli sforzi degli Stati membri al fine di stabilire un trattato che contempli il commercio di armi, come ha affermato il nostro presidente del Consiglio, anche se potremmo non illuderci che ci vorrà poco tempo. Ma se tutto va bene potrebbe accadere presto.</p>
    </intervention>
    <intervention id="3-253" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">a nome del gruppo PPE-DE . – Signor Presidente, per quasi 10 anni il Consiglio europeo ha tirato per le lunghe la trasformazione del codice di condotta dell’UE sulle esportazioni di armi in un documento giuridicamente vincolante. Durante gli ultimi due anni non ci sono stati ostacoli tecnici all’adozione di una posizione comune in merito al codice. Perché alla fine dobbiamo sistemare le cose?</p>
      <p sl="en">Primo, attualmente sono state calcolate circa 400 imprese che producono armi nei nostri Stati membri. Considerato che i costi per ricerca e sviluppo in questa industria sono estremamente elevati, naturalmente le aziende intendono massimizzare i propri profitti garantendo i più lunghi cicli di produzione possibili, vendendo accordi di licenza e, in breve, cercando mercati ovunque possono. Le imprese dei 20 paesi i cui governi hanno imposto stretti orientamenti sulle esportazioni di armi sono chiaramente in svantaggio economico nei confronti della concorrenza i cui governi mostrano maggiore indulgenza. Tutte le aziende dovrebbero disporre di condizioni paritarie.</p>
      <p sl="en">Secondo, esistono esempi documentati di imprese europee che forniscono armi a Cina, Colombia, Etiopia e Eritrea. Come possiamo, da un lato, lodare tutti gli sforzi volti a promuovere lo sviluppo economico, la democrazia e i diritti umani, se dall’altro ne rendiamo impossibile l’attuazione contribuendo a violenti conflitti?</p>
      <p sl="en">Terzo, schieriamo personale militare degli Stati membri in missioni di pace di UE e NATO, ma, non applicando questo codice di condotta, rischiamo che sia colpito da armi prodotte nei nostri Stati a causa di trasferimenti irresponsabili.</p>
      <p sl="en">Quarto, in che modo possiamo concepire un’Europa futura dotata di politica estera e di sicurezza comune quando non disponiamo di un elemento fondamentale sotto forma di posizione comune?</p>
      <p sl="en">Infine, prima di alzarci in piedi in quest’Aula per difendere i diritti umani e la democrazia, assicuriamoci di intraprendere un’azione che dia un senso alla nostra retorica.</p>
      <p sl="en">Il gruppo PPE-DE si congratula con gli autori di questa proposta di risoluzione. Confidiamo che questo forte sostegno del Parlamento aiuterà il Consiglio a individuare una soluzione all’attuale impasse politica e finalmente aderire al codice di condotta un requisito giuridico per tutti gli Stati membri.</p>
    </intervention>
    <intervention id="3-254" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE . – La proposta di risoluzione relativa al codice di condotta dell’UE per le esportazioni di armi esprime la delusione per l’impasse attuale su questo importante strumento, come la nostra relatrice, l’onorevole Gacek, ha appena sostenuto e con cui mi congratulo.</p>
      <p sl="pt">Dieci anni dopo la sua istituzione, il codice è tuttora fonte di orgoglio per coloro che credono che l’Unione europea debba assumere la guida del dibattito globale sul controllo dei trasferimenti di armi. Accogliamo positivamente l’applicazione sempre più armonizzata del codice, il dettaglio delle relazioni annuali presentate dagli Stati membri e le iniziative di sensibilizzazione intraprese dal Consiglio. Tuttavia, tutti questi progressi impallidiscono per l’irrilevanza accanto alla questione più importante: la necessità di rendere il codice uno strumento giuridicamente vincolante.</p>
      <p sl="pt">Sappiamo che rendere il codice di condotta una posizione comune della politica estera e di sicurezza comune (PESC) è connesso alla revoca dell’embargo delle esportazioni di armi alla Cina. Il Parlamento respinge il ricatto che è alla base di questa impasse di tre anni. Nessuno può essere ignaro del fatto che le armi vendute da Pechino al regime sudanese stanno alimentando il conflitto in Darfur e che sono anche utilizzate, ad esempio, a opprimere e reprimere i birmani nelle mani dell’illegittimo regime militare. Tale situazione delude il Parlamento poiché da tempo siamo a conoscenza delle ragioni teoriche e pratiche che dovrebbero essere sufficienti a liberare il Consiglio dalle proprie esitazioni. Una politica estera europea senza norme comuni e vincolanti sulle esportazioni di armi sarà sempre incompleta e inefficace. Inoltre, uno degli ostacoli più significativi alla piena armonizzazione del mercato interno delle attrezzature militari è costituito proprio dalle numerose norme per l’esportazione nell’UE.</p>
      <p sl="pt">Infine, esiste una questione di principio: l’Unione europea può presentarsi soltanto come attore internazionale responsabile e coerente in questo settore, e condurre il lavoro per migliorare la normativa nazionale se è considerata un modello da seguire. Stiamo chiaramente contando sulla Presidenza slovena e il Presidente Lenarčič. Tuttavia, abbiamo già stabilito il prossimo paese che assumerà la Presidenza, la Francia, un paese che ha una particolare responsabilità per questa continua impasse , per cui è giunto il momento di risolvere tali problemi e ammettere l’importanza di collocare l’Unione europea in prima linea di un multilateralismo valido e responsabile.</p>
    </intervention>
    <intervention id="3-997" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, sono trascorsi 10 anni da quando l’UE ha concordato un codice di condotta per le esportazioni di armi ed è vergognoso che tale codice non sia ancora stato trasformato in un efficace strumento di controllo delle esportazioni di armi da parte di tutte le imprese e i governi dell’UE. Di conseguenza, le armi europee sono tuttora trasferite in zone di conflitto.</p>
      <p sl="en">L’UE si trova nell’incomprensibile posizione di fornire armi e alimentare i conflitti proprio nei paesi in cui allo stesso tempo sta riversando aiuti allo sviluppo. In che modo spiegare tale situazione ai nostri cittadini? Come spieghiamo, ad esempio, che alcuni Stati membri sono ancora disposti a commerciare munizioni a grappolo mentre, contemporaneamente, l’UE sta investendo milioni di euro nello sminamento? Ad esempio, nel 2005 in Libano sono state usate migliaia di bombe a grappolo con esiti devastanti, e quindi nel 2006 l’UE ha speso 525 milioni di euro in aiuti allo sviluppo per questo paese, in parte per la rimozione di ordigni inesplosi.</p>
      <p sl="en">Non prendiamoci in giro sul fatto che siano solo paesi al di fuori dell’UE a fornire armi a nazioni in situazioni di conflitto: 7 dei 10 principali paesi esportatori di armi al mondo sono Stati membri dell’UE. Non è giunto il momento di investire nella soluzione dei conflitti nelle regioni critiche anziché nella vendita di armi?</p>
      <p sl="en">Occorrono con urgenza sistemi volti a controllare i trasferimenti e i trasbordi di armi a rigore di termine, e a prevenire il brokeraggio di armi illegali da parte di imprese europee con sede al di fuori dell’UE. Ma il primo passo deve essere rendere il codice del 1998 uno strumento giuridicamente vincolante. Pertanto esorto la Presidenza slovena a fare il massimo per sbloccare lo stallo nel Consiglio e far sì che si adotti la posizione comune.</p>
    </intervention>
    <intervention id="3-255" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE . – Signor Presidente, in quanto relatore per il controllo delle esportazioni di armi dell’Unione europea, ho avuto la possibilità di seguire molto da vicino il processo di trasformazione dell’attuale codice di condotta in uno strumento efficiente e valido che garantisca maggiori e più accurati controlli delle esportazioni di armi dal territorio dell’UE e da imprese europee.</p>
      <p sl="es">Ciononostante, malgrado il lavoro tecnico svolto tempo fa dal Gruppo di lavoro del Consiglio sulle armi (COARM), ancora non comprendiamo, e i miei colleghi hanno affermato la stessa cosa, per quale motivo il Consiglio sia restio ad adottare la posizione comune che ci consentirebbe di rendere il codice attuale in uno strumento giuridicamente vincolante.</p>
      <p sl="es">Nonostante l’eccessiva segretezza che circonda le discussioni di questo tipo, sappiamo che solo pochi paesi si sono opposti a tale azione, tra cui la Francia, che, pare, stia prendendo questa decisione condizionata da un fine all’embargo dell’esportazioni di armi alla Cina.</p>
      <p sl="es">Dobbiamo nuovamente sottolineare che si tratta di due questioni del tutto separate: collegarle in questo modo mostra una grande mancanza di responsabilità in relazione alle numerose vittime che ogni giorno devono affrontare le conseguenze della nostra sconsiderata politica relativa alle esportazioni di armi.</p>
      <p sl="es">Pertanto accolgo positivamente l’impegno della Presidenza slovena per portare a termine tale processo di trasformazione del codice in una posizione comune durante il suo mandato, anche se ricordo che pure le presidenze precedenti hanno inutilmente compiuto la stessa promessa. Spero che riusciate nell’intento e che possiate contare sul nostro pieno appoggio. Vorrei inoltre sottolineare che sono appunto la mancanza di controlli e il lassismo attuale a permettere che, legalmente e illegalmente, le armi europee finiscano nelle mani di gruppi terroristici, di dittatori e di fazioni armate, che ipotecano il presente e il futuro di milioni di persone, a cui, siccome è necessario ma senza un certo cinismo, abbiamo in seguito inviato i nostri gruppi di assistenza allo sviluppo.</p>
    </intervention>
    <intervention id="3-256" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, almeno una volta l’anno sediamo tutti in quest’Aula e discutiamo la questione delle esportazioni di armi, mentre nel resto del tempo tali esportazioni proseguono senza il minimo intoppo. Per anni il Parlamento ha chiesto un codice di condotta giuridicamente vincolante e il Consiglio non è stato in grado di raggiungere un accordo in merito. Apprezzerei se poteste dirci piuttosto con onestà quali Stati membri stanno ostacolando tale processo. Il fatto che tale codice di condotta non sia giuridicamente vincolante è una vergogna. Mentre questa situazione si trascina, l’UE e gli Stati membri sono diventati i primi esportatori di armi al mondo. Le armi sono progettate per uccidere! Tutte le esportazioni di armi sono sbagliate.</p>
      <p sl="de">Naturalmente, gli Stati membri forniscono armi anche alle regioni in condizioni di crisi e conflitto. L’invasione turca dell’Iraq settentrionale, ad esempio, che ha violato il diritto internazionale, è stata condotta con armi tedesche, fra le altre. I paesi dell’UE, inoltre, intraprendono guerre, soprattutto in Iraq e Afghanistan, e procurano armi a paesi amici impegnati in operazioni militari. Dobbiamo porre fine a questa situazione una volta per tutte. Fermiamo tutte le esportazioni di armi.</p>
      <p sl="de">Anche i beni a duplice uso che hanno applicazioni civili e militari devono rientrare nel codice di condotta, come le merci riesportate. Abbiamo presentato emendamenti relativi a entrambe le questioni per la discussione di domani, e sono molto desideroso di vedere se saranno adottati in Parlamento. Come ho affermato, le esportazioni di armi uccidono persone ogni giorno, e devono essere fermate con urgenza.</p>
    </intervention>
    <intervention id="3-257" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Ho compreso che l’inclinazione complessiva dei partecipanti alla discussione è un sostegno affinché il codice diventi giuridicamente vincolante il prima possibile. Vorrei aggiungere che la Presidenza condivide l’obiettivo e spero che, onorevole Pflüger, quest’anno avremo maggiore fortuna e riusciremo a ottenerlo o almeno, come affermato nell’introduzione, a compiere progressi più importanti in questa direzione.</p>
      <p sl="sl">Desidero ringraziarvi per l’appoggio ai tentativi del Consiglio di raggiungere una posizione comune, e potete confidare nel fatto che la Presidenza slovena consoliderà i suoi sforzi a tale scopo.</p>
      <p sl="sl">Vorrei ringraziare l’onorevole Gomes, che ha sottolineato che c’è stato un tentativo di includere nuovi attori nell’attuazione del codice, in particolare quelli al di fuori dei confini dell’Unione europea. Le Presidenze precedenti, ad esempio nel 2007, hanno inserito in queste attività, nello specifico, paesi dei Balcani occidentali. Esistono anche attività relative ad altri Stati, quali Turchia, Ucraina, paesi dell’Africa settentrionale e alcune altre nazioni dell’Europa orientale.</p>
      <p sl="sl">Terminerò esprimendo la mia speranza che, nella prossima discussione in materia nel Parlamento europeo, il dibattito non si svolgerà solo in merito al codice, ma anche alla posizione comune.</p>
    </intervention>
    <intervention id="3-258" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">Ho ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-259" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Invito con insistenza gli Stati membri dell’UE ad adottare il Codice di condotta dell’UE sui trasferimenti di armi. L’UE è fondata su valori e accordi comuni, condannando il trasferimento illegale di armi e anche verso paesi che violano tali valori. In effetti, è dannoso per i principi su cui si basa la Comunità europea che numerosi governi degli Stati membri diano la precedenza ai propri interessi politici e commerciali continuando a vendere armi.</p>
      <p sl="en">Il Trattato di Lisbona rafforza il ruolo dell’UE come attore globale. Pertanto, è della massima importanza considerare seriamente il codice di condotta dell’UE sui trasferimenti di armi al fine di applicarlo in maniera effettiva e da parte di tutti i paesi membri. Vorrei quindi chiedere al Consiglio di fornire una spiegazione plausibile sulla ragione per cui è stata rinviata l’adozione di questa posizione comune.</p>
    </intervention>
  </section>
  <section id="creitem20" title="13. Situazione in Ciad (discussione)">
    <intervention id="3-261" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione sulla situazione in Ciad.</p>
    </intervention>
    <intervention id="3-262" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Come già sapete, la situazione in Ciad nelle ultime settimane è peggiorata. All’inizio di febbraio i ribelli del paese sono avanzati nella capitale N’Djamena e l’hanno in gran parte occupata. Pochi giorni dopo si sono ritirati, ovvero si sono spinti a est verso i confini tra Ciad e Sudan. Gli attacchi al governo del paese da parte dei gruppi ribelli all’inizio di febbraio non solo hanno avviato una graduale crisi interna, ma hanno anche rivelato la sua dimensione regionale. In altre parole, i ribelli, sostenuti dal Sudan, sono giunti dal Darfur. Motivo per cui, quando si discute la situazione in Ciad, occorre tenere conto di due aspetti interconnessi: l’aspetto politico interno e quello regionale.</p>
      <p sl="sl">Quando in febbraio il Consiglio europeo ha condannato gli attacchi dei ribelli del Ciad al governo del paese, da un lato ha chiesto un dialogo politico tra il governo, l’opposizione e i ribelli, e dall’altro ha evidenziato l’urgente necessità di un dialogo simile tra i governi di Ciad e Sudan. Riteniamo che questi due governi dovrebbero essere esortati con insistenza a rispettare gli obblighi garantiti in molti accordi. Il Consiglio ha fatto appello a entrambi affinché interrompessero immediatamente il sostegno e l’approvvigionamento dei gruppi armati e migliorassero le relazioni reciproche.</p>
      <p sl="sl">Per quanto riguarda la situazione politica interna in Ciad, una soluzione a livello politico alla questione è l’unica opzione possibile per ottenere pace e stabilità nel paese. Il processo politico inclusivo, indicato nell’accordo raggiunto nell’agosto 2007 tra il partito al governo e i partiti della legittima opposizione, deve proseguire. In questo quadro, l’Unione europea sostiene gli sforzi dell’Unione africana e delle Nazioni Unite nella loro chiara condanna degli attacchi ribelli. Condividiamo la loro preoccupazione relativa ai rischi di un ulteriore proseguimento del conflitto.</p>
      <p sl="sl">Siamo inoltre preoccupati per il peggioramento della situazione umanitaria. Le crescenti ostilità hanno accentuato la tragedia umanitaria e incrementato il già notevole numero di rifugiati e profughi. Oltre 160 persone sono morte nei combattimenti e circa 1 000 sono rimaste ferite. Decine di migliaia di rifugiati hanno cercato scampo nei paesi vicini, Camerun e Nigeria. Allo stesso tempo, considerato che in Ciad sono presenti circa 250 000 rifugiati del Darfur, le condizioni umanitarie sono molto gravi e chiedono l’urgente pieno spiegamento della missione europea EUFOR CIAD/RCA.</p>
      <p sl="sl">Al momento la situazione della sicurezza nella capitale N’Djamena e nella maggior parte del paese, eccetto la zona orientale, si è distesa e sta tornando alla normalità a seguito degli ultimi combattimenti. Tuttavia lo stato di emergenza che è stato dichiarato il 15 febbraio e che era destinato a durare due settimane, è stato prolungato fino alla metà di questo mese. Ciò ha fatto sì che l’UE rendesse nota la sua preoccupazione a riguardo della restrizione della libertà civile e dei mezzi di comunicazione in Ciad.</p>
      <p sl="sl">Le attività relative allo spiegamento della missione EUFOR sono riprese dopo un’interruzione temporanea. Il capo dell’operazione, il generale Nash, ha deciso che avrebbe momentaneamente bloccato le attività a seguito degli attacchi ribelli, per consentire una valutazione della nuova situazione politica e di sicurezza. Lo spiegamento è proseguito senza influire sul periodo complessivo dell’operazione, e l’iniziale capacità operativa dovrebbe ancora essere raggiunta per metà marzo.</p>
      <p sl="sl">L’allarmante situazione nella regione ha reso ancora più evidente l’importanza dei mandati dell’EUFOR e delle Nazioni Unite. La missione EUFOR dimostra l’impegno dell’Unione europea volto a contribuire alla stabilizzazione della zona. Per ottenere questi obiettivi sono necessari due elementi: occorre con urgenza una sicurezza garantita dalle forze militari e, secondo, le parti in conflitto dovrebbero essere pronte ad avviare un dialogo e negoziati.</p>
    </intervention>
    <intervention id="3-263" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli colleghi, al mio ritorno dalla missione in Ciad dal 20 al 22 gennaio 2008, ho già dichiarato che il Ciad dovrebbe essere una priorità europea. Il tentativo di colpo di Stato all’inizio di febbraio da parte dei movimenti ribelli armati e gli eventi susseguitisi sono serviti a rafforzare tale convinzione.</p>
      <p sl="fr">Sono tuttora convinto che una stabilità duratura in Ciad dipenda da un’apertura politica a tutti i suoi componenti interni. Si tratta del compito della Commissione europea assunto lo scorso anno facilitando e sostenendo il dialogo politico che, come sapete, ha prodotto l’accordo interciadiano del 13 agosto 2007. Credo fermamente che soltanto questo dialogo possa creare la prospettiva politica necessaria a garantire stabilità nel paese e consolidare la democrazia. Deve risultare in un censimento attendibile e in una revisione del sistema elettorale che conduca a elezioni legislative libere e trasparenti nel 2009.</p>
      <p sl="fr">Ho trasmesso con forza questo messaggio al Presidente Déby; questo processo è già iniziato tramite il comitato di sorveglianza. I recenti episodi di N’Djamena hanno provocato una battuta d’arresto al processo. Anche se si è verificato un tentativo di colpo di Stato contro il governo, l’arresto extragiudiziale di numerosi leader dell’opposizione, di civili e di persone che operano con i mezzi di comunicazione è del tutto deplorevole e inaccettabile. In quanto intermediatore e osservatore dell’attuazione dell’accordo politico interciadiano del 13 agosto, sono stato il primo a esprimere le mie preoccupazioni in merito al Presidente Déby durante la mia ultima visita in Ciad il 27 febbraio.</p>
      <p sl="fr">Nel corso della missione ho esortato il Presidente Déby e i rappresentanti politici della maggioranza presidenziale e dell’opposizione democratica, ovvero tutti i politici responsabili in Ciad, a riavviare le dinamiche del dialogo politico ripristinando la fiducia tra le varie parti. Questa azione richiede l’impegno da parte di tutti gli attori politici coinvolti, incluso certamente il Presidente Déby, che ha confermato il suo desiderio di continuare come garante dell’applicazione dell’accordo politico. Sono stato tranquillizzato sul fatto che lo stato di emergenza dichiarato a metà febbraio si sarebbe concluso nei termini stabiliti nella Costituzione, a metà marzo.</p>
      <p sl="fr">Nella stessa occasione, abbiamo chiesto e ottenuto dal Presidente Déby il rilascio di Lol Mahamat Choua, presidente del coordinamento dei partiti politici per la difesa della costituzione. Io e Bernard Kouchner abbiamo preteso un colloquio con lui. Lo abbiamo incontrato di persona ed è quindi stato rilasciato il giorno seguente. Sono anche particolarmente soddisfatto di apprendere che Ngarlejy Yorongar al momento è a Strasburgo e potrebbe incontrare alcuni di voi, ma sono ovviamente sono tuttora preoccupato per il destino di Ibni Oumar Mahamat Saleh, che ancora manca all’appello. Questa è la ragione per cui abbiamo domandato con successo che il Presidente Déby stabilisca una vasta commissione di inchiesta dotata di una presenza internazionale sostanziale, compresi i rappresentanti dell’Unione europea, dell’OIF e dell’Unione africana. Questa commissione deve far luce sugli arresti e le sparizioni. Si tratta di un importante passo iniziale per ripristinare fiducia e garantire un ritorno alla normalità in Ciad.</p>
      <p sl="fr">Lo stesso messaggio è stato inviato anche ai membri dell’opposizione. La soluzione è rappresentata dalla responsabilità congiunta da parte del governo, della maggioranza presidenziale e dell’opposizione. Desidero concludere con una breve spiegazione del contesto regionale: il colpo di Stato tentato in Ciad è stato la diretta conseguenza di un peggioramento delle relazioni tra Ciad e Sudan. E’ estremamente difficile non percepire l’influenza delle autorità di Khartoum sul tentativo di colpo di Stato.</p>
      <p sl="fr">Pertanto è essenziale porre fine alla contaminazione incrociata delle situazioni in Darfur e Ciad. Accolgo con ottimismo le iniziative regionali per la mediazione tra Ciad e Sudan, che ora i capi di Stato e di governo della regione stanno applicando, in particolare il Presidente Wade. L’attuale condizione dimostra che, se fosse ancora necessaria qualche prova, le forze militari e civili europee devono essere spiegate con urgenza e rapidità.</p>
      <p sl="fr">Adesso vorrei menzionare la missione MINURCAT in conformità della risoluzione 1778 delle Nazioni Unite del 2007. La ragione principale di questa operazione militare è stata accertata come mai in precedenza. Centinaia di migliaia di civili sono costretti a vivere in condizioni estremamente vulnerabili nel Ciad orientale, che aspetta con impazienza lo spiegamento dell’EUFOR. La Commissione continuerà a mobilitare tutti gli strumenti politici finalizzati all’assistenza umanitaria e alla cooperazione in risposta alla situazione in Ciad. Sono in attesa dei risultati della mediazione condotta dal Presidente Wade al fine di determinare o almeno definire il mio ritorno, non soltanto in Ciad, ma anche a Khartoum. E’ fondamentale proseguire il nostro lavoro di mediazione e riconciliazione tra N’Djamena e Khartoum, siccome la difficile interazione di una totale interruzione delle relazioni tra Ciad e Sudan è evidentemente palpabile.</p>
    </intervention>
    <intervention id="3-264" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">a nome del gruppo PPE-DE . – Signor Presidente, sono lieto che questa discussione sia rimasta sull’agenda della seduta plenaria di questa settimana. La situazione in Ciad richiede urgente attenzione, non solo da parte dell’Unione europea ma anche della comunità internazionale. Verso fine settimana si dovrebbe svolgere a Dakar un vertice tra il Ciad e il Sudan, in cui il Presidente senegalese cercherà di fare il massimo per raggiungere un punto d’incontro su un accordo di pace tra il Presidente Déby e il Presidente al-Bashir. Anche il Segretario generale dell’ONU, Ban Ki-moon, ha intenzione di partecipare a questi colloqui a Dakar, essendo la crisi umanitaria in questa regione una delle sue principali priorità.</p>
      <p sl="en">Gli attuali eventi sottolineano l’importanza della tempestiva discussione del Parlamento di questo pomeriggio e chiedo a tutti i leader in questione di compiere il massimo sforzo per riprendere un completo processo politico di riconciliazione.</p>
      <p sl="en">L’Unione europea deve inoltre compiere grandi mosse diplomatiche al fine di sostenere questi ultimi sviluppi. Appena prima di questa discussione, io e molti colleghi del Parlamento europeo abbiamo incontrato il leader ciadiano dell’opposizione, Yorongar, che risultava disperso dopo l’offensiva dei ribelli ai primi di febbraio. Era stato sequestrato da forze di sicurezza dello Stato il 3 febbraio in Ciad, ma è riuscito a fuggire in Camerun prima che gli fosse offerto asilo in Francia. Il suo collega e politico dell’opposizione Mahamat Saleh resta disperso. In Ciad devono finire le attuali azioni repressive sugli oppositori politici e sui difensori dei diritti umani.</p>
      <p sl="en">La missione di pace dell’UE ha purtroppo subito il suo primo incidente, dopo che un operatore francese delle forze di pace ha per errore deviato in territorio sudanese. Il suo funerale si svolge oggi e vi parteciperà l’onorevole von Wogau del nostro gruppo in quanto presidente della commissione per la sicurezza e la difesa del Parlamento europeo. Porgo le mie condoglianze da parte del gruppo PPE-DE alla famiglia e agli amici.</p>
      <p sl="en">A mio parere, e a causa dell’attuale situazione umanitaria e di sicurezza, lo spiegamento della missione di pace europea è diventato indispensabile. Le Nazioni Unite e l’Unione europea hanno la responsabilità di proteggere i civili vulnerabili e il dovere di fornire assistenza umanitaria, nonché sicurezza per il personale umanitario. Siccome proseguono con il loro rispettivo spiegamento, sono orgoglioso che le truppe irlandesi facciano parte della missione.</p>
      <p sl="en">Infine, accolgo con favore l’impegno della Russia di mettere elicotteri a disposizione della missione. Tale dotazione offrirà un essenziale rafforzamento di questa importante iniziativa dell’UE.</p>
    </intervention>
    <intervention id="3-265" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">a nome del gruppo PSE . – Signor Presidente, signor rappresentante del Presidente in carica, signor Commissario, per molti mesi abbiamo chiesto e seguito con estrema attenzione le iniziative dell’UE al fine di spiegare con urgenza l’EUFOR in Ciad e nella Repubblica centrafricana, per quanto sia certamente essenziale che questa forza di transizione europea diventi operativa. Perché è fondamentale? Ritengo che sia una buona idea ripeterlo: è fondamentale in modo che sia nella posizione di proteggere i rifugiati e i profughi civili, di consentire l’arrivo dell’assistenza umanitaria, e di garantire uno spazio umanitario che è stato sistematicamente disprezzato dalle parti in conflitto.</p>
      <p sl="fr">I socialisti europei intendono chiarire che, tuttavia, la soluzione per una pace duratura in Ciad non sarà esclusivamente di tipo militare, ma anche politico. Sul terreno politico, la società civile in Ciad ha offerto numerose opzioni specifiche per risolvere la crisi, basate su un dialogo esauriente con tutti gli attori, inclusi i leader dei gruppi armati, senza la cui cooperazione non si può ottenere alcun risultato.</p>
      <p sl="fr">Ora possiamo chiederci se l’UE abbia tenuto conto delle proposte, e il discorso del Commissario ci fa ben sperare. Talvolta abbiamo l’impressione, tuttavia, come la società civile di cui ho parlato, che l’UE continui a fidarsi ciecamente nella supposta abilità del Presidente Déby di appianare la crisi. Ma ogni giorno diventa più chiaro che il Presidente Déby da solo non riuscirà mai a portare la pace che ci attendiamo in Ciad.</p>
      <p sl="fr">Pertanto accogliamo con favore le dichiarazioni compiute a nome della Commissione europea. Speriamo che continui a dimostrare la propria audacia e il proprio coraggio politici in merito.</p>
    </intervention>
    <intervention id="3-266" speaker_id="4332" name="Philippe MORILLON" is_mep="True" mode="spoken" nationality="France" birth_date="24-10-1935" birth_place="Casablanca " p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE . – Signor Presidente, oggi, come ha appena affermato l’onorevole Burke, sono stati resi gli onori militari al sergente maggiore Polin, dopo che è rimasto ucciso in Sudan nel corso della lodevole ed estremamente difficile missione EUFOR in Ciad e Repubblica centrafricana. Consentitemi di unirmi all’omaggio nei suoi confronti da parte dei compagni d’armi alla presenza delle principali autorità nazionali ed europee, in special modo del nostro Alto Rappresentante, Javier Solana, e il nostro collega Karl von Wogau.</p>
      <p sl="fr">Per anni quest’Aula ha inesorabilmente invitato l’UE ad assumersi la propria responsabilità di proteggere le vittime dei sanguinosi scontri in Darfur e nelle regioni circostanti. Ha quindi deplorato i costanti ostacoli politici che impediscono lo spiegamento di una forza internazionale a questo scopo. L’Assemblea ha inoltre accolto l’adozione, come ha rilevato il Commissario, della risoluzione 1778 del Consiglio di sicurezza delle Nazioni Unite per lo spiegamento di un’operazione militare in Ciad e nella Repubblica centrafricana, in ausilio alla missione dell’ONU, MINURCAT e alle forze di polizia ciadiane.</p>
      <p sl="fr">Non c’è motivo di trattare ora le numerose difficoltà incontrate per attuare la forza internazionale, che è stata programmata per lo spiegamento nel novembre 2007, ed è stata finalmente avviata solo alla fine di gennaio, e non si concluderà fino a maggio di quest’anno secondo il piano attuale. Signor Presidente in carica del Consiglio, lei ha citato la misura in cui le azioni delle forze ribelli a N’Djamena hanno rinviato la missione, ma occorre menzionare anche la carenza di mezzi a disposizione dell’Unione europea per affrontare questo tipo di operazione, in particolare relativi alla logistica e agli elicotteri. A tale proposito accolgo positivamente l’annuncio di ieri sul fatto che la Russia abbia intenzione di fornire all’UE strumenti essenziali per aiutare le truppe sul campo su questo tipo di terreno.</p>
      <p sl="fr">Forse, signor Presidente in carica del Consiglio, potrebbe chiarirci la situazione con le ultime novità?</p>
    </intervention>
    <intervention id="3-267" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signor Presidente, desidero ringraziare il Presidente in carica del Consiglio e il Commissario per il loro aggiornamento in merito all’attuale situazione in Ciad, e come i miei colleghi, gli onorevoli Burke e Morillon, vorrei porgere il mio tributo ed estendere la mia comprensione ai familiari dell’operatore di pace francese recentemente deceduto in azione.</p>
      <p sl="en">Uno dei rischi che tutti dobbiamo affrontare nel discutere e considerare la situazione in Ciad, e in effetti in quella zona dell’Africa in generale, è la continua instabilità, non solo nello stesso Ciad, ma anche in Sudan, nella regione del Darfur, nella Repubblica centrafricana, e in altri aspetti, e, in particolare, le influenze esterne che giungono attraverso i differenti confini presenti. Perciò diventa molto complicato cercare di individuare un punto d’incontro volto a ottenere soluzioni. E’ tutto molto positivo affermare di includere la società civile, ma a essa non è data l’opportunità di reagire e mostrare ciò che davvero vuole vedere che accada, poiché sono presenti varie forze ribelli o di opposizione.</p>
      <p sl="en">Questa è la ragione per cui la questione su cui ci stiamo concentrando tramite il sistema Eurofor non è solo la stabilità e la protezione dei rifugiati che dal Sudan sono giunti in Ciad, circa 250 000, di cui 10 000 soltanto nell’ultimo mese, e anche di quelli provenienti dalla Repubblica centrafricana, ma di provare a garantire che democrazia e democratizzazione in merito costituiscono una priorità. Perciò mi congratulo con il Commissario Michel per il lavoro intrapreso, e uso il termine con cautela, con il “legittimo” governo ciadiano e di altre zone per incoraggiarli a operare adeguatamente. Purtroppo non ho la stessa fiducia nell’indipendenza dell’inchiesta sulle persone disperse, che avrà luogo con le autorità ciadiane, ma spero che con il coinvolgimento dell’Unione europea, possa essere incoraggiata.</p>
      <p sl="en">La mia ultima considerazione è che le nostre truppe ora sono state dispiegate, grazie al contributo di Russia e altri paesi. La scorsa settimana ho parlato con il tenente generale Pat Nash, il comandante operativo, che mi ha informato del fatto che al momento sono presenti 700 truppe, 56 delle quali irlandesi, e che saranno al completo prima della stagione delle piogge, se tutto va bene all’inizio di maggio.</p>
      <p sl="en">In Parlamento ora è impellente fornire sostegno alla costante forza di mantenimento di pace mediante le nostre iniziative politiche, le nostre parole, ma, soprattutto, garantendo che disponga delle risorse adeguate per proseguire il proprio incarico.</p>
    </intervention>
    <intervention id="3-268" speaker_id="28213" name="Marie-Hélène AUBERT" is_mep="True" mode="spoken" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signor Presidente, la situazione dei diritti umani e della popolazione civile in Ciad è tuttora critica, e nessuna iniziativa verso un dialogo politico ha qualche possibilità di riuscire se prima non abbiamo una risposta chiara relativa al destino dei membri dell’opposizione arrestati il 3 febbraio, e se non si pone fine alla violenza che avviene continuamente, anche mentre stiamo parlando, contro coloro che Idriss Déby considera brutalmente oppositori da eliminare.</p>
      <p sl="fr">Perciò, signor Commissario, è fondamentale mantenere elevata la pressione come in passato al fine di costringere Idriss Déby a rivelare dov’è Ibni Mahamat Saleh in particolare, e che cosa ne è stato di lui, e a rilasciarlo qualora fosse ancora vivo. Desidero cogliere questa opportunità per accogliere ed esprimere la mia solidarietà a suo figlio, oggi presente nei corridoi, e al rappresentante del parlamento Yorongar, che è giunto per parlarci della situazione e del futuro del paese.</p>
      <p sl="fr">Signor Commissario, signor Presidente in carica del Consiglio, onorevoli colleghi, la diaspora ciadiana, che oggi è a Strasburgo, vi ascolta attentamente e fa affidamento su di voi per realizzare un dialogo inclusivo che non escluda alcuna parte politica interessata in Ciad. E’ secondo tali condizioni che sono possibili prospettive di pace e processo democratico, in associazione con tutte le parti, e in base a queste condizioni l’EUFOR potrebbe finalmente impiegarsi al meglio, emergendo quindi dall’ambiguità e dall’incertezza provocare dai recenti episodi. Il ruolo dell’UE deve essere pienamente chiarito in relazione a quello della Francia nella regione, che ha evidentemente autorizzato Idriss Déby a rimanere al potere, anche se il discorso usato dal Presidente francese ora è diventato più aperto e chiede cambiamenti alle precedenti politiche.</p>
      <p sl="fr">Signor Commissario, signor Presidente, dovete approfittare di tutto il vostro potenziale per esercitare pressioni al fine di ottenere garanzie e protezione autentiche per tutti i democratici ciadiani, e quindi assumere un atteggiamento più esigente con il Presidente Déby, che al momento sta semplicemente tentando di guadagnare tempo e salvare la faccia.</p>
    </intervention>
    <intervention id="3-269" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, l’UE ha spiegato una missione EUFOR in Ciad e un operatore di questa missione è già stato ucciso. Si tratta esattamente di ciò che temevamo accadesse. E’ stato asserito che le truppe speciali francesi hanno accidentalmente oltrepassato il confine in Sudan.</p>
      <p sl="de">C’è un valido motivo per questa missione EUFOR? Noi diciamo di no! Queste truppe non possono essere assolutamente neutrali. La maggior parte delle forze dell’EUFOR proviene dalla Francia, e questo paese ha un accordo militare con Déby, che è salito al potere con un colpo di Stato militare, e lo ha aiutato procurandogli le armi e difendendo l’aeroporto dagli attacchi ribelli. Questi attacchi sono cominciati poco prima dell’avvio dello spiegamento dell’EUFOR. In altre parole, la missione ha intensificato il conflitto e pertanto è stata controproducente.</p>
      <p sl="de">Idriss Déby ha sfruttato la situazione dopo gli attacchi ribelli per reprimere l’opposizione democratica. L’UE è rimasta immischiata in questa confusione. Vi esortiamo a ritirare le truppe EUFOR! La Francia, e quindi, indirettamente, l’UE, sta lavorando in stretta collaborazione con il capo militare del Ciad, Déby. L’opposizione democratica in Ciad chiede maggiore pressione della società civile sul governo, e che quella dovrebbe essere la nostra posizione, non un’ulteriore militarizzazione del conflitto.</p>
    </intervention>
    <intervention id="3-270" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Desidero ringraziare la Commissione e il Consiglio per queste dichiarazioni. Ritengo siano molto utili. L’Africa centrale è dominata dalla maggiore tragedia dei diritti umani del mondo, e sta continuando a crescere.</p>
      <p sl="nl">Come è già stato affermato, migliaia di rifugiati sono fuggiti dal Darfur in Ciad, ma continuando le violenze nel paese, ora le persone stanno scappando in Camerun, Nigeria e nella Repubblica centrafricana. Gli agenti militari e di pace sudanesi in gran parte sostengono i ribelli ciadiani ben armati nella zona di confine tra il Darfur e il Ciad, e oltre al governo sudanese ottengono un appoggio anche dalle milizie arabe del Darfur. Questa situazione provoca l’imponente flusso di rifugiati.</p>
      <p sl="nl">Signor Presidente, non possiamo restare in disparte. Dobbiamo fare tutto ciò che è in nostro potere per interrompere l’impasse in Sudan e Ciad e per stabilizzare questa zona di conflitto, tramite dialogo politico e fornendo sostegno e protezione per i cittadini e le organizzazioni di assistenza. E’ positivo che l’Unione europea abbia deciso una missione di pace comune in Ciad con lo scopo di proteggere i suoi cittadini e garantire aiuti umanitari.</p>
      <p sl="nl">Signor Presidente, il generale Henri Bentegat, presidente della commissione militare dell’UE, ha riferito che le attrezzature sono un problema. Il Consiglio può indicare con quali paesi si sta ancora negoziando in merito a possibili contributi?</p>
      <p sl="nl">Milioni di persone per anni hanno vissuto in questa pericolosa situazione senza alcun cambiamento sostanziale. Non possiamo fallire. La mia domanda alla Commissione e al Consiglio è se c’è ancora qualcosa da aggiungere sul rendere operativa questa missione innovativa.</p>
    </intervention>
    <intervention id="3-271" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Per la sicurezza dei rifugiati e degli abitanti e la stabilità della regione è necessaria la rapida disponibilità delle truppe neutrali EUFOR e delle attrezzature in Ciad. Qualora l’UE volesse contribuire efficacemente a tale azione, gli Stati membri, inclusi i Paesi Bassi, dovranno mantenere le loro promesse in modo che l’EUFOR possa essere del tutto dispiegata il più velocemente possibile. Gli Stati membri non devono, con una risposta tardiva, far sì che siano inutilmente ritardati l’arrivo di truppe e di attrezzature e l’impegno dell’EUFOR. Occorrono inoltre gli elicotteri della Russia, cosicché almeno non possano continuare a provocare danni in Cecenia.</p>
      <p sl="nl">Tuttavia, non è a rischio solo la situazione umanitaria, ma anche la stabilità dell’intera regione. Il conflitto al confine tra Ciad e Sudan sta peggiorando il quadro globale. I negoziati di pace tra i Presidenti di Ciad e Sudan, tramite il Presidente del Senegal, Abdoelaye Wade, forse rappresentano un passo nella giusta direzione. L’UE deve sostenere questa iniziativa, nello stesso modo in cui rimane in Kenya nell’ombra, ma fortemente appoggiata da Kofi Annan.</p>
      <p sl="nl">Louis Michel ha giustamente notato che un dialogo politico tra tutte le parti non può non avvenire. L’UE deve lottare più energicamente, tuttavia, per il rilascio dei leader dell’opposizione e degli attivisti per i diritti umani che sono scomparsi. Altrimenti il dialogo è impossibile. Come in Kenya a gennaio, uno status quo non è applicabile in questo caso. Libertà e dialogo devono diventare le condizioni per dare un seguito agli aiuti al Ciad.</p>
    </intervention>
    <intervention id="3-272" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">Signor Presidente, il conflitto in Ciad non può essere distinto da quello nel Darfur, in Sudan. E’ abbastanza evidente che il governo del Ciad stia sostenendo i ribelli in Darfur. L’opposizione ciadiana indica che i ribelli del Darfur stanno combattendo a fianco delle forze armate del governo del Ciad contro i ribelli ciadiani.</p>
      <p sl="sv">Il mio paese, la Svezia, sta contribuendo alla missione EUFOR con poche centinaia di soldati. L’obiettivo della missione è garantire la sicurezza della popolazione civile, ma purtroppo è stato dimostrato che le forze sono usate come una copertura del gioco interno in Ciad. Il Presidente del Ciad, Idriss Déby, ha chiesto all’EUFOR di raggiungere al più presto il Ciad orientale. Déby evidentemente vuole approfittare dell’EUFOR per assicurare la sopravvivenza del proprio regime.</p>
      <p sl="sv">Vorrei porre una domanda alla Commissione e al Consiglio: come potete garantire che l’EUFOR agirà in modo del tutto indipendente da simili pressioni? Che cosa pensate della cooperazione del governo Déby con i ribelli del Darfur? Mi sbaglio? In questo caso convincetemi! Per quanto riguarda i prigionieri dell’opposizione civile ciadiana, è positivo che siano avvenuti alcuni rilasci, ma occorre adoperarsi ancora molto. Che cosa sta facendo l’UE per garantire che tutti i prigionieri politici siano immediatamente rilasciati?</p>
    </intervention>
    <intervention id="3-273" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, ho espresso sin dall’inizio le mie serie riserve in merito all’operazione in Ciad. L’UE non dovrebbe intromettersi in questioni militari. In ogni caso, la situazione in Darfur e delle zone vicine del Ciad e della Repubblica centrafricana richiedono un indirizzo adeguato e coerente, guidato politicamente, che comprenderebbe l’imposizione di una no-fly zone , un incarico che soltanto un’organizzazione come la NATO ha le competenze per realizzare. Ciò che stiamo vedendo ora è un’operazione incompleta, influenzata dal punto di vista politico, che persegue in gran parte gli obiettivi francesi, con l’UE che tenta di recuperare.</p>
      <p sl="en">E’ spaventoso che una tale operazione precaria sia stata avviata senza un’appropriata valutazione del rischio e senza mettere a disposizione le capacità fondamentali di equipaggiamento prima dello spiegamento. In particolare sto pensando alla mancanza di elicotteri. Nessun alleato europeo intendeva offrirli. Ora, dopo un ripensamento, ci è stato detto che i russi provvederanno agli elicotteri, non solo, ma la Russia desidera partecipare alla missione. Che cosa ci fa capire dei motivi dell’UE? Talmente disperati da creare qualsiasi alleanza improvvisata e azzardata a condizione che non coinvolga gli americani. Tale situazione svela la realtà di queste attività. Non sono in grado di pensare a una condanna maggiore della politica europea di sicurezza e difesa.</p>
    </intervention>
    <intervention id="3-274" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, un importante elemento della nostra missione in Ciad dovrebbe essere un’azione politica diversificata finalizzata a un’efficace mediazione tra entrambe le parti in lotta. A meno che non si raggiunga una comprensione tra i governi di Khartoum e N’Djamena, la missione potrebbe rivelarsi inutile e qualsiasi risultato rapidamente capovolto. Quindi per noi è importante partecipare a una mediazione varia che coinvolga istituzioni internazionali in modo da incoraggiare i leader di entrambi i paesi a risolvere le controversie.</p>
      <p sl="pl">L’operazione dell’Unione europea è finalizzata a migliorare la sicurezza per le missioni umanitarie nel Ciad orientale. Gli esperti di politica internazionale hanno rilevato che ciò potrebbe condurre a un flusso incrementato di rifugiati dalla zona del Darfur, alla ricerca di un luogo sicuro in cui sentirsi protetti dai gruppi di ribelli armati. Qualora accadesse, potremmo ritrovarci in una situazione complicata se ricordiamo le dichiarazioni del Primo ministro del Ciad, che di recente ha chiesto alla comunità internazionale di spostare i rifugiati. Inoltre, il Primo ministro ha minacciato che se non si interverrà, le autorità ciadiane trasferiranno da sole i rifugiati dal Ciad. Sono certo che tali affermazioni ci facciano ripensare ai conflitti nei Balcani, in cui le varie parti si erano occupate allo stesso modo delle minoranze nazionali e dei rifugiati.</p>
    </intervention>
    <intervention id="3-275" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">Signor Presidente, il nome Darfur è diventato sinonimo di miseria e sofferenza umane. La dispersione dovuta alla guerra in Sudan si è riversata sul confine con il Ciad, con quasi 300 000 rifugiati sudanesi che hanno provocato grande tensione all’economia e alla stabilità politica ciadiane. Senza una soluzione politica ai problemi della regione, non ci saranno prospettive di pace. Adesso, tuttavia, dobbiamo anche occuparci della situazione immediata, e con questo obiettivo in mente l’UE sta inviando 3 700 militari per proteggere i risultati.</p>
      <p sl="en">La Polonia sta inviando un contingente di 400 persone, tra cui ingegneri e medici. Le nostre forze militari affrontano condizioni pericolose e dure e assisteranno a scene strazianti. Meritano la nostra gratitudine e il nostro rispetto per l’incarico intrapreso. Non meritano le critiche dell’estrema sinistra e degli euroscettici di quest’Aula.</p>
    </intervention>
    <intervention id="3-276" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, tutti coloro che hanno preso la parola oggi hanno affermato che esiste la pressante necessità di aiuti umanitari. Numerosi operatori, tuttavia, hanno dovuto ritirarsi dalla regione poiché non è sicura. L’agenzia per i rifugiati dell’ONU ha riferito che la situazione relativa alla sicurezza e all’assistenza nei campi rifugiati è particolarmente negativa ed è diffusa la violenza sessuale.</p>
      <p sl="fi">La dichiarazione del governo ciadiano dello stato di emergenza il 15 febbraio ha accelerato il crollo del paese nel caos. La dichiarazione è un sistema particolarmente preoccupante di affrontare la crisi e la confusione. In pratica, autorizza il governo a reprimere e detenere i rappresentanti dell’opposizione attuali e sospettati. Lo stato di emergenza fornisce inoltre al governo il diritto di stabilire restrizioni alla libertà di movimento e assemblea dei cittadini, nonché di controllare i mezzi di informazione privati e statali.</p>
      <p sl="fi">L’UE dovrebbe chiedere al governo ciadiano di interrompere lo stato di emergenza e incoraggiare il Ciad a partecipare a una cooperazione più stretta al fine di garantire accesso alle organizzazioni che distribuiscono gli aiuti umanitari alle zone di crisi e far sì che riescano a lavorarvi. Ciò dovrebbe accadere il prima possibile.</p>
    </intervention>
    <intervention id="3-277" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Attualmente in Ciad oltre 250 000 rifugiati sudanesi vivono in 12 campi rifugiati nella parte orientale del paese. Allo stesso tempo (anche se tale condizione è menzionata più raramente), il Ciad è un luogo di rifugio per 57 000 profughi della Repubblica centrafricana, che vivono in quattro campi nel sud del paese.</p>
      <p sl="sk">Non dimentichiamoci che le donne costituiscono oltre il 56% dei rifugiati. Più del 60% dei profughi è di età inferiore ai 18 anni e perciò vogliamo che sia prestata maggiore attenzione a istruzione e assistenza sanitaria, in aggiunta alle condizioni basilari di sopravvivenza umana. A parte ciò, esiste un vasto gruppo ciadiano, pari a 180 000 persone, che è sfollato all’interno del paese a causa delle condizioni interne di sicurezza. La maggior parte di queste persone si trova nella zona orientale del paese e non dispone delle condizioni di base per la sopravvivenza, compresi cibo, oggetti quotidiani, abiti, acqua potabile, medicinali e vaccini.</p>
      <p sl="sk">Invito la Commissione a trovare sistemi efficaci affinché la nostra missione in Ciad sia dotata di maggiore autorità e migliori attrezzature tecniche, incluse le dotazioni mediche.</p>
    </intervention>
    <intervention id="3-278" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, il mio collega ha presentato i dati e non li ripeterò, tranne che per dire che, dei 57 000 di cui ha parlato, 12 000 sono andati nella Repubblica centrafricana all’inizio del 2008. Ora in Ciad c’è un vasto contingente di truppe irlandesi. Auguro loro ogni successo. Fanno parte di un ampio gruppo dell’UE, 14 Stati in totale, mentre 21 Stati membri partecipano al comando operativo.</p>
      <p sl="en">La situazione è la seguente: abbiamo un problema umanitario molto grave. Non concordo con coloro che affermano che possa essere risolto soltanto dalla NATO, ma anche da Euroforza se sono organizzati, e adesso stanno provvedendo. Accolgo positivamente il fatto che, alla fine, stiano ottenendo gli strumenti con cui agire, ma lasciamo loro il tempo di predisporsi e in effetti considerare di rendere questo luogo sicuro per gli aiuti umanitari e sostenerli mentre si trovano sul posto, anziché colpendoli con quella sorta di commenti politici sgradevoli che oggi abbiamo ascoltato dall’estrema sinistra.</p>
    </intervention>
    <intervention id="3-279" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Vorrei replicare ad alcune delle domande più rilevanti di questa discussione, per prima cosa quelle concernenti le risorse e le attrezzature tecniche, vale a dire gli elicotteri. Non si tratta di un problema specifico dell’Unione europea. Le stesse questioni riguardano anche altri: la NATO, le Nazioni Unite, e così via, benché questa non sia una giustificazione.</p>
      <p sl="sl">Vorrei rassicurare gli onorevoli Morillon e Van Orden sul fatto che gli organismi europei sono attivi in merito. Al momento, l’Agenzia europea per la difesa si sta occupando del problema, ovvero di una soluzione a lungo termine alla questione degli elicotteri. Come è già stato citato, sono in corso negoziati con la Federazione russa al fine di assicurarsi gli elicotteri. Attualmente, non dispongo di informazioni relative alla fase raggiunta finora o se i negoziati sono terminati. Tuttavia, so che si stanno svolgendo.</p>
      <p sl="sl">Per quanto riguarda lo spiegamento di questa missione, e in risposta alla domanda di numerosi deputati, tra cui l’onorevole Martens, vorrei ribadire che c’è stata un’interruzione di 12 giorni nell’azione, che ora è conclusa. L’operazione prosegue e, come ho asserito nella mia introduzione, non prevediamo che ne sia influenzata la durata complessiva. Malgrado questo ritardo di 12 giorni, il quadro generale non subirà conseguenze. Come programmato, l’iniziale capacità operativa sarà raggiunta in pochi giorni, a metà di questo mese.</p>
      <p sl="sl">Per quanto riguarda la prima vittima della missione, un membro del contingente francese, devo dire che si sta tuttora svolgendo un’inchiesta. Al funerale di oggi hanno partecipato l’Alto Rappresentante, Solana, e il comandante dell’operazione, il generale Nash, che ha espresso la sua solidarietà a nome dell’Unione europea.</p>
      <p sl="sl">Vorrei concludere con le seguenti riflessioni. L’Unione europea è consapevole della gravità della crisi in Ciad e della sua dimensione regionale, che ho menzionato in precedenza. Perciò continueremo a incoraggiare il dialogo tra il governo e l’opposizione nello stesso Ciad, nonché tra i governi di Ciad e Sudan.</p>
      <p sl="sl">Consideriamo l’EUFOR un contributo significativo a questi sforzi e siamo coscienti dell’importanza di attrezzature valide. Desidero commentare l’affermazione dell’onorevole Holm e sottolineare che la missione EUFOR in Ciad fa parte di MINURCAT, la missione delle Nazioni Unite nella Repubblica centrafricana e in Ciad. Questa è la ragione per cui imparzialità e indipendenza rientrano tra i principi fondamentali di tale operazione, ovvero delle missioni delle Nazioni Unite e di EUFOR. Questi principi di neutralità e imparzialità sono gli stessi dell’operazione EUFOR in Ciad e Repubblica centrafricana.</p>
    </intervention>
    <intervention id="3-280" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, anch’io desidero iniziare porgendo un tributo al soldato francese deceduto in servizio attivo durante una pericolosa missione di mantenimento della pace. Intendiamo esprimere le nostre condoglianze alla famiglia di questo militare, vittima di una missione difficile.</p>
      <p sl="fr">Non ero al corrente del fatto che in tribuna fossero presenti Ngarlejy Yorongar e il figlio di Saleh. Pertanto vorrei accoglierli e dire loro, anche se non mi è stato chiesto in modo ufficiale, che naturalmente ho intenzione di incontrarli se lo desiderano al fine di informarmi di qualsiasi evento di cui non sono a conoscenza. Sono molto lieto di poterli incontrare.</p>
      <p sl="fr">Molti di voi sono intervenuti rifacendosi ai miei commenti iniziali, in altre parole, al fatto che stiamo esortando in maniera crescente un dialogo inclusivo al fine di unire tutte le parti interessate: il governo, ovviamente, la maggioranza di governo, i membri dell’opposizione, incluso, cosa che ho spiegato piuttosto chiaramente al Presidente Déby, il rappresentante dei ribelli armati, ma anche, e in questo caso vorrei avere l’appoggio di tutti, i componenti della società civile, siccome sono quasi del tutto assenti dal processo, e non noto alcuna volontà di includerli in nessuna delle altre parti. Nel mio incontro con i rappresentanti del comitato di sorveglianza presieduto da Lol, sono stato in grado di dichiarare loro che è ugualmente importante coinvolgere la società civile nel processo.</p>
      <p sl="fr">Secondo, ritengo che non esisterà soluzione duratura senza dialogo, ma non potrà esserci soluzione duratura in Ciad senza risoluzione o ripristino delle relazioni tra Ciad e Sudan. E’ stato chiaramente stabilito che ci sono varie influenze che incidono in merito, e pertanto mi sembra si tratti di un altro parametro della soluzione.</p>
      <p sl="fr">Onorevole Aubert, ovviamente condivido le sue preoccupazioni e la necessità di esercitare la massima pressione sul Presidente Déby, e in effetti su chiunque sia coinvolto, al fine di garantire che siano rispettati i diritti umani. Mi sono espresso in maniera molto netta e determinata contro gli arresti extragiudiziali arbitrari. E’ stata inoltre posta una domanda relativa all’interruzione dello stato di emergenza, senza ambiguità. Come ho affermato, abbiamo già chiesto alla commissione d’inchiesta di aprirsi ai rappresentanti della comunità internazionale per assicurare oggettività e risultati tangibili.</p>
      <p sl="fr">Tuttavia, desidero formulare un piccolo chiarimento in relazione alla richiesta all’UE di avere una politica che si differenzi da quella della Francia, poiché, altrimenti, non sarebbe corretto dal punto di vista intellettuale da parte mia. Ho assistito al messaggio estremamente chiaro del Presidente Sarkozy al Presidente Déby. Non ho avuto l’impressione che non ci fosse alcun tipo di unione di interessi tra il Presidente francese, vale a dire il più autorevole rappresentante di Francia, e il Presidente Déby. Il tono, il contenuto e la sostanza del messaggio erano del tutto inequivocabili. Devo dire che le sue parole hanno lasciato un’impronta molto positiva. In mia presenza, il Presidente Sarkozy di fronte a Déby si è dichiarato apertamente contrario agli arresti extragiudiziali arbitrari e al fatto che nessuno sappia dove si trovino le persone disperse, e ha evidenziato con veemenza l’esigenza di un dialogo inclusivo che coinvolga ogni singola parte.</p>
      <p sl="fr">Per quanto riguarda il dispiegamento di EUFOR MINURCAT, siamo lieti di comunicare lo spiegamento di EUFOR Ciad/RCA avvenuto martedì 12 febbraio. EUFOR, naturalmente, rappresenta un contributo essenziale da parte dell’UE alla protezione della popolazione civile nel Ciad orientale e alla stabilizzazione a livello regionale. Non concordo con coloro che vi si oppongono poiché ritengo che si sbaglino nel sottovalutare l’importanza di questa missione o persino nell’affermare che non abbiamo nulla a che fare in questa regione; non è affatto la mia opinione. La Commissione europea ha elaborato un piano d’azione per accompagnare il processo di stabilizzazione, per sostenere il ritorno volontario delle popolazioni sfollate ai loro villaggi e per riavviare lo sviluppo nelle zone del Ciad orientale colpito dal conflitto.</p>
      <p sl="fr">La missione EUFOR, che ora è costituita da 600 uomini, 380 dei quali sono stati inviati ad Abéché, è stata dispiegata il 12 febbraio 2008 ed è pronta a raggiungere entro metà marzo la sua capacità operativa iniziale ed entro giugno la piena capacità, ovvero 3 700 uomini, che dovrebbero garantire lo spiegamento di MINURCAT. Tale presenza è cruciale per quanto riguarda provvedere alla sicurezza e alla protezione dei civili nel Ciad orientale, e naturalmente contribuisce anche al controllo, alla promozione e alla difesa dei diritti umani. Si tratta di un osservatore impegnato estremamente importante. Il dispiegamento di MINURCAT è ancora più rilevante poiché la Commissione ha preso accordi per un programma volto a sorvegliare il sistema giuridico e penitenziario nel 2007 e riformare il sistema di sicurezza entro il periodo 2008-2011. Vorremmo ricordare all’Aula che le autorità ciadiane devono approvare le procedure operative di MINURCAT il più presto possibile, visto che ogni ulteriore ritardo potrebbe ovviamente influenzare il piano di dispiegamento della forza di polizia del Ciad per la protezione umanitaria, il cui bilancio è finanziato per oltre la metà dalla Commissione.</p>
      <p sl="fr">Vorrei trattare brevemente il sostegno comunitario al Ciad orientale. La Commissione ha fornito aiuti umanitari a questa zona dal 2004, e tali aiuti nel 2007 sono stati pari a 30 milioni di euro. La Commissione europea ha inoltre assegnato 10 milioni di euro allo spiegamento della forza di polizia MINURCAT. Mediante il 9° Fondo europeo di sviluppo, la Commissione ha stanziato 13 milioni di euro finalizzati ad attuare un programma di sostegno al risanamento per il Ciad e la Repubblica centrafricana. Ha anche concordato nel sostenere, nell’ambito dei propri mezzi, un processo di riconciliazione tra i gruppi etnici che sono entrati in conflitto nel 2006 e non hanno più avuto relazioni dall’ondata di imponenti migrazioni forzate della popolazione. L’applicazione di tali programmi, tuttavia, richiede una stabilizzazione duratura della subregione.</p>
      <p sl="fr">Signor Presidente, onorevoli deputati, ho pensato che fosse importante soffermarmi su tali puntualizzazioni. Vorrei che foste consapevoli in ogni caso, e desidero affermarlo pubblicamente, che mi assumo appieno l’impegno di controllare tale questione su base quotidiana. Ho intenzione di recarmi in loco laddove ritenga sia necessario e utile, e posso farlo a brevissima scadenza. Ho predisposto un incontro a breve con il Presidente Beshir, e di nuovo con il Presidente Déby, in particolare per la questione delle relazioni tra Sudan e Ciad. Inoltre, vorrei naturalmente continuare a mantenere i contatti necessari con i vari attori politici e la società civile nel tentativo di compiere progressi in merito a questo dialogo inclusivo, senza il quale non può sussistere alcuna soluzione duratura nella regione.</p>
    </intervention>
    <intervention id="3-281" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-282" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">I soldati irlandesi sono noti per il loro coinvolgimento in operazioni di mantenimento della pace con le Nazioni Unite in luoghi di crisi o conflitto. Dovrebbero essere le Nazioni Unite a condurre questo tipo di operazioni, ma questo non è possibile con la partecipazione a gruppi europei di pronto intervento di questa sorta.</p>
      <p sl="ga">Sussiste un particolare problema con la partecipazione al gruppo EUFOR in Ciad. La Francia svolge un ruolo centrale in questa operazione. Eppure, altri militari francesi stanno appoggiando Idriss Déby, il Presidente del Ciad, che è stato pesantemente criticato da Amnesty International . In aggiunta, il Ciad è un’ex colonia francese.</p>
      <p sl="ga">Le forze irlandesi corrono il rischio di essere considerate truppe a sostegno di un governo il cui primato dei diritti umani è sospetto. C’è il pericolo che l’Irlanda non sia più vista come neutrale.</p>
      <p sl="ga">Occorre una forza internazionale al fine di sostenere chi si trova in difficoltà in Ciad, ma veramente dovrebbe essere una forza delle Nazioni Unite.</p>
    </intervention>
  </section>
  <section id="creitem21" title="14. Comunicazione della Presidenza">
    <intervention id="3-285" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, vorrei comunicarvi in che modo ho affrontato la questione delle gravi interruzioni verificatesi, come tutti sicuramente ricorderete, in occasione della seduta solenne per la firma della Carta dei diritti fondamentali, mercoledì 12 dicembre scorso, qui a Strasburgo.</p>
      <p sl="unknown">Dopo che la Conferenza dei presidenti si è occupata della questione sulla base dell’articolo 147 del Regolamento, ho convocato alcuni membri dll’Aula per sentire il loro parere prima di prendere una decisione in merito a possibili sanzioni. Ho spiegato a ognuno il motivo della convocazione.</p>
      <p sl="unknown">La base del parlamentarismo è la libertà di parola. In un parlamento democratico nessun oratore deve trovarsi ad avere difficoltà di parlare a causa degli schiamazzi sistematici di colleghi che sostengono un’altra opinione. Naturalmente, ciò vale tanto più per gli oratori che intervengono in Aula in qualità di ospiti e rappresentanti di altre istituzioni. Ho chiarito di aver convocato i colleghi in quanto, anche dopo il mio invito alla calma, avevano continuato a cercare, con i loro schiamazzi qui in plenaria, di ostacolare gli interventi degli oratori. La sanzione non riguarda il fatto che esibissero manifesti e striscioni. Si tratta della limitazione della libertà di parola.</p>
      <p sl="unknown">In seguito a tali consultazioni ho deciso, a norma dell’articolo 147, paragrafo 3, del Regolamento, di prendere le seguenti misure:</p>
      <p sl="unknown">in nove casi la sanzione consiste nella perdita del diritto all’indennità di soggiorno per un periodo da due a cinque giorni, in un caso per cinque giorni, in sei casi per tre giorni, in due casi per due giorni e in un altro caso consiste in un’ammonizione.</p>
      <p sl="unknown">Per motivare la mia azione vorrei leggervi qui cosa ho scritto ai colleghi nella lettera con cui li ho informati delle misure che ho adottato in relazione ad ognuno di loro. Cito: “Ho piena comprensione per il suo diritto e il diritto di ogni deputato di essere contrario all’approvazione della Carta dei diritti fondamentali o del Trattato di Lisbona e di esprimere di conseguenza la propria posizione secondo le norme stabilite dal regolamento. Ho anche una certa comprensione per le forti emozioni che tali temi talvolta suscitano.</p>
      <p sl="unknown">Sono però del parere che si debba fare una distinzione tra un comportamento legittimo ai sensi del Regolamento e le interruzioni della seduta verificatesi il 12 dicembre scorso. Non possiamo ammettere azioni che impediscono ad altri deputati o ospiti ufficiali – in questo caso i Presidenti di altre istituzioni dell’Unione europea – di intervenire in modo dignitoso e senza essere intenzionalmente interrotti una volta ottenuta la facoltà di parlare a norma dell’articolo 9, paragrafo 2, del Regolamento e ciò nell’ambito dell’ordine del giorno stabilito dal Parlamento stesso. L’essenza del parlamentarismo e della democrazia è il rispetto della libertà di opinione e del diritto degli altri, in questo caso di coloro cui è stata accordata la facoltà di parlare in plenaria”.</p>
      <p sl="unknown">A norma delle disposizioni dell’articolo 147 del Regolamento i dieci deputati interessati sono stati informati della relativa decisione. Hanno perso il diritto all’indennità di soggiorno gli onorevoli: Jim Allister per 3 giorni, Godfrey Bloom per 2 giorni, Sylwester Chruszcz per 2 giorni, Paul Marie Coûteaux per 5 giorni, Maciej Marian Giertych per 3 giorni, Roger Helmer per 3 giorni, Roger Knapman per 3 giorni, Hans-Peter Martin per 3 giorni nonché Philippe de Villiers per 3 giorni. La censura riguarda l’onorevole Vladimír Železný.</p>
      <p sl="unknown">Sono stati inoltre informati i presidenti degli organi, delle delegazioni e delle commissioni ai quali tali deputati appartengono.</p>
      <p sl="unknown">In tre casi non ho fatto ricorso all’applicazione dell’articolo 147 in quanto, dopo un colloquio con gli interessati, sono giunto alla conclusione che non avevano partecipato all’azione.</p>
      <p sl="unknown">Onorevoli colleghi, questa è la mia decisione. Ho ritenuto di doverla comunicare qui ufficialmente in modo che il Parlamento sia informato di quello che ho dovuto fare. Auspico che quanto avvenuto il 12 dicembre 2007 al Parlamento europeo non si ripeta più.</p>
      <a text="(Applausi)"/>
    </intervention>
  </section>
  <section id="creitem22" title="15. Tempo delle interrogazioni (interrogazioni al Consiglio)">
    <intervention id="3-288" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca le interrogazioni al Consiglio (B6-0013/2008).</p>
      <p sl="unknown">Saranno prese in esame le interrogazioni rivolte al Consiglio.</p>
      <p sl="unknown">Poiché vertono sullo stesso argomento, annuncio congiuntamente le seguenti interrogazioni:</p>
      <p sl="unknown">l’</p>
      <p sl="unknown">interrogazione n. 1 dell’onorevole Marian Harkin (H-0077/08)</p>
      <p sl="unknown">Oggetto: Trattato di Lisbona</p>
      <p sl="unknown">Nell’attuale testo del trattato di Lisbona ci sono ancora dei punti da chiarire? Sono state superate tutte le preoccupazioni della Presidenza slovena concernenti la sostanza, la procedura e i tempi di attuazione del trattato? Se questo non fosse il caso, potrebbe il Consiglio illustrare quali sono i punti in sospeso?</p>
      <p sl="unknown">e l’</p>
      <p sl="unknown">interrogazione n. 2 dell’onorevole Gay Mitchell (H-0097/08)</p>
      <p sl="unknown">Oggetto: Presidente del Consiglio</p>
      <p sl="unknown">Sono state effettuate discussioni preliminari in seno al Consiglio su chi sarà il presidente del Consiglio UE una volta ratificato il trattato di Lisbona?</p>
    </intervention>
    <intervention id="3-289" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, su mozione di procedura, certamente non è lo stesso. Potremmo rispettare i diritti dei deputati? Unire le interrogazioni in questo modo è una vergogna. Un Tempo delle interrogazioni peggio dell’altro! Non esiste alcun nesso tra le due interrogazioni. Protesto con froza per la maniera in cui sono trattati i deputati.</p>
    </intervention>
    <intervention id="3-996" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Capisco, onorevole Mitchell, ma più tempo impieghiamo su tali questioni, meno ne avremo a disposizione per ottenere le risposte alle altre interrogazioni legittimamente presentate dai deputati. Si è trattato di una decisione del Consiglio replicare a queste due interrogazioni insieme. Il deputato non sarà svantaggiato dal momento che naturalmente avrà la possibilità di esprimersi in merito a questa particolare interrogazione. Ritengo quindi non subirà alcuna perdita.</p>
      <p sl="unknown">Pertanto proseguiremo con il nostro lavoro; altrimenti perderemo più tempo di quanto possiamo permetterci. Sta diventando sempre più difficile ottenere un minimo livello di produttività nel corso del Tempo delle interrogazioni, fase che è molto importante per la nostra attività parlamentare. Signor Presidente in carica del Consiglio, a lei la parola.</p>
    </intervention>
    <intervention id="3-290" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Vorrei sottolineare che, essendo coinvolto il Consiglio, non fa alcuna differenza se rispondiamo a queste interrogazioni insieme o separatamente. Non spetta a noi decidere. In tali questioni ci conformiamo al volere del Parlamento.</p>
      <p sl="sl">Prima risponderò all’interrogazione dell’onorevole Harkin. Permettetemi di sottolineare che l’entrata in vigore del Trattato di Lisbona dipende dalla ratifica da parte di tutti i 27 Stati membri. Tuttavia, è evidente che, considerati tutti i significativi emendamenti al Trattato, occorrono alcuni atti preparatori affinché il Trattato di Lisbona entri in vigore. Secondo l’autorizzazione attribuita dalle decisioni del Consiglio europeo del dicembre 2007, la Presidenza slovena ha avviato tali preparativi. Pongo l’accento sul fatto che il lavoro relativo all’attuazione ha raggiunto questo livello ed è solo di natura tecnica e preliminare.</p>
      <p sl="sl">Se il processo di ratifica è tuttora in corso e non è stato completato, questo lavoro sarà ancora soltanto di natura tecnica e preliminare. Sarà possibile discutere molti aspetti dell’applicazione del Trattato di Lisbona solo dopo la sua entrata in vigore. Ci sono anche molti esempi in cui alcuni elementi dell’attuazione saranno discutibili solo se proposti dalla Commissione.</p>
      <p sl="sl">Il Consiglio intende informare il Parlamento dei progressi, e collaborerà strettamente con quest’Aula in merito a tutti quegli aspetti dei preparativi per l’applicazione del Trattato di Lisbona che interessano entrambe le istituzioni.</p>
      <p sl="sl">Secondo, replicherò all’interrogazione dell’onorevole Mitchell. La risposta è “no”, il Consiglio non ha ancora discusso chi dovrà diventare Presidente del Consiglio dell’Unione europea, per dirlo in maniera più precisa, chi dovrà assumere la carica di Presidente del Consiglio europeo. Il Consiglio non ha tuttora affrontato l’argomento. Aggiungo che il parere della Presidenza non è ancora stato affrotnato poiché non è ancora il momento di farlo.</p>
    </intervention>
    <intervention id="3-291" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Desidero ringraziare il Presidente in carica del Consiglio per la risposta. Ritengo che ciò che mi ha detto rappresenti un processo in corso e potrebbe esserci spazio per chiarimenti che occorre risolvere.</p>
      <p sl="en">Nel quadro di spiegazione, vorrei sapere qual è il suo parere riguardante l’elaborazione di un testo ufficiale consolidato da parte del Consiglio, poiché ho scritto a numerosi capi di Stato e alcuni mi hanno risposto – il Primo Ministro spagnolo, i ministri per l’Europa di Germania e Bulgaria – a riguardo della necessità di un testo consolidato. In effetti, il Parlamento ha votato in merito tre settimane fa e il Commissario Margot Wallström, in quest’Aula, ha affermato che occorre un testo consolidato quanto prima. Mi chiedo quale sia la sua opinione al riguardo.</p>
    </intervention>
    <intervention id="3-292" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Prima di tutto posso dire che, se il Consiglio incontra difficoltà nel giungere a un testo consolidato, l’Istituto per gli affari europei di Dublino ne fornirà volentieri una copia in inglese.</p>
      <p sl="en">Secondo, partendo dalla risposta fornita dal Presidente in carica del Consiglio alla mia interrogazione, vorrei chiedergli se è certo che non ci siano candidati, che non esista una lista di favoriti né un elenco di aspiranti all’incarico di Presidente del Consiglio europeo, cosa che sarà decisa qualche tempo dopo che il Trattato di Lisbona sarà approvato, se sarà approvato, e ciò costituisce il futuro lontano. E’ questa la situazione?</p>
    </intervention>
    <intervention id="3-293" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Primo, l’interrogazione supplementare dell’onorevole Harkin.</p>
      <p sl="sl">In ogni caso, secondo il parere del Consiglio, ovvero della Presidenza, occorre un testo consolidato per il Trattato di Lisbona. In un altro punto della discussione odierna ho affermato che lo stavamo aspettando per la metà di aprile e che dovrebbe essere pubblicato nella Gazzetta Ufficiale dell’Unione europea nella seconda metà di maggio. Alcuni potrebbero pensare che sia tardi. Tuttavia, dobbiamo essere coscienti che si tratta di un lavoro molto impegnativo di elaborazione giuridica. E’ un documento complesso e, inoltre, il testo consolidato formale deve essere redatto nelle 23 lingue ufficiali dell’Unione europea. Se si tiene conto di tutto ciò, non passerà molto tempo prima di avere a disposizione una versione consolidata ufficiale del documento.</p>
      <p sl="sl">Esistono versioni ufficiose e sono grato all’onorevole Mitchell per averlo evidenziato. Tali versioni restano non ufficiali e non possono essere considerate quali versioni ufficiali. Ce ne sono molte, tra cui una dell’Istituto di Dublino. Si tratta di un testo utile da leggere, ma non può sostituire la versione ufficiale che richiede tempo per essere preparata.</p>
      <p sl="sl">In risposta alla seconda parte dell’interrogazione supplementare dell’onorevole Mitchell, posso sostenere a nome della Presidenza e del Consiglio che al momento non c’è un elenco di favoriti o di possibili o reali candidati. Non esiste. Il Consiglio non ne ha discusso. Probabilmente ne discuteremo quando sarà più vicina l’entrata in vigore del Trattato di Lisbona. La prima data probabile sarebbe il 1° gennaio 2009. Mi attendo che tale dibattito inizi più avanti nel 2008. A un certo punto dovrà essere avviato poiché è stato previsto che, una volta attuato il Trattato di Lisbona, l’Unione europea avrebbe anche acquisito un Presidente del Consiglio europeo.</p>
      <p sl="sl">Ribadisco che, secondo il parere della Presidenza al momento, non è ancora giunto il momento per tali dibattiti, ma dobbiamo valutare il fatto che, di 27 possibili ratifiche, solo cinque finora siano state garantite.</p>
    </intervention>
    <intervention id="3-294" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Riguarda il futuro Presidente del Consiglio europeo. La Presidenza concorda sul fatto che, in effetti, non si tratta di una presidenza dell’Unione, ma di una presidenza di una delle istituzioni, ciascuna con il proprio presidente?</p>
      <p sl="en">La Presidenza ha dibattuto riguardo alla natura dell’incarico nel dettaglio, per assicurare che il ruolo in realtà non si estenda a una qualche sorta di “Presidente dell’Unione”, ma rimanga limitato alla presidenza e alla gestione degli incontri del Consiglio europeo?</p>
    </intervention>
    <intervention id="3-295" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, la mia domanda riguarda il testo compilato, in altre parole la versione consolidata. Sono grato al Presidente in carica del Consiglio per aver spiegato l’importante differenza tra testi privati e ufficiali. Inoltre accoglierei con favore se, in parallelo alla pubblicazione sulla Gazzetta Ufficiale, potesse essere avviata una campagna congiunta tramite gli Stati membri al fine di offrire ai cittadini interessati accesso al testo completo. Non dobbiamo far fronte a grandi quantità, ma qualora i cittadini desiderassero consultare una copia del documento, dovrebbero essere in grado di richiederlo attraverso i governi nazionali.</p>
    </intervention>
    <intervention id="3-296" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signor Presidente, signor Presidente in carica del Consiglio, la scorsa settimana a Lubiana mi sono reso conto che il parlamento sloveno ha ratificato il Trattato senza una versione consolidata, cosa che mi ha stupito. I deputati non hanno potuto accedere al testo nella forma in cui ora è stato loro distribuito.</p>
      <p sl="fi">Vorrei chiedere se, per quanto ne sappiate, è stato concordato dal Consiglio dei ministri o al vertice che il testo consolidato sarebbe rinviato il più a lungo possibile. E’ stato per caso stabilito che non si svolgerà nessun referendum sulla Costituzione – il Trattato di Lisbona?</p>
    </intervention>
    <intervention id="3-297" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente in carica del Consiglio, suggerisco che potrebbe esserci un possibile elenco di potenziali candidati, un elenco ufficioso che non abbiamo ancora consultato.</p>
      <p sl="en">Tuttavia, in merito alla questione effettiva, sono lieta che la stiate elaborando; non state predicendo l’esito, ma siete fiduciosi, come me, che sarà positivo e che il Trattato di Lisbona sarà ratificato.</p>
      <p sl="en">E’ diffusa un’idea nell’ambito della campagna del “no” in Irlanda, ovvero che sia un trattato autoemendante, cosa che non è vera, e vorrei che possibilmente indicaste in modo chiaro a chi di noi in Irlanda conduce la campagna elettorale che questo Trattato e le sue future modifiche rispetteranno il processo di ratifica di tutti gli Stati membri.</p>
    </intervention>
    <intervention id="3-298" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Ho compreso le prime tre domande, ma la traduzione della quarta è andata persa. Vorrei chiedere all’onorevole McGuinness di ripetere la sua domanda e la ascolterò nella sua lingua.</p>
    </intervention>
    <intervention id="3-299" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Forse ho parlato troppo in fretta. In Irlanda, la campagna per il “no” sta diffondendo la falsa affermazione che qualora sostenessimo tale Trattato, non ci saranno futuri referendum in Irlanda su altri trattati, laddove fossero necessari. E, nei prossimi 50 anni, chissà su che cosa occorrerà votare!</p>
      <p sl="en">Sono assolutamente convinta dell’idea, come molti in Aula, che votare “sì” al Trattato di Lisbona non provocherà tale condizione e che ci sarà sempre rispetto dei processi di ratifica degli Stati membri. Vorrei che lei, nella sua posizione, lo confermasse.</p>
    </intervention>
    <intervention id="3-300" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − La ringrazio per aver gentilmente ripetuto la domanda, onorevole McGuinness. Ora l’ho compresa appieno, ma prima risponderò all’onorevole Corbett. Quando diciamo Presidente del Consiglio europeo, non s’intende assolutamente nient’altro che Presidente del Consiglio europeo. In quanto avvocato, non posso condividere il fatto che il Presidente del Consiglio europeo possa essere contemporaneamente presidente di qualcos’altro.</p>
      <p sl="sl">Il Consiglio europeo sta diventando un’istituzione. Con l’attuazione del Trattato di Lisbona diverrà per la prima volta una nuova istituzione dotata di un presidente che guiderà tale organo e nessun’altra istituzione citata nel Trattato di Lisbona.</p>
      <p sl="sl">Condivido l’opinione dell’onorevole Rack che il testo consolidato sia in ogni caso un utile contributo nel processo decisionale del Parlamento e per informare i cittadini. Tuttavia, come affermato in precedenza, non cambia il fatto che l’unico testo pertinente sia quello elaborato da un servizio competente del segretariato generale del Consiglio come un documento consolidato ufficiale.</p>
      <p sl="sl">Questo aspetto mi conduce alla domanda dell’onorevole Seppänen. E’ vero che il parlamento sloveno ha ratificato il Trattato di Lisbona, senza un testo consolidato ufficiale poiché non è ancora disponibile. Le persone interessate al riguardo hanno avuto accesso a un testo consolidato ufficioso redatto in varie lingue.</p>
      <p sl="sl">Devo dire che il governo si è rivelato molto attivo nello spiegare le innovazioni previste dal Trattato di Lisbona e, come dimostrato dal risultato nel parlamento sloveno, il risultato è stato del tutto positivo. Tuttavia, si tratta di un nostro problema nazionale e non riguarda la Presidenza; ciononostante mi sono sentito in obbligo di fornirle una spiegazione.</p>
      <p sl="sl">Torniamo ai referendum . Per prima cosa vorrei chiederle, onorevole Seppänen, se ha domandato in che modo il Consiglio, ovvero noi, potrebbe impedirli.</p>
    </intervention>
    <intervention id="3-301" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Ho chiesto se il Consiglio o il vertice avessero deciso che non si dovrebbero indire referendum , che si dovrebbe consigliare agli Stati membri di non promuoverli. Questa era la mia domanda.</p>
    </intervention>
    <intervention id="3-302" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − La ringrazio per la sua spiegazione aggiuntiva. Non esiste una decisione simile e non è possibile prenderla. Il Consiglio rispetta i diritti di ciascuno Stato membro di adottare una decisione indipendente e sovrana in merito al processo di ratifica secondo le proprie norme interne, e né il Consiglio, né la Presidenza interferiscono al riguardo.</p>
      <p sl="sl">In risposta all’onorevole McGuinness, come ho appena affermato, la scelta del metodo di ratifica del nuovo Trattato è un diritto sovrano di ogni Stato membro, che dovrebbe decidere in modo indipendente, conformemente alla sua legislazione, se indire un referendum o ratificare il nuovo Trattato in parlamento. Questo elemento non sarà modificato in alcun modo dal nuovo Trattato.</p>
      <p sl="sl">L’attuazione del Trattato di Lisbona lascerà tale questione alla competenza sovrana esclusiva di ogni Stato membro, inclusa l’Irlanda, e ciò sarà valido anche per futuri trattati.</p>
    </intervention>
    <intervention id="3-303" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Marie Panayotopoulos-Cassiotou (H-0082/08)</p>
      <p sl="unknown">Oggetto: Patto per la gioventù</p>
      <p sl="unknown">Il Consiglio ha adottato, nel quadro del Patto per la gioventù, alcune decisioni volte a rafforzare l’occupabilità dei giovani europei e la possibilità di conciliare vita professionale e familiare. Può dire il Consiglio se la nuova Presidenza intende procedere ad una valutazione dei risultati sinora raggiunti e promuovere ulteriormente questi obiettivi?</p>
    </intervention>
    <intervention id="3-304" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Vorrei richiamare l’attenzione dell’onorevole Panayotopoulos sull’ultima iniziativa del Consiglio relativa alla sua interrogazione. Il 14 febbraio scorso, il Consiglio ha adottato una serie di relazioni fondamentali sull’ulteriore attuazione del Patto europeo per la gioventù e le ha presentate alla seduta di primavera del Consiglio europeo, che inizierà domani. Tali relazioni sono basate sull’ultima analisi della Commissione dei programmi nazionali di riforma e contengono una valutazione dei progressi dell’applicazione del Patto europeo per la gioventù per il 2007.</p>
      <p sl="sl">Sulla base di quest’analisi, il Consiglio ha stabilito che, dall’adozione del Patto europeo per la gioventù nel 2005, in alcuni Stati membri la disoccupazione è calata. A livello europeo, tuttavia, il grado di disoccupazione è ancora elevato, pari a oltre il 17%. Perciò sono state elaborate le seguenti raccomandazioni per un’ulteriore applicazione del patto, e il Consiglio le riceverà questa settimana sotto forma di relazioni fondamentali.</p>
      <p sl="sl">Occupazione giovanile, cooperazione in istruzione, formazione e integrazione sociale dei giovani dovrebbero continuare a essere i compiti principali delle strategie economiche e sociali. Si dovrebbe prestare particolare attenzione ai giovani con minori opportunità, specialmente mediante una maggiore guida determinante, un sostegno multidisciplinare e misure adattate.</p>
      <p sl="sl">Nella futura attuazione della strategia di Lisbona, dovremmo tentare di sviluppare la dimensione giovanile. E’ basata su un approccio intersettoriale e su un ruolo rafforzato per i giovani. La prima raccomandazione invita agli Stati membri di concentrarsi in particolare su progetti di occupazione giovanile. A tale proposito, la Commissione sta ponendo l’accento su questioni quali: passaggio dal sistema educativo all’occupazione, relazioni lavorative incerte, flessicurezza e occupabilità dei giovani.</p>
      <p sl="sl">La Presidenza slovena ha dedicato particolare attenzione ai problemi e alle sfide dell’occupazione giovanile. Vorrei citare la conferenza internazionale intitolata “Jobs for Youth – Prosperity for All ”, che si svolgerà il prossimo mese in Slovenia nel corso di questo mandato.</p>
    </intervention>
    <intervention id="3-305" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, il testo del Patto europeo per la gioventù prevede inoltre misure volte a conciliare vita familiare e professionale. Il Consiglio ha anche deciso l’istituzione dell’Alleanza europea per le famiglie. I giovani devono godere dell’opportunità di avviare una famiglia. Quali provvedimenti intende intraprendere la Presidenza al fine di offrire tale opportunità?</p>
    </intervention>
    <intervention id="3-306" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − La realizzazione pratica spetterà a ogni Stato membro. Anticipiamo che il Consiglio europeo questa settimana adotterà certe decisioni in merito a livello politico, tra cui l’Alleanza europea per le famiglie. In breve, ci attendiamo uno slancio aggiuntivo agli sforzi in quest’ambito. Il modo in cui saranno applicati è soprattutto una questione che compete a ogni Stato membro.</p>
    </intervention>
    <intervention id="3-307" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 4 dell’onorevole Claude Moraes, sostituito dall’onorevole Glenis Willmott (H-0084/08)</p>
      <p sl="unknown">Oggetto: Cooperazione a favore dei senzatetto a livello europeo</p>
      <p sl="unknown">Il Consiglio è probabilmente a conoscenza della dichiarazione scritta 0111/2007 sulla soluzione del problema dei senzatetto recentemente presentata al Parlamento europeo. Uno degli obiettivi della dichiarazione sarà quello di sviluppare un approccio europeo per porre fine al problema dei senzatetto e a tal fine raccogliere e condividere dati statistici affidabili che saranno necessari per facilitare le misure da adottare.</p>
      <p sl="unknown">Qual è la posizione del Consiglio riguardo alla cooperazione europea in questo ambito? In particolare, ritiene il Consiglio che la condivisione di statistiche a livello europeo sarebbe un’iniziativa positiva?</p>
    </intervention>
    <intervention id="3-308" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Il Consiglio è a conoscenza dell’iniziativa del Parlamento europeo che chiede un’alleanza paneuropea per l’eliminazione dei senzatetto entro il 2015. Il Consiglio accoglie positivamente tale intervento ed è impaziente di vederne i risultati.</p>
      <p sl="sl">Vorrei ricordarvi che le questioni relative ai senzatetto in quanto parte di una politica per la sicurezza e l’inclusione sociale sono affrontate secondo il metodo di coordinamento aperto. Il comitato per la protezione sociale è responsabile di questo settore. Il metodo di coordinamento aperto ha consolidato la consapevolezza del fatto che il problema dei senzatetto sia comune a tutti gli Stati membri. Nell’elaborare piani d’azione nazionali per l’inclusione sociale per il periodo 2006-2008, i paesi membri hanno indicato la questione dei senzatetto come una delle aree strategiche prioritarie.</p>
      <p sl="sl">La relazione congiunta 2007 relativa alla sicurezza e all’inclusione sociale trattava la sfida posta dal problema dei senzatetto connessa alle misure per un’integrazione attiva. A tali misure dovremmo aggiungere numerosi altri aspetti, inclusi alloggio, assistenza sanitaria e servizi sociali. La relazione stabiliva, inoltre, che alcuni Stati membri stanno sviluppando un approccio più strutturale all’esclusione relativa agli alloggi e alla mancanza di fissa dimora.</p>
      <p sl="sl">Per quanto riguarda la questione dei dati statistici per il problema dei senzatetto in Europa, vorrei dire che, malgrado tutti gli sforzi da parte dell’Osservatorio europeo dei senzatetto, gli indicatori di questo settore sono tuttora non sviluppati in modo adeguato. Molti Stati membri non hanno affatto definito il problema dei senzatetto. Inoltre, la maggior parte degli Stati membri non dispone di dati attendibili sul numero dei senzatetto. Anche laddove esistono tali dati, è difficile confrontarli poiché la metodologia di calcolo e di sorveglianza delle tendenze si diversifica tra i singoli paesi membri.</p>
      <p sl="sl">A causa della mancanza di informazioni confrontabili relative al problema dei senzatetto, il sottogruppo di indicatori del comitato per la protezione sociale ha incluso nel suo programma di lavoro per il 2008, tra altri progetti, un’analisi della proporzione della povertà materiale rappresentata dagli alloggi, del costo delle case come dimostrato nello studio europeo delle condizioni di reddito e di vita, e ulteriori misure basate sullo studio delle dimensioni del problema dei senzatetto nell’Unione europea, che i servizi della Commissione hanno pubblicato nel 2007.</p>
      <p sl="sl">Oltre a ciò, il comitato per la protezione sociale ha indicato che la questione dei senzatetto nel 2009 sarà uno dei possibili compiti prioritari nel quadro degli sforzi finalizzati a ottenere l’inclusione sociale.</p>
    </intervention>
    <intervention id="3-309" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono rimasta soddisfatta di vedere i dati recentemente diffusi del governo del Regno Unito che mostrano che nel mio collegio elettorale, l’East Midlands, i nuovi casi di senzatetto registrati dalle autorità locali sono calati del 25% rispetto allo scorso anno. Ciò grazie alla principale priorità del governo laburista di eliminare il problema dei senzatetto e alla forte attenzione rivolta a fornire alle persone le competenze e la formazione necessarie per lasciare definitivamente le strade. Ciò è in netto contrasto con i risultati ottenuti dal precedente governo conservatore, con cui il numero dei senzatetto e di chi dorme all’addiaccio in realtà è aumentato.</p>
      <p sl="en">Pertanto il Consiglio concorda sul fatto che si tratti di un esempio di buona prassi, che dovrebbe essere condivisa e che di conseguenza sia necessario istituire una piattaforma opportuna a tal proposito a livello dell’UE?</p>
    </intervention>
    <intervention id="3-310" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − La ringrazio per l’informazione, ma capisca che in quanto rappresentante del Consiglio non ho la facoltà di commentare i dati o la situazione per un singolo Stato membro. Le condizioni che ha descritto potrebbero costituire un esempio di buona pratica, ma non posso dichiararlo come rappresentante del Consiglio.</p>
    </intervention>
    <intervention id="3-311" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 5 dell’onorevole Manuel Medina Ortega (H-0087/08)</p>
      <p sl="unknown">Oggetto: La lotta contro il crimine internazionale e la Corte di giustizia dell’UE</p>
      <p sl="unknown">Può il Consiglio fornire informazioni circa i progressi ottenuti e le proposte immediate per la messa a punto di una politica comune in materia d’asilo nell’Unione europea?</p>
    </intervention>
    <intervention id="3-995" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Nel giugno 2007 la Commissione ha pubblicato un Libro verde su un futuro sistema comune di asilo europeo. Ora il Consiglio è in attesa delle proposte della Commissione per la seconda fase di strumenti, principi e misure finalizzati a stabilire un sistema comune di asilo europeo. Tali strumenti e principi saranno adottati dal Parlamento e dal Consiglio conformemente alla procedura di codecisione.</p>
      <p sl="sl">Per i tempi di queste proposte dovremmo consultare la Commissione, che inoltre è dotata dell’iniziativa legislativa esclusiva in materia.</p>
    </intervention>
    <intervention id="3-312" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente, Mehdi Kazemi, 19 anni, ha appena perso la propria possibilità di ottenere asilo nei Paesi Bassi a seguito del rigetto della sua richiesta nel Regno Unito. Il signor Kazemi potrebbe essere trasferito in Iran e giustiziato per il reato di omosessualità.</p>
      <p sl="es">Attualmente nell’UE non esistono norme in materia e la mia domanda è se il Consiglio ritiene di poter accelerare i processi o se pensa che possiamo aspettare, ad esempio, finché la Corte di giustizia non costringa gli Stati membri a riconoscere l’asilo come un diritto umano fondamentale secondo la giurisprudenza esistente in materia di diritti umani.</p>
    </intervention>
    <intervention id="3-313" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente in carica del Consiglio, in relazione allo sviluppo di una procedura comune d’asilo, un obiettivo è accelerare il processo decisionale che determina se alle persone è concesso lo status di rifugiati o meno. Un elemento che ho ripetutamente chiesto è la compilazione di un elenco di paesi terzi sicuri al fine di sollecitare le decisioni. Potrebbe informarci su quali progressi sono stati compiuti nelle vostre discussioni sull’elaborazione di tale elenco?</p>
      <p sl="de">La mia seconda considerazione è la seguente: spesso abbiamo chiesto campagne d’informazione in modo che le persone siano a conoscenza di come funzionano le procedure d’asilo, che cosa significa immigrazione legale e quali sono le conseguenze di una richiesta d’asilo respinta o dell’immigrazione illegale.</p>
    </intervention>
    <intervention id="3-314" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − La risposta alla domanda complementare posta dall’onorevole Medina Ortega è molto chiara. Il Consiglio non è in grado di intervenire per costringere uno Stato membro a comportarsi in un modo particolare quando si tratta di decidere della concessione di asilo.</p>
      <p sl="sl">Questi sono obblighi degli Stati membri conformemente al diritto internazionale. Tuttavia, ci saranno obblighi supplementari laddove compiamo un nuovo passo verso una politica comune europea in materia di asilo, che ho descritto in precedenza, ovvero stabilire un sistema comune di asilo.</p>
      <p sl="sl">Onorevole Pirker, non posso aggiungere nulla a ciò che ho dichiarato nell’introduzione. Il progetto previsto dovrà essere presentato dalla Commissione europea. Suggerisco di porre la domanda anche alla Commissione.</p>
    </intervention>
    <intervention id="3-316" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Onorevoli colleghi, proseguiamo. Le seguenti interrogazioni non saranno prese in esame poiché considerate non ricevibili:</p>
      <p sl="unknown">la prima perché analoga a un’interrogazione presentata in febbraio;</p>
      <p sl="unknown">le interrogazioni nn. 7 e 8 riguardano questioni relative alla situazione politica del Ciad su cui si è svolta una discussione prima del Tempo delle interrogazioni.</p>
      <p sl="unknown">Interrogazione n. 9 dell’onorevole Jim Higgins (H-0093/08)</p>
      <p sl="unknown">Oggetto: Trasporto di liquidi</p>
      <p sl="unknown">Il Consiglio potrebbe rilasciare una dichiarazione sui negoziati UE, con il Canada e gli Stati Uniti in materia di trasporto di liquidi attraverso gli aeroporti facendo sapere anche se il Consiglio confida che i problemi principali possano essere risolti in breve tempo?</p>
    </intervention>
    <intervention id="3-317" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − L’unica risposta che posso fornire all’onorevole Higgins è che non posso replicare a questa domanda poiché rientra nelle competenze della Commissione europea. Questa tematica è di sua competenza e, purtroppo, non posso rispondere in maniera congrua.</p>
    </intervention>
    <intervention id="3-318" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Signor Presidente, comprendo che il Presidente in carica del Consiglio non sia in grado di rispondere. Chiaramente, questa situazione si sta protraendo troppo. Le autorità e i governi di Canada e Stati Uniti non capiscono che noi dell’Unione europea abbiamo una soluzione? Una soluzione che è pratica, semplice ed efficace.</p>
      <p sl="ga">Vorrei chiedere alla Commissione o al Presidente in carica del Consiglio per quale motivo il Canada o gli Stati Uniti non accettino tale soluzione. La causa di ciò è costituita dagli attacchi dell’11 settembre agli Stati Uniti. Si tratta di una misura di sicurezza. E’ molto difficile da capire perché non sia possibile ammettere questa soluzione ovunque nel mondo.</p>
    </intervention>
    <intervention id="3-319" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, chiediamo sempre vengano prese misure appropriate riguardo alla nostra reazione, e in particolare alla prevenzione, nei confronti del terrorismo, ragione per cui è stato promosso questo particolare provvedimento.</p>
      <p sl="de">Tuttavia, questo strumento è tuttora davvero efficace, o i terroristi hanno già individuato metodi per eludere questi controlli?</p>
      <p sl="de">Che cosa si potrebbe fare per armonizzare i controlli? Anche se disponiamo di un’unica serie di disposizioni, la loro attuazione varia decisamente da un aeroporto all’altro, e ciò genera problemi e disagio.</p>
    </intervention>
    <intervention id="3-320" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Cercherò di rispondere ad alcuni dei punti proposti nelle domande complementari. I limiti a liquidi, spray , gel e articoli simili per i passeggeri aerei sono stati introdotti per una ragione, in risposta alla minaccia che è stata espressa in modo serio e chiaro, una minaccia alla sicurezza dell’aviazione civile.</p>
      <p sl="sl">Siamo stati informati che gli esperti di molti settori stanno cercando a fondo soluzioni e tecnologie che rendano più semplice individuare un pericolo reale, e in questo modo facilitare il trasporto di liquidi, spray , gel e articoli simili nel bagaglio a mano dei passeggeri.</p>
      <p sl="sl">Molti dibattiti in merito sono stati condotti in numerose sedi, soprattutto dall’Organizzazione per l’aviazione civile internazionale. Stiamo seguendo tali discussioni, ma finora non ci sono conclusioni. Se e quando accadrà qualcosa, ci attendiamo che la Commissione agisca in maniera adeguata.</p>
    </intervention>
    <intervention id="3-322" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Onorevoli colleghi, non disponiamo di molto tempo, in effetti soltanto di sei minuti, siccome il Consiglio mi ha informato che dovrà lasciare l’Aula alle 19.30. Tuttavia, abbiamo tempo sufficiente per rispondere alle prossime due interrogazioni.</p>
      <p sl="unknown">Presidente . − Poiché vertono sullo stesso argomento, annuncio congiuntamente le seguenti interrogazioni:</p>
      <p sl="unknown">l’</p>
      <p sl="unknown">interrogazione n. 10 dell’onorevole Mairead McGuinness (H-0095/08)</p>
      <p sl="unknown">Oggetto: Prospettiva dell’Unione per i Balcani occidentali</p>
      <p sl="unknown">Il destino dei Balcani occidentali sarà inevitabilmente di particolare interesse per il paese che detiene attualmente la presidenza del Consiglio. Alla luce dei recenti sviluppi legati allo statuto del Kosovo, intende il Consiglio impegnarsi attivamente per integrare ulteriormente i paesi dei Balcani occidentali nelle strutture UE?</p>
      <p sl="unknown">l’</p>
      <p sl="unknown">interrogazione n. 11 dell’onorevole Silvia-Adriana Ţicău (H-0106/08)</p>
      <p sl="unknown">Oggetto: Sviluppo delle relazioni tra l’Unione europea e i paesi dei Balcani occidentali</p>
      <p sl="unknown">La Presidenza slovena ha dichiarato che lo sviluppo delle relazioni tra l’Unione europea e i paesi dei Balcani occidentali costituisce una delle sue priorità. Quali sono gli orientamenti principali che il Consiglio intende seguire in vista dello sviluppo futuro degli accordi tra l’Unione e detti paesi?</p>
      <p sl="unknown">e l’</p>
      <p sl="unknown">interrogazione n. 12 dell’onorevole Dimitrios Papadimoulis (H-0119/08)</p>
      <p sl="unknown">Oggetto: Ruolo della missione dell’Unione europea in Kosovo</p>
      <p sl="unknown">Il primo ministro del Kosovo ha affermato in alcune recenti dichiarazioni che la proclamazione dell’indipendenza è questione di giorni. Il ministro degli esteri russo ha da parte sua dichiarato che la missione dell’Unione europea in Kosovo andava collegata con una nuova risoluzione del Consiglio di sicurezza delle Nazioni Unite sulla presenza della comunità internazionale in Kosovo.</p>
      <p sl="unknown">Qual è il mandato e qual è il calendario della missione dell’Unione europea in Kosovo? Prevede il Consiglio una nuova risoluzione del Consiglio di sicurezza delle Nazioni Unite in merito a qualsivoglia cambiamento nella presenza della comunità internazionale in Kosovo?</p>
    </intervention>
    <intervention id="3-323" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Vorrei replicare a tutte e tre le domande insieme, pertanto la risposta sarà più lunga, ma si tratta di un argomento particolarmente attuale in questo momento.</p>
      <p sl="sl">Il Consiglio è determinato a continuare a sostenere la prospettiva europea per i Balcani occidentali, in modo da renderla più assimilabile ai cittadini della regione. Tra l’altro, accelererà l’avvio del dialogo con i paesi della zona in merito alla liberalizzazione delle regolamentazioni in materia di visti.</p>
      <p sl="sl">Durante la seduta di lunedì 10 marzo, il Consiglio ha accolto la seduta inaugurale del Consiglio di cooperazione regionale, che ha segnato il passaggio ufficiale del patto di stabilità a questo nuovo Consiglio. L’istituzione di tale organismo è la prova di grandi progressi a livello di cooperazione regionale nei settori della democrazia, dell’economia e della sicurezza.</p>
      <p sl="sl">Il Consiglio ha sottolineato la rilevante importanza della cooperazione regionale e di buone relazioni di vicinato, nonché la necessità di sforzi rinnovati sotto tutti i punti di vista al fine di individuare, tramite un approccio costruttivo ai negoziati, soluzioni bilaterali accettabili per questioni irrisolte sui rapporti con paesi vicini.</p>
      <p sl="sl">Nelle sue decisioni del 18 febbraio il Consiglio ha confermato la propria risolutezza nel fornire un sostegno pieno ed efficace alla prospettiva europea per i Balcani occidentali. Si chiede alla Commissione di impiegare gli strumenti comunitari per stimolare lo sviluppo economico e politico e offrire misure concrete più ampie a livello regionale per passi avanti in questa direzione.</p>
      <p sl="sl">A tale proposito vorrei menzionare un evento molto importante: il 5 marzo la Commissione europea ha pubblicato una comunicazione speciale relativa ai Balcani occidentali. In questo documento la Commissione ha proposto una serie di misure tangibili per approfondire ulteriormente le relazioni tra l’Unione europea e i paesi della regione. Questa comunicazione e il consolidamento della prospettiva europea per i paesi dei Balcani saranno l’argomento principale della riunione informale dei ministri degli Esteri dell’Unione europea, programmata per la fine del mese in Slovenia.</p>
      <p sl="sl">La Presidenza slovena ha mostrato particolare attenzione per i Balcani occidentali. La stabilità di questa regione è di importanza decisiva per la sicurezza e la prosperità dell’intera Unione europea. Tra le altre, nel 2008 sono possibili le seguenti attività: revisione dell’agenda di Salonicco del 2003, conclusione di numerosi accordi di stabilizzazione e associazione, e rafforzamento della cooperazione nella regione in vari ambiti.</p>
      <p sl="sl">Per la mancanza di tempo, cercherò di presentare brevemente i principali obiettivi del Consiglio dell’Unione europea relativi ai singoli paesi. Poiché il Kosovo è stato citato in una delle interrogazioni, riferirò brevemente in merito.</p>
      <p sl="sl">La Presidenza tuttora ritiene sia necessaria una soluzione a lungo termine per lo stato del Kosovo nell’agenda generale di un futuro europeo per i Balcani occidentali. I processi di stabilizzazione e associazione costituiscono un quadro strategico sviluppato dall’Unione europea per le proprie politiche nei confronti dei Balcani occidentali. Gli strumenti di questo quadro sono applicabili anche al Kosovo.</p>
      <p sl="sl">Vorrei nuovamente ricordarvile decisioni del Consiglio del 18 febbraio, quando ha rinnovato il suo impegno per l’appoggio pieno ed efficace a un futuro europeo per i Balcani occidentali. Il Consiglio ha esortato la Commissione a usare gli strumenti comunitari per stimolare lo sviluppo economico e politico e offrire misure concrete più ampie a livello regionale per avvicinarsi a questo obiettivo.</p>
    </intervention>
    <intervention id="3-324" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, so che abbiamo poco tempo, ma ritengo sia interessante che sia cambiata la visione da quando ho presentato questa interrogazione, e accolgo con favore il fatto che il Presidente in carica del Consiglio ci abbia aggiornati nel dettaglio delle sue particolari e ovvie preoccupazioni riguardanti la regione. Potrei solo chiedergli, specificatamente in relazione alla missione dell’UE in Kosovo, che è sola e piuttosto impreparata in questa fase: può garantirci che trarremo insegnamenti da questo intervento e saremo pronti a offrire un sostegno simile ad altri paesi della regione se e quando saremo invitati a farlo?</p>
    </intervention>
    <intervention id="3-325" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Grazie per i dettagli, ma avrei preferito avere alcune informazioni aggiuntive. Sappiamo che, nel luglio 2006, è stato siglato il trattato sull’energia per attirare investimenti in merito, e che nel 2007 è stato adottato un elenco di progetti prioritari per infrastrutture energetiche nella regione ed è stato firmato un memorandum sulle questioni sociali.</p>
      <p sl="ro">Siamo inoltre coscienti che è prevista la firma di un trattato comunitario sui trasporti con i paesi della regione al fine di creare un mercato nazionale nel settore dei trasporti su strada, su rotaia e su canali navigabili interni. E’ stato altresì definito un elenco di progetti prioritari relativi ai trasporti e avrei voluto ottenere più particolari dal Consiglio …</p>
    </intervention>
    <intervention id="3-326" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Per quanto riguarda la prima domanda dell’onorevole McGuinness: la missione dell’Unione europea in Kosovo fa parte della politica estera e di sicurezza comune dell’UE, ovvero si tratta di una “missione dell’Istituto per la politica di sicurezza e di difesa (ISDP)” della PESC. Tuttavia, non è l’unica missione nei Balcani occidentali. La missione ISDP in Bosnia-Erzegovina è una fra le tante, e ha uno status simile, vale a dire che si tratta di una missione di polizia dell’Unione europea. Analogamente, nell’ex Repubblica iugoslava di Macedonia c’era la missione PROXIMA, ormai terminata.</p>
      <p sl="sl">Desidero accentuare l’importanza della missione in Kosovo per cui è stata adottata la decisione. Spesso si sottolinea che l’Unione europea è divisa sullo status del Kosovo. Tale divisione in effetti è evidente, ma le persone si dimenticano dell’unità dell’Unione europea in questioni importanti quali, ad esempio, la missione europea, per la quale è stato raggiunto un accordo e che speriamo sia operativa secondo programma.</p>
      <p sl="sl">Ora la domanda dell’onorevole Ţicău. Abbiamo già stabilito una cooperazione regionale nel quadro della dichiarazione sull’energia per l’Europa sudorientale. Stiamo considerando anche altri settori in cui, con misure concrete, possiamo essere in grado di rafforzare la reale integrazione dei paesi dei Balcani occidentali e consolidare i loro legami con l’Unione europea.</p>
      <p sl="sl">Lei ha citato i trasporti. Sì, si tratta di uno degli ambiti che stiamo analizzando, ma ne esistono altri, quali la cooperazione nella ricerca, nella scienza e nell’istruzione. Vorrei sottolineare in particolare l’importanza della liberalizzazione dei requisiti per il visto per questi paesi, che resta uno dei nostri obiettivi. Speriamo di realizzarlo presto. Con la Presidenza slovena sono già stati avviati i negoziati con la maggior parte dei paesi dei Balcani occidentali sulla graduale liberalizzazione dei requisiti per il visto.</p>
    </intervention>
    <intervention id="3-327" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Il modo in cui l’Europa considera i paesi dei Balcani ha un impatto rilevante e una grande importanza per la stabilità nella regione e su scala europea e globale.</p>
      <p sl="sk">La dichiarazione d’indipendenza del Kosovo ha sparso i semi dell’odio tra i serbi e gli albanesi kosovari, compromettendo le loro fragili relazioni. Considerando che anche la Slovenia fa parte dei Balcani, quale soluzione la Presidenza pensa sia sostenibile per garantire pace e stabilità nella regione? Sarà possibile senza l’approvazione della Serbia?</p>
    </intervention>
    <intervention id="3-328" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Presidente, signor Presidente in carica del Consiglio, nella sua risposta relativa al Kosovo non ha mai menzionato “l’ONU” o “legalità internazionale”! Le chiedo: la prospettiva europea per i Balcani occidentali può essere sostenuta aggirando l’ONU e violando la legalità internazionale? Inoltre, siccome il Consiglio accoglie positivamente, nella sua comunicazione, la presenza internazionale in Kosovo invocata dalla risoluzione 1244 dell’ONU, posso domandarle se possiamo scegliere da un menu à la carte ? E’ possibile o no, oppure lei opta solo per quegli elementi che la soddisfano?</p>
    </intervention>
    <intervention id="3-329" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Vi ringrazio per queste domande complementari. Per quanto riguarda la domanda dell’onorevole Pleštinská, non sono in grado e non oso prevedere, dal punto di vista personale o di rappresentante del Consiglio, una possibile soluzione a lungo termine per lo status del Kosovo. E’ un fatto che la soluzione desiderabile sarebbe un accordo tra le parti interessate. Come sappiamo, sono avvenuti lunghi negoziati in merito, ma non sono terminati con un accordo.</p>
      <p sl="sl">Sarebbe ugualmente auspicabile per il Consiglio di sicurezza delle Nazioni Unite prendere una posizione su tale questione, ma, come sappiamo, non è accaduto. E’ per questo motivo che l’Unione europea ha reagito alla dichiarazione d’indipendenza del Kosovo come abbiamo visto, il 18 febbraio, con le decisioni e le risoluzioni del Consiglio “Affari generali e relazioni esterne”. Questo è il quadro in cui si è raggiunto un accordo in seno all’Unione europea. Come sappiamo, questo quadro consente agli Stati membri di prendere le proprie decisioni relative allo sviluppo delle relazioni con il Kosovo.</p>
      <p sl="sl">In risposta alla domanda dell’onorevole Papadimoulis, ovvero l’opinione, vorrei sottolineare che non c’è dubbio che la prospettiva europea per i Balcani occidentali includa anche il Kosovo. Il Kosovo fa parte della regione che ha già ottenuto una prospettiva europea a Salonicco nel 2003, e non è cambiato nulla.</p>
      <p sl="sl">Ciò è ovvio dalla comunicazione della Commissione europea menzionata in precedenza, pubblicata il 5 marzo di quest’anno, che contiene una speciale sezione dedicata al Kosovo.</p>
    </intervention>
    <intervention id="3-330" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
    </intervention>
  </section>
  <section id="creitem23" title="16. Miglioramento della qualità di vita degli anziani (discussione)">
    <intervention id="3-334" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione di Neena Gill, a nome della commissione per l’industria, la ricerca e l’energia, sulla proposta di decisione del Parlamento europeo e del Consiglio relativa alla partecipazione della Comunità a un programma di ricerca e sviluppo avviato da vari Stati membri per il miglioramento della qualità della vita degli anziani attraverso l’uso delle tecnologie dell’informazione e della comunicazione (TIC) [COM(2007)0329 - C6-0178/2007 - 2007/0116(COD) ].</p>
    </intervention>
    <intervention id="3-335" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . − Signor Presidente, sono molto lieto di sostituire la mia collega, il Commissario Viviane Reding, nell’introdurre un argomento di tale importanza e interesse.</p>
      <p sl="en">L’invecchiamento della popolazione in Europa lancia ovviamente sfide significative alla nostra società e alla nostra economia. Oggi, per ogni pensionato ci sono ancora cinque persone che adempiono ai propri oneri fiscali. Entro il 2025 questo rapporto scenderà a tre lavoratori ogni pensionato, ed entro il 2050 a due ogni pensionato. Il costo dell’assistenza, soprattutto del crescente gruppo di individui oltre gli 80 anni, sta aumentando rapidamente. Siamo a buon diritto preoccupati di garantire una buona qualità di vita, nonché una sostenibilità finanziaria dell’assistenza sanitaria e sociale per gli anziani.</p>
      <p sl="en">Allo stesso tempo, sottolineo che una popolazione che invecchia rappresenta anche una grande opportunità e un mercato promettente per nuovi prodotti e servizi per un invecchiamento attivo e una vita indipendente. Siamo tutti convinti di essere in grado e di dover utilizzare le tecnologie dell’informazione e della comunicazione per invecchiare bene in Europa. Il programma congiunto Domotica per categorie deboli (Ambient assisted living, ALL) contribuirà ad affrontare queste sfide e sfruttare le opportunità. Si tratta inoltre di un’innovativa cooperazione degli Stati membri in ricerca e sviluppo orientati al mercato, che merita il sostegno europeo.</p>
      <p sl="en">Gli emendamenti di compromesso che avete suggerito, hanno di certo favorito il rafforzamento della dimensione europea dell’iniziativa, chiarendone il margine d’azione, i ruoli e gli impegni degli Stati membri. Questo aspetto si rivelerà utile nel garantire il successo di questo importante tentativo europeo a vantaggio di noi tutti.</p>
    </intervention>
    <intervention id="3-336" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">relatrice . − Signor Presidente, migliorare la qualità di vita della popolazione europea che invecchia, come abbiamo appreso, rappresenta una delle maggiori sfide che ci attendono in Europa.</p>
      <p sl="en">La struttura della nostra società sta cambiando, e abbiamo bisogno di adattarci, di garantire qualità di vita e un’esistenza autonoma per gli anziani, che altrimenti sono a rischio di esclusione.</p>
      <p sl="en">Occorre assicurare che questa nuova società sia inclusiva nonché garantire che il crescente numero di anziani sia pienamente in grado di prendere parte alla società poiché, tra il 2010 e il 2030, i cittadini europei di età compresa tra i 65 e gli 80 anni aumenteranno del 40%.</p>
      <p sl="en">Questa popolazione che invecchia avrà serie implicazioni per molti ambiti politici: sociale, occupazionale, degli alloggi, educativo, formativo, dell’assistenza sanitaria e del sostegno sociale. Pertanto occorre un approccio esauriente e non frammentario all’invecchiamento.</p>
      <p sl="en">La presente relazione è frutto delle iniziative da parte degli Stati membri ai sensi dell’articolo 169, che sono cofinanziate dalla Commissione per 150 milioni di euro su cinque anni. Ciò favorirà l’industria e gli istituti di ricerca europei nello sviluppo di nuovi e avanzati servizi, prodotti e soluzioni nel campo delle TIC per migliorare la qualità di vita degli anziani.</p>
      <p sl="en">Oggi sono state elaborate tecnologie che aiutano a ovviare a problemi quali perdita di memoria, vista, udito, mobilità. E’ già iniziato un lavoro consistente, ma spesso non c’è consapevolezza né un utilizzo diffuso. Spero, quindi, che questa iniziativa servirà realmente e contribuirà a risolvere i problemi sociali.</p>
      <p sl="en">Sono molto lieta di annunciare di aver visto, in maniera diretta, da molte parti, soprattutto nella mia regione, il West Midlands, in che modo una casa tradizionale possa essere modificata con l’uso di tecnologie di assistenza che permetteranno un ambiente domestico più sicuro e accessibile.</p>
      <p sl="en">Sono orgogliosa che la mia regione sia stata all’avanguardia nel settore delle tecnologie di assistenza, non solo in considerazione degli anziani, ma che siano state sviluppate soluzioni analoghe anche per aiutare le persone disabili.</p>
      <p sl="en">Pertanto, l’AAL dovrebbe rivelarsi uno stimolo effettivo a questo tipo di attività in tre ambiti. Primo, la ricerca a livello UE avrà un coordinamento centrale, consentirà lo sviluppo di prodotti accessibili, e li introdurrà sul mercato.</p>
      <p sl="en">Il nostro obiettivo dovrebbe essere quello di diventare il polo di eccellenza in questo settore, e dovrebbe esserci uno scambio di conoscenza e di migliore pratica in Europa.</p>
      <p sl="en">Questo risultato è raggiungibile se i paesi partecipanti s’impegneranno davvero. Quindi, sono lieta che il Consiglio abbia concordato 0,2 milioni di euro come contributo minimo per ogni paese partecipante, insieme a un unico sistema comune di valutazione e criteri di ammissibilità, nella speranza che ciò aumenti il coordinamento, la trasparenza e la credibilità del programma.</p>
      <p sl="en">Secondo, l’iniziativa avvantaggerà l’industria europea, che ha un enorme potenziale in quest’ambito. Quindi invito l’associazione AAL a sviluppare modelli aziendali efficaci per questi prodotti e servizi basati sulle TIC, che costituiscono la soluzione per prezzi più contenuti e per l’immissione di tali prodotti sul mercato.</p>
      <p sl="en">Occorre inoltre garantire che le PMI possano partecipare e che dispongano di equo accesso a ricerca e possibilità di finanziamento. Tuttavia, per ottenere un successo, è essenziale che il programma consideri lo sviluppo di norme a livello UE e interoperabilità al fine di diventare leader mondiali nel campo delle tecnologie di assistenza. Esiste l’urgente necessità di eliminare gli ostacoli tecnici e normativi che intralciano la crescita di questo settore. Non dimentichiamoci che il resto del mondo, come Stati Uniti, Giappone e perfino Cina, sta affrontando simili sfide demografiche. Pertanto, è nostro compito sviluppare un vantaggio concorrenziale a livello globale.</p>
      <p sl="en">Il programma AAL non prevede solo di migliorare la vita autonoma, ma può anche contribuire a realizzare gli obiettivi della strategia di Lisbona. Tuttavia, per fare ciò, occorrono azione e pensiero congiunti con altri programmi, per quanto riguarda creazione di posti di lavoro e crescita economica, in questo settore.</p>
      <p sl="en">Terzo, sebbene la tecnologia possa migliorare la qualità di vita per gli anziani, ciò avverrà solo se si risolveranno alcune questioni principali: rendere i prezzi sostenibili in modo che tutti riescano ad accedervi, praticabilità della nuova tecnologia (facendo sì che gli anziani e il loro personale assistenziale ottengano la formazione per comprenderla), e, poiché potremmo vivere in una società dell’informazione, ma non ancora in una società inclusiva, numerosi anziani devono affrontare l’esclusione. Occorre pertanto rendere Internet più accessibile e mettere a disposizione una formazione, e permettere agli anziani di essere coinvolti dal punto di vista sociale, nonché di svolgere le loro attività quotidiane che possono essere facilitate, quali la spesa, il pagamento delle bollette e fissare appuntamenti. Ma la disponibilità di questi elementi non deve dipendere da un divario geografico in Europa. Non voglio assistere a un’Europa a due velocità rispetto alla sfida demografica europea.</p>
      <p sl="en">Si tratta soltanto dell’inizio. Abbiamo ancora molto da fare, e spero che questo programma rappresenti un precedente per ulteriori attività e iniziative da parte di Commissione e Consiglio.</p>
    </intervention>
    <intervention id="3-337" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">relatrice per parere della commissione per i diritti della donna e l’uguaglianza di genere . − Signor Presidente, l’invecchiamento della popolazione d’Europa rappresenta una sfida per l’intera società europea. La speranza media di vita oggi è pari a 80 anni e ci si attende un aumento del 40% delle persone in età pensionabile entro il 2030.</p>
      <p sl="pl">L’Unione europea dovrebbe adottare un approccio ad ampio spettro nei confronti di questa sfida, poiché le tendenze demografiche influiscono su molti settori della politica, tra cui occupazione, istruzione, assistenza sociale e sanitaria. L’obiettivo complessivo del programma di ricerca e sviluppo in questione è migliorare la qualità di vita degli anziani e rafforzare la base industriale d’Europa. E’ finalizzato a realizzare tale iniziativa sviluppando le TIC, che aiuteranno gli anziani a ottimizzare la loro qualità di vita, a continuare a rimanere in buona salute e attivi sul lavoro e nella società.</p>
      <p sl="pl">Le competenze e l’esperienza acquisite dagli anziani costituiscono un’importante risorsa, soprattutto in una società della conoscenza. E’ inoltre opportuno sottolineare che una società che invecchia contiene una percentuale più elevata di donne rispetto agli uomini, per la loro più lunga un’aspettativa di vita. Si deve quindi tenere conto del fattore di genere quando si concepisce e si valuta il programma. Infine, vorrei ringraziare l’onorevole Gill, la relatrice, per un documento molto accurato.</p>
    </intervention>
    <intervention id="3-338" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE-DE . – E’ positivo che per una volta oggi stiamo parlando del cambiamento demografico in Europa in un modo diverso, non come un elemento che genera esclusivamente costi e persone che necessitano di assistenza; accade così che offra anche un’opportunità molto importante. Io stesso tratterò con soddisfazione l’economia d’argento: se si esamina attentamente il programma, si noterà una questione relativa alla qualità di vita, pertanto qual è il dilemma dell’Europa?</p>
      <p sl="nl">Da un lato, disponiamo di una conoscenza fondamentale molto valida, ma le innovazioni sul mercato richiedono troppo tempo. Abbiamo a disposizione Internet e la banda larga da lungo tempo, e ora le persone con mobilità limitata hanno un accesso adeguato ai servizi anche tramite la rete. Questo elemento può cambiare la situazione e ciò costituisce un’opportunità.</p>
      <p sl="nl">Dall’altro, sono lieto che nel Settimo programma quadro sia stato assegnato mezzo miliardo di euro alla ricerca di base, e in effetti la Comunità europea compenserà questo mezzo miliardo mediante gli Stati membri e le imprese. E’ positivo introdurre questa conoscenza in quanto fornisce un collegamento con il mercato.</p>
      <p sl="nl">Come l’onorevole Gill ha già affermato, è molto importante che in Europa convertiamo il mercato distorto e frammentato e introduciamo migliori norme per accrescere l’inclusione. In America o in Cina, ad esempio, questo problema non esiste. Abbiamo sistemi finanziari molto diversi. Pertanto, è necessario introdurre la tecnologia e una consultazione con partner a livello nazionale. Per questa ragione, sarebbe favorevole unire gli Stati membri, e coinvolgere sempre tre paesi in ogni progetto. Talvolta questa operazione è complicata, ma ritengo che sia necessaria al fine di impiegare rapidamente la conoscenza.</p>
      <p sl="nl">Occorre valutare alcuni punti del programma e sono molto curioso delle tecnologie che esistono, e se le applicazioni delle TIC possano essere usate in maniera efficace. Penso e spero che gli utenti rivestano un ruolo predominante in questo programma; ringrazio la relatrice per il grande impegno profuso in merito alla questione e in particolare per il contenuto della sua relazione.</p>
    </intervention>
    <intervention id="3-339" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">a nome del gruppo PSE . – A causa della mancanza di politiche volte a promuovere un rialzo del tasso di natalità e certi servizi per la crescita e l’assistenza ai bambini, entro il 2025 la parte di popolazione di età superiore ai 65 anni aumenterà tra il 20% e il 28%.</p>
      <p sl="ro">I cittadini anziani presentano esigenze speciali e la società deve affrontare un cambiamento al fine di soddisfarle. Occorrono alloggi idonei, sviluppo di assistenza sanitaria e servizi di cura per tale categoria. In questo quadro, il ruolo delle TIC è sempre più rilevante. Televisione digitale, telefoni cellulari, computer e persino Internet sono già usati da alcune persone anziane. Molti cittadini comunicano con i propri figli in paesi stranieri tramite Internet e webcam , a prescindere dal fatto che si trovino in zone rurali o urbane.</p>
      <p sl="ro">Tuttavia, il numero di cittadini europei di età superiore ai 65 anni che usa Internet è pari solo al 10%. Occorre notare che più del 21% dei cittadini di oltre 50 anni è affetto da gravi disabilità uditive, visive o motorie, che rendono difficile per loro avvalersi delle usuali apparecchiature delle TIC.</p>
      <p sl="ro">Nel giugno 2007 la Commissione ha esortato gli Stati membri e l’industria del settore a sostenere l’attuazione del piano d’azione “Integrazione degli anziani nella società dell’informazione”. In questo contesto, il programma relativo all’assistenza per l’autonomia a livello domestico, sviluppato nell’ambito del 7° Programma quadro di ricerca, disporrà di un finanziamento pari a 150 milioni di euro dal bilancio comunitario e gli Stati membri investiranno almeno la stessa cifra nel periodo 2008-2013, con ciò intendo i paesi partecipanti, ovviamente.</p>
      <p sl="ro">Gli obiettivi di questo programma sono: promozione dello sviluppo di prodotti, servizi e sistemi innovativi basati sulle TIC per gli anziani, creazione di una massa critica per la ricerca, lo sviluppo e l’innovazione specifici a livello UE nel campo delle tecnologie e dei servizi per gli anziani nella società dell’informazione, miglioramento delle condizioni di utilizzo dei risultati di ricerca da parte delle imprese.</p>
      <p sl="ro">Qualsiasi Stato membro può partecipare al programma. A due anni dall’avvio dell’iniziativa, la Commissione elaborerà una relazione intermedia e nel 2013 una valutazione finale in merito. Ritengo che gli anziani meritino una possibilità, abbiamo questo dovere! Mi congratulo con la relatrice.</p>
    </intervention>
    <intervention id="3-340" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, signor Commissario, oggi era nuovamente presente un gruppo di visitatori. Si tratta di una situazione consueta per molti dei miei colleghi. Abbiamo gruppi di visitatori, alcuni grandi, altri piccoli, e i gruppi maggiori appartengono alla generazione d’argento. Era il caso del gruppo di oggi: 60 persone, estremamente interessate, impegnate in modo reale, molto attive e ci sono sempre più situazioni simili. E’ sicuramente la sfida per l’Europa.</p>
      <p sl="de">Il cambiamento demografico spesso è considerato una minaccia. I dati parlano da soli. Tra il 2010 e 2030 ci si attende che il numero di cittadini europei di età compresa tra i 65 e gli 80 anni aumenti del 40%. Tuttavia, al pari dell’onorevole van Nistelrooij, non ritengo sia un pericolo, ma che rappresenti un’importante opportunità per gli europei di dimostrare che siamo la regione del mondo più impegnata per un’elevata qualità della vita in ogni fase dell’esistenza delle persone e per ogni livello di età. Occorre manifestare maggiore interesse per gli anziani, e dobbiamo garantire di agire come cittadini d’Europa, la regione del mondo che tutela la vita.</p>
      <p sl="de">Vorrei congratularmi con la Commissione per questa proposta. Il programma Domotica per categorie deboli (Ambient Assisted Living , AAL) unisce questa significativa tendenza, vale a dire il cambiamento demografico, più marcato in Europa che in altre regioni, ai nostri sforzi in ricerca e innovazione. Siamo vigorosamente impegnati nelle tecnologie TIC e AAL collega i due aspetti.</p>
      <p sl="de">E’ piuttosto evidente, onorevoli colleghi, che non disponiamo di competenza diretta, in quanto Unione europea, per quanto riguarda norme in materia di anziani, di costruzione delle case, e così via. Tuttavia, impiegando questi programmi pilota, possiamo promuovere migliori pratiche e conciliare iniziative valide già intraprese dagli Stati membri e applicare loro un marchio di qualità, in modo che servano davvero come modello per gli altri. Onorevoli colleghi, con tale programma la Commissione contribuisce a ridurre il cosiddetto divario digitale tra le generazioni nella nostra società.</p>
      <p sl="de">Vorrei ringraziare l’onorevole Neena Gill, la relatrice, per aver trasmesso questo messaggio in modo molto chiaro, più di altri relatori, devo dire. Desidero porgerle i miei più sinceri ringraziamenti. L’onorevole Gill ha difeso molto coraggiosamente la posizione del Parlamento durante il dialogo a tre, e ha garantito che fossero comunicate in modo efficace le nostre argomentazioni. Non esiste la necessità di nasconderci. In quanto rappresentante di quest’Aula, permettetemi di dire che auguriamo al programma AAL il maggiore successo. I nostri migliori auguri.</p>
    </intervention>
    <intervention id="3-341" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">a nome del gruppo UEN. – La ringrazio signor Presidente. I fattori demografici, economici e sociali in Europa richiedono soluzioni che approfittino dell’esperienza professionale e culturale degli anziani, garantendo che le loro condizioni di vita siano di elevata qualità e riducendo la spesa derivante da tale tendenza demografica.</p>
      <p sl="lv">Il programma presentato dalla Commissione è una risposta a questa esigenza e, in parte, anche alla ricerca di metodi volti a promuovere progressi tecnologici nel settore. In effetti, il divario digitale, ovvero le barriere all’uso delle tecnologie dell’informazione e della comunicazione, talvolta persino a operazioni molto banali, esclude una quota significativa della popolazione più anziana da una vita socioeconomica attiva e limita l’opportunità di approfittare dell’assistenza e dei nuovi servizi tecnologici forniti.</p>
      <p sl="lv">Appoggio la proposta della Commissione in ogni punto, ma occorre ammettere che si stanno sviluppando a una rapidità inaudita le tecnologie dell’informazione e della comunicazione in settori in cui c’è richiesta a livello commerciale. Analogamente, mentre concordo con la Commissione anche sul fatto che il potere d’acquisto degli anziani stia aumentando, dobbiamo tuttavia riconoscere che persistono notevoli differenze nei livelli di reddito tra gli Stati membri.</p>
      <p sl="lv">Vorrei sottolineare che i risultati delle proposte della Commissione non consisteranno esclusivamente nell’esistenza delle tecnologie in sé, ma anche in opportunità e incentivi per gli anziani al fine di apprendere, in quelle zone d’Europa in cui questo aspetto è di particolare importanza per ridurre le disparità regionali e a livello di redditi. Il compito più difficile, tuttavia, sarà superare il divario digitale nel contenuto delle informazioni. A tale proposito, laddove permane il divario digitale tra i piccoli e i grandi paesi e tra le piccole e grandi economie, superarlo tra le generazioni è l’incarico più complicato dal punto di vista economico.</p>
      <p sl="lv">Signor Presidente, benché la dichiarazione ministeriale sull’e-inclusion , che è servita come base per il documento in discussione oggi, sia stata adottata nel 2006 a Riga, la capitale della Lettonia, il paese non partecipa al programma. A tale proposito, ho una domanda, a cui anche la relatrice ha fatto riferimento, relativa alla misura in cui è nell’interesse degli Stati coinvolti nel programma che altri paesi membri siano inclusi nel finanziamento del Settimo programma quadro, laddove questo finanziamento resta invariato.</p>
    </intervention>
    <intervention id="3-342" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM. – Signor Presidente, è un vecchio mondo divertente. Da un lato, in una relazione sulla salute stiamo cercando di capire in che modo staccare i nostri bambini dai computer e far sì che escano a giocare e, dall’altro, stiamo tentando di persuadere i nostri anziani a sedere di fronte al computer e utilizzarlo.</p>
      <p sl="en">Ma, seriamente, i computer hanno molto da offrire agli anziani, soprattutto agli abitanti delle zone rurali o a coloro la cui salute tende a isolarli. Eppure, affinché gli anziani siano in grado di unirsi alla comunità delle TI, la tecnologia deve essere prima di tutto facile da usare, economica, accessibile a tutti e a basso costo di manutenzione. Con un crescente numero di anziani in Europa, sviluppare tecnologie a favore della categoria può migliorare la loro qualità di vita e aiutarli a vivere in modo autonomo a lungo. Promuovere computer per le persone anziane è certamente una grande idea commerciale. Se mancano loro alcune competenze tecniche, hanno molto tempo a disposizione per usare tale supporto e il desiderio di tenersi in contatto con gli altri. Costituiscono un mercato in attesa degli avvenimenti.</p>
    </intervention>
    <intervention id="3-343" speaker_id="38603" name="Desislav CHUKOLOV" is_mep="True" mode="spoken" nationality="Bulgaria" birth_date="22-12-1974" birth_place="Ruse" p_group="Identity, Tradition and Sovereignty Group" m_state="BG">
      <p sl="bg">Onorevoli colleghi, il mio paese, la Bulgaria, è purtroppo tra le prime nazioni in termini di invecchiamento della popolazione in Europa.</p>
      <p sl="bg">Dopo la fine della guerra fredda, i giovani bulgari, allettati dalle promesse di una vita comoda in Occidente, sono accorsi a frotte a fare i lavapiatti e solo i genitori anziani sono rimasti a casa. La vostra idea di aumentare la durata media di vita dei cittadini anziani è positiva. Chi sarebbe contrario?</p>
      <p sl="bg">Ma prima che pensiate di usare nuove tecnologie dell’informazione e della comunicazione, vi esorto a considerare il fatto che i pensionati bulgari vivono con pensioni pari a 50 euro al mese. Questa è la cifra che il governo sociale del partito socialista bulgaro concede loro. Sono i casi della vita.</p>
      <p sl="bg">Mi rivolgo ai rappresentanti del partito socialista europeo in quest’Aula: onorevoli internazionalisti, siete coscienti di cosa significano 50 euro mensili per un pensionato che ha lavorato onestamente per tutta la sua vita? Siete consapevoli del fatto che questi 50 euro servono per sopravvivere e acquistare cibo a prezzi commisurati a quelli europei? Siete consapevoli del fatto che i pensionati bulgari spengono i loro telefoni visto che non possono permettersi gli avidi prezzi della Bulgarian Telecommunications Company che è stata oggetto di una privatizzazione criminale?</p>
      <p sl="bg">E’ ridicolo suggerire modi atti a migliorare i servizi di informazione per queste persone. Pensate prima a come migliorare la loro indipendenza economica, poiché la maggior parte dei pensionati in Bulgaria non è di origine nomade e quindi non fa affidamento su pasti gratuiti.</p>
    </intervention>
    <intervention id="3-344" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Si tratta di un programma valido, ciononostante ho alcune obiezioni.</p>
      <p sl="nl">La prima naturalmente riguarda il bilancio: 150 milioni di euro non sono neanche lontanamente sufficienti, e ciò è già stato affermato in Aula, per un settore che voi stessi state dicendo diventerà uno dei più sviluppati del futuro. La rapida applicazione di questi strumenti è fondamentale per il benessere degli anziani, ma anche per l’economia e il bilancio nazionale, e prevede grandi prospettive economiche. L’onorevole van Nistelrooij ha già annunciato la stessa cosa: da qui la richiesta di ampliare in modo considerevole questi investimenti e incentivi da parte dell’Europa nei prossimi anni, probabilmente già dalla valutazione intermedia di bilancio.</p>
      <p sl="nl">Il mio secondo commento, e concordo appieno con le osservazioni della relatrice, è che non debba verificarsi una dicotomia, una divisione, come ha già affermato l’onorevole Chatzimarkakis, tra le persone anziane che hanno seguito una formazione e che sono in grado di usare queste tecnologie, e le altre che non hanno potuto e che semplicemente non dispongono delle risorse per installarle a casa. Questo aspetto contraddirebbe oltremodo l’obiettivo principale del programma, vale a dire consentire al maggior numero possibile di anziani di continuare a vivere autonomamente a lungo. E’ più economico che mandarli in ospedale o in case di cura, e naturalmente è anche meglio per il loro benessere. Al termine della giornata, è ciò di cui si parla.</p>
      <p sl="nl">Infine, è essenziale che tali strumento innovativi continuino a essere accessibili per tutti gli anziani, indipendentemente dalla loro condizione economica.</p>
    </intervention>
    <intervention id="3-345" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Accolgo positivamente l’iniziativa della Commissione e apprezzo la relazione dell’onorevole Gill, che senza dubbio sarà molto favorevole se si considerano i problemi che colpiscono gli anziani. La crescente popolazione anziana d’Europa genera questioni e sfide significative. Oggi, sono state sviluppate nuove tecnologie di assistenza in grado di garantire una buona qualità di vita per gli anziani e consentire loro, a seconda dei loro desideri e capacità, di vivere attivamente. Gli Stati membri dell’UE dovrebbero quindi prepararsi per l’imminente rivoluzione di fornire servizi a livello sociale e assistenziale.</p>
      <p sl="lt">Gli operatori delle moderne tecnologie dell’informazione e della comunicazione hanno osservato una maggiore richiesta dei loro prodotti. Le nuove tecnologie di assistenza possono contribuire a risolvere problemi di vista, udito, mobilità e altri, permettendo alle persone più anziane di sentirsi, e in effetti essere, utili alla società. Il fatto che gli Stati membri dell’UE progettino entro il 2013 di investire oltre 1 miliardo di euro nello sviluppo delle nuove tecnologie finalizzate alle necessità degli anziani è lodevole.</p>
      <p sl="lt">Le TIC possono e indubbiamente miglioreranno la qualità di vita e l’autostima tra gli anziani. Tuttavia, sorge un problema: di ciò trarranno vantaggio tutti oppure solo pochi “eletti”?</p>
      <p sl="lt">Apprezzo la preoccupazione della relatrice riguardo alla possibilità che soltanto una piccola parte di anziani, che già ha goduto di un’elevata qualità di vita, approfitterà delle innovazioni delle TIC. Alcuni paesi dell’UE vantano residenze per anziani simili a hotel a sei stelle. Non lontano da questi paesi, tuttavia, è possibile notare case di anziani dominate dalla povertà, i cui abitanti lottano per sopravvivere. Le persone in queste condizioni non hanno mai avuto accesso a innovazioni, tecnologie di assistenza o attrezzature moderne. La situazione deve cambiare senza indugi.</p>
      <p sl="lt">Accolgo positivamente l’opinione espressa nella relazione che i prodotti basati sulle TIC per gli anziani dovrebbero essere sostenibili e accessibili. L’UE è leader in numerosi settori. Primeggiare nell’ambito discusso è necessario e apprezzabile.</p>
    </intervention>
    <intervention id="3-346" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Oggi, un cittadino europeo su cinque supera i 60 anni, con un’aspettativa di vita di oltre 80 anni. Tuttavia, la qualità di vita della crescente popolazione anziana d’Europa non è sufficientemente elevata. Ad esempio, nel mio paese, la Lituania, un anziano su quattro descrive il proprio stato di salute come povero, con un tasso di partecipazione alla società pari a solo il 57%. Migliorare la qualità di vita della popolazione che invecchia dovrebbe rappresentare una delle priorità dell’Unione europea.</p>
      <p sl="lt">L’iniziativa della Commissione di impegnare le tecnologie dell’informazione e della comunicazione è un passo molto importante volto a contribuire a risolvere i problemi di memoria, vista, udito e mobilità degli anziani. Ciononostante, la Commissione non è riuscita ad affrontare pienamente la questione di un accesso equo a tali tecnologie.</p>
      <p sl="lt">Uno dei principali problemi connessi all’equo accesso alle tecnologie dell’informazione e della comunicazione è renderle sostenibili. Il reddito primario degli anziani è la loro pensione, che è bassa, soprattutto nei nuovi paesi membri. E’ di grande importanza che i prodotti basati sulle TIC siano accessibili a tutti i cittadini dell’UE.</p>
      <p sl="lt">Un altro importante elemento di accessibilità è la facilità d’uso delle nuove tecnologie. Solo il 18% della popolazione tra i 65 e 74 anni utilizza Internet , in confronto al 60% complessivo. Dobbiamo pertanto garantire che i prodotti basati sulle tecnologie dell’informazione e della comunicazione siano accessibili.</p>
    </intervention>
    <intervention id="3-347" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, il fenomeno di una società che invecchia nei paesi europei è un dato di fatto e rappresenta una sfida fondamentale per la società. Dovremmo ricordare le tendenze demografiche in relazione agli interventi a livello europeo, e considerarne le implicazioni sociali ed economiche. Il numero di persone di età compresa tra i 65 e gli 80 anni aumenterà del 40% tra il 2010 e il 2030.</p>
      <p sl="pl">Occorre attribuire priorità all’offerta di una vita dignitosa e di tutte le comodità possibili per queste persone, insieme all’accesso ai servizi essenziali. L’invecchiamento della popolazione mette ovviamente sotto pressione la disponibilità di assistenza sanitaria e sociale nell’ambito delle capacità finanziarie, e anche la disponibilità di personale del settore. Nel quadro della situazione discussa, vorrei richiamare l’attenzione sul pericoloso fenomeno della marginalizzazione e dell’isolamento degli anziani.</p>
      <p sl="pl">I tentativi di far morire le persone malate e anziane tramite il metodo dell’eutanasia legale rappresentano un pericolo molto serio per l’Europa contemporanea. Sono angosciato dal fatto che malgrado si sia impegnata a tutelare i diritti umani fondamentali, l’Unione europea e il suo Parlamento non si siano espressi in merito.</p>
    </intervention>
    <intervention id="3-348" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Non esiste nulla di più negativo e umiliante della sensazione di esclusione, irrilevanza e impotenza. Perciò appoggio la proposta della Commissione europea affinché la Comunità partecipi al programma comune al fine di aiutare e includere gli anziani e migliorare la loro qualità di vita impiegando le tecnologie dell’informazione e della comunicazione.</p>
      <p sl="sl">Si tratta di un’altra tessera del mosaico della strategia di Lisbona per costruire un’Europa dell’informazione, alfabetizzata a livello digitale e più competitiva a livello economico. Al fine di migliorare effettivamente l’inclusione e l’alfabetizzazione degli anziani, le attività devono essere adattate in maniera adeguata e realmente accessibili. Occorre far sì che tali azioni siano comprensibili, semplici da usare e apprendere, e sostenibili. Devono attrarre la popolazione che invecchia e le persone con disabilità nelle città e nelle campagne, altrimenti si corre il rischio che il risultato finale sarà l’esclusione anziché l’inclusione.</p>
      <p sl="sl">Con l’utilizzo diffuso delle tecnologie dell’informazione e della comunicazione, la generazione di anziani trarrà infine vantaggio dalle innovazioni moderne. Si migliorerà la loro qualità di vita poiché saranno più autonomi, mobili, attivi e inclusi nella società e nella vita economica.</p>
      <p sl="sl">Attrezzature idonee, aiuti e numerosi sistemi elettronici moderni rendono possibile gestire lo spazio di vita. Allo stesso tempo, consentono di controllare tale spazio , garantendo che gli utenti abbiano maggiore sicurezza e sentano che le loro vite sono migliorate. Tali dispositivi permettono alle persone con disabilità e agli anziani di comunicare con il mondo esterno e godere dell’assistenza, del lavoro e dell’intrattenimento a distanza.</p>
      <p sl="sl">Tutti vogliamo raggiungere un’età matura, ma non essere soli e ai margini della società. Perciò stiamo pensando al nostro futuro ora e intraprendendo nuovi passi in questa direzione.</p>
    </intervention>
    <intervention id="3-349" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Secondo i dati statistici, il numero di anziani in Europa aumenterà del 40% tra il 2010 e il 2030. Questo fenomeno pone sfide, ma anche opportunità per le politiche pubbliche e il futuro europeo. Un’Europa veramente fiorente e competitiva dovrebbe individuare la risposta adatta a tali sfide e a usare pienamente il potenziale di queste nuove tendenze demografiche.</p>
      <p sl="ro">I cittadini europei anziani devono approfittare di servizi e condizioni di qualità, e la loro esperienza accumulata dovrebbe essere usata nello sviluppo in corso della società. Siccome l’Unione europea intende diventare un’economia e una società dell’informazione, le tecnologie del settore rappresentano una risposta innovativa a tale situazione e il coinvolgimento della Comunità europea nei relativi programmi è più che necessario.</p>
      <p sl="ro">Vorrei richiamare l’attenzione su due aspetti importanti connessi all’impiego delle nuove tecnologie volte a migliorare il tenore di vita degli anziani. Primo, i cittadini europei dovrebbero ottenere formazione e informazioni sulle nuove possibilità tecnologiche offerte. Gli anziani, soprattutto nei nuovi Stati membri, non hanno affatto familiarità, oppure l’hanno solo parzialmente, con questo settore e gli svantaggi derivanti per la società nel complesso sono evidenti. Di conseguenza, il successo della decisione discussa oggi dipende in gran parte dal potenziale europeo di mobilitarsi in termini di istruzione e fornitura di informazioni a queste persone. Secondo, occorre prestare particolare attenzione alle donne, siccome costituiscono la fascia d’età più elevata rispetto agli uomini, grazie alla maggiore aspettativa di vita. Dobbiamo tenere conto di questo aspetto nella ricerca scientifica relativa al processo di invecchiamento, nonché nell’applicazione concreta delle politiche pubbliche.</p>
      <p sl="ro">Infine, desidero ribadire l’importanza di concentrarsi sulla situazione nei nuovi Stati membri, in cui gli anziani si trovano in condizioni meno favorevoli. Un tenore di vita inferiore, ma anche la mancanza di conoscenza nell’utilizzo delle nuove tecnologie, trasformano questa categoria in un obiettivo prioritario per futuri sforzi a livello europeo.</p>
    </intervention>
    <intervention id="3-350" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Il “Forum per sostenere gli anziani”, il “Parlamento degli anziani” e la rivista “Forum per gli anziani” pubblicata in Slovacchia con l’appoggio della Commissione, sono iniziative che ho avuto l’opportunità di conoscere agli incontri con gli anziani siccome il mio calendario inizia tradizionalmente in questo modo. Queste attività mi hanno convinta che gli anziani vogliono essere attivi e sono rapidi nell’apprendere. Ad esempio i cellulari non sono più oggetti sconosciuti per loro, sono anzi diventati compagni importanti.</p>
      <p sl="sk">Purtroppo si dedicano poche risorse all’alfabetizzazione informatica degli anziani e perciò accolgo positivamente la relazione dell’onorevole Neena Gill, che presenta un messaggio significativo del Parlamento europeo per quanto riguarda il miglioramento della qualità di vita degli anziani o dei disabili.</p>
      <p sl="sk">L’uso delle nuove tecnologie dell’informazione e della comunicazione può costituire uno strumento efficace nel garantire che questa categoria di cittadini europei, fonte di saggezza, esperienza, tradizioni e competenze, non sia esiliata dalla società. E’ importante, tuttavia, fornire equo accesso alle TIC per tutti gli anziani dell’Unione europea.</p>
    </intervention>
    <intervention id="3-351" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, accolgo con favore l’iniziativa dei 13 Stati membri che hanno sviluppato un programma comune di ricerca di domotica per gli anziani, in modo che anche la loro generazione possa usufruire appieno delle tecnologie dell’informazione. Non c’è dubbio che tale fattore farà sì che potranno comunicare più agevolmente e lavorare più a lungo. Pertanto sostengo pienamente gli sforzi volti a permettere che il programma AAL rientri nella nostra decisione di domani, che diventi un programma congiunto dell’Unione europea. Ritengo che in questo modo saremo in grado di raddoppiare i fondi, per un totale di 600 milioni di euro. A mio parere, la nostra richiesta di un 20% di cofinanziamento da parte di risorse nazionali offre agli Stati membri una motivazione sufficiente per svolgere tali incarichi. Dovremmo avviare il programma, che consentirà lo sviluppo effettivo di prodotti innovativi e servizi specifici, impiegando le tecnologie dell’informazione e della comunicazione come uno strumento per garantire un’età matura dignitosa. Il programma inoltre offre un’opportunità per le piccole e medie imprese e si conforma del tutto agli obiettivi della strategia di Lisbona e ai nostri valori.</p>
    </intervention>
    <intervention id="3-352" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, dovremmo accogliere con favore la partecipazione proposta dall’Unione in un programma congiunto di ricerca e sviluppo finalizzato a migliorare la qualità di vita degli anziani.</p>
      <p sl="pl">Nuove tipologie di TIC possono facilitare la vita di persone di età avanzata, e aiutarle a rimanere attive sul lavoro e nel privato. Dovremmo ricordare che il numero di anziani sta crescendo come conseguenza di condizioni di vita migliori.</p>
      <p sl="pl">Nello sviluppare i principi operativi dettagliati per questo programma, dovremmo tuttavia tenere conto che le risorse e le condizioni di vita degli anziani variano negli Stati membri. Esistono profonde differenze nel tenore di vita. Di conseguenza, si presentano esigenze differenti in termini di servizi e diversi livelli di preparazione per una vita attiva, specialmente nel caso di abitanti delle zone rurali. Nuove tecnologie, nuove opportunità per il lavoro in Internet , e l’utilizzo di una nuova tecnologia a proprio vantaggio, può aiutare gli anziani a restare sul mercato del lavoro. Tutti questi aspetti possono anche permettere alle persone di invecchiare senza difficoltà. Il problema è particolarmente significativo in relazione all’invecchiamento della popolazione europea.</p>
    </intervention>
    <intervention id="3-353" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">L’esclusione degli anziani dai vantaggi delle tecnologie dell’informazione è problematica, considerato soprattutto che la quota di popolazione europea appartenente alla fascia di età compresa tra i 65 e gli 80 anni di età raggiungerà presto il 40%.</p>
      <p sl="ro">Pertanto, il programma congiunto di ricerca e sviluppo a cui parteciperà l’Unione europea, appare positivo nel quadro di migliorare la vita di queste persone. Tuttavia, desidero richiamare l’attenzione sul fatto che il coinvolgimento economico comunitario al progetto è limitato. Il contributo della Comunità ammonta a un massimo di 150 milioni di euro, considerato che deriva dal bilancio per il programma quadro per la ricerca e lo sviluppo con un totale di oltre 50 miliardi di euro. Inoltre, tale contributo non può superare il 50% dei fondi pubblici utilizzati nel progetto, una percentuale insolitamente contenuta per un programma di tale portata.</p>
      <p sl="ro">Oltre i vantaggi concreti offerti agli anziani dalle soluzioni basate sulle TI individuate da tale programma, la partecipazione dell’Unione al progetto è un’opportunità favorevole al fine di contribuire alla qualità di vita degli europei e, per questa ragione, il contributo finanziario della Comunità dovrebbe superare gli stanziamenti nazionali assegnati a questo tipo di ricerca.</p>
    </intervention>
    <intervention id="3-354" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . − Signor Presidente, parlando a nome del Commissario Viviane Reding, desidero esprimere il mio apprezzamento per l’approccio molto costruttivo intrapreso dal Parlamento europeo e, in particolare, dalla relatrice Neena Gill durante il processo di negoziazione sulla proposta di Domotica per categorie deboli (Ambient assisted living , AAL). Non si tratta di un settore di mia competenza e per me la discussione non è stata solo interessante, ma anche molto istruttiva. Vi assicuro che comunicherò non solo i complimenti, ma anche le preoccupazioni e le proposte alla collega Viviane Reding.</p>
      <p sl="en">Ho sentito che una delle questioni principali è l’uso delle TIC da parte della generazione d’argento e concordo pienamente. Questo fattore richiede certamente conoscenza e risorse finanziarie. Una formazione per gli anziani, in particolare per gli abitanti delle zone rurali, naturalmente è importante, ma è affrontato in modo adeguato nel programma d’azione “Invecchiare bene”. La sostenibilità costituisce un’altra importante questione e il programma AAL se ne occuperà. Dal momento che altri paesi sono interessati a partecipare, di certo è possibile ed è per questa ragione che avete proposto una soglia relativamente contenuta.</p>
      <p sl="en">In conclusione, vorrei evidenziare che la Commissione accoglie positivamente e appoggia gli emendamenti di compromesso proposti dalla relatrice, che consentiranno di raggiungere un accordo in prima lettura. Grazie al vostro impegno, sarà possibile avviare questa importante iniziativa durante la primavera. Inoltre il vostro costante sostegno sarà essenziale nel corso dell’attuazione del programma. Desidero sottolineare che accettare questa sfida non rappresenta soltanto un dovere morale, ma anche un’opportunità economica, un’opinione espressa da molti oratori. E’ per il futuro benessere dei nostri anziani e anche per l’avvenire della nostra competitività.</p>
    </intervention>
    <intervention id="3-355" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">relatrice . − Signor Presidente, desidero ringraziare tutti i colleghi per i loro commenti e contributi.</p>
      <p sl="en">L’onorevole Krasts mi ha chiesto se sono soddisfatta che partecipino anche altri paesi all’iniziativa. L’intenzione è che questo programma sia aperto a più membri possibile e che inoltre possa andare al di là dei confini degli Stati membri dell’UE, come già accade.</p>
      <p sl="en">La questione riguarda il finanziamento e molti l’hanno sollevata. Il problema è che i fondi sembrano essere fissati a un massimo di 150 milioni di euro. Occorre considerare come potrebbero essere revisionati in futuro, se c’è molto interesse nel programma, o se potrebbero essere assegnati mediante altre iniziative del Settimo programma quadro.</p>
      <p sl="en">Oggi ho sentito dire che, insieme ai cambiamenti climatici, l’invecchiamento è una delle sfide principali del XXI secolo. E’ importante che la Commissione continui a occuparsene, non solo tramite programmi individuali come questo, che sono fondamentali, ma anche attraverso altri settori e, vorrei ribadirlo, avere un’opinione comune in merito.</p>
      <p sl="en">Ritengo che anche la Commissione abbia bisogno di prestare attenzione, poiché alcuni Stati membri, è chiarissimo, sono molto distanti, mentre altri meno. Esiste l’urgenza di garantire che non si verifichi un’ampia disparità tra i paesi membri dopo il completamento del programma.</p>
      <p sl="en">Vorrei trattare un paio di punti principali che hanno citato i colleghi, in particolare i miei due relatori ombra. L’onorevole van Nistelrooij ha puntualizzato che occorre troppo tempo affinché i prodotti raggiungano il mercato e, qualora facciano effettivamente la differenza con questo programma, è fondamentale affrontare questa particolare questione. Come ha affermato l’onorevole Chatzimarkakis, diamo l’impressione di essere la parte del mondo maggiormente impegnata per la qualità di vita, qualsiasi sia l’età delle persone. Penso sia importante che le nostre parole in effetti siano comprovate dai fatti.</p>
      <p sl="en">Inoltre desidero ringraziare l’onorevole Geringer de Oedenberg, la relatrice per parere della commissione per i diritti della donna e l’uguaglianza di genere, tutti gli altri del segretariato, del segretariato del gruppo PSE e il mio ufficio per il contributo, nonché la Commissione e il Consiglio e le Presidenze portoghese e slovena.</p>
      <a text="(Applausi)"/>
    </intervention>
    <intervention id="3-356" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 13 marzo 2008.</p>
    </intervention>
  </section>
  <section id="creitem24" title="17. Regime fiscale della benzina senza piombo e del gasolio (discussione)">
    <intervention id="3-358" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione di Olle Schmidt, a nome della commissione per i problemi economici e monetari, sulla proposta di direttiva del Consiglio recante modifica della direttiva 2003/96/CE per quanto riguarda l’adeguamento del regime fiscale specifico per il gasolio utilizzato come carburante per motori a fini commerciali e il coordinamento della tassazione della benzina senza piombo e del gasolio utilizzati come carburante per motori [COM(2007)0052 – C6-0109/2007 – 2007/0023(CNS) ] (A6-0030/2008)..</p>
    </intervention>
    <intervention id="3-359" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . − Signor Presidente, apprezzo molto il sostegno della commissione per i problemi economici e monetari alla proposta della Commissione e in particolare agli sforzi del relatore, l’onorevole Schmidt, al fine di trovare un compromesso.</p>
      <p sl="en">Come sapete, la proposta della Commissione è stata presentata nel marzo 2007. Il nostro obiettivo era aumentare e arrotondare i livelli minimi di accisa sul gasolio e la benzina senza piombo al fine di mantenere il valore reale dei minimi, e di approssimare le aliquote nazionali per ridurre in maniera significativa il fenomeno noto come “turismo del pieno”.</p>
      <p sl="en">La riduzione del turismo del pieno non garantirebbe soltanto il corretto funzionamento del mercato interno per i trasportatori, ma limiterebbe anche i chilometri aggiuntivi e di conseguenza ulteriori emissioni di gas a effetto serra, che sono dannose per l’ambiente.</p>
      <p sl="en">Vorrei sottolineare che, durante le discussioni del Consiglio, numerosi Stati membri hanno evidenziato l’effetto positivo della proposta della Commissione relativa all’ambiente, in particolare sui cambiamenti climatici e il riscaldamento globale, e il corretto funzionamento del mercato interno.</p>
      <p sl="en">Per quanto riguarda la relazione dell’onorevole Schmidt, apprezzo molto l’approccio favorevole alla proposta della Commissione che traspare nel documento e gli sforzi compiuti dal relatore per trovare una posizione di compromesso accettabile per tutti. Tuttavia, la Commissione non può accogliere la maggior parte degli emendamenti suggeriti nella relazione. Consentitemi di approfondire.</p>
      <p sl="en">La Commissione è contraria a ogni proposta che indebolirebbe la scoperta di una soluzione a lungo termine al problema del turismo del pieno, nocivo per l’ambiente, e a ogni distorsione della concorrenza sul mercato interno.</p>
      <p sl="en">Per quanto riguarda i periodi transitori presentati nella nostra proposta, questo atteggiamento è basato sul principio di pari trattamento dei vecchi e nuovi Stati membri e quindi, a nostro parere, è ben bilanciato. La Commissione, tuttavia, riconosce che si tratta di una questione politica che dovrà essere ulteriormente discussa nel Consiglio.</p>
      <p sl="en">Vorrei anche spiegare che la proposta tiene conto dell’aspetto della competitività dell’UE tramite i modesti aumenti di aliquota suggeriti. Questi ultimi mantengono semplicemente il valore reale dei livelli minimi del regime fiscale stando al passo con l’inflazione prevista fino al 2017. La Commissione ritiene che la propria proposta prenda in considerazione tutti i fattori pertinenti. Non giudica appropriato sostenere un progetto meno ambizioso o di maggiore portata al fine di aumentare i livelli minimi del regime fiscale come proposto negli emendamenti nn. 18 e 25.</p>
      <p sl="en">Per quanto riguarda gli emendamenti nn. 4 e 10 che introducono una nuova definizione di gasolio commerciale per i veicoli non inferiori a 3,5 tonnellate, vorrei chiarire che tale concetto non era contemplato nella proposta originale. Tuttavia, si tratta di uno dei principali punti di discussione nel Consiglio laddove la Commissione seguirà il dibattito, tenendo conto del parere espresso del Parlamento.</p>
      <p sl="en">La Commissione può accettare in linea di massima gli emendamenti nn. 7 e 27 a sostegno dell’obiettivo di ridurre le emissioni di CO2 . Tuttavia, si dovrebbe ricordare che, secondo il principio di sussidiarietà, spetta a ciascuno Stato membro decidere il modo in cui distribuire le proprie entrate fiscali.</p>
      <p sl="en">In conclusione, spero sinceramente che il Parlamento possa trasmettere un parere favorevole alla proposta della Commissione, inviando un segnale positivo al Consiglio al fine di fornire una risposta alle preoccupazioni degli Stati membri che presentano problemi con il turismo del pieno e, allo stesso tempo, realizzare obiettivi a livello ambientale.</p>
    </intervention>
    <intervention id="3-360" speaker_id="4274" name="Olle SCHMIDT" is_mep="True" mode="spoken" role="relatore" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, signor Commissario, il fatto che le imposte a livello UE siano un argomento delicato è dimostrato dal lavoro su questa relazione. Ho ritenuto che l’ampio consenso sulla necessità di intervenire in modo radicale al fine di far fronte alle esigenze dei cambiamenti climatici avrebbe facilitato la conquista della comprensione per alcune proposte realmente difficili. Le cose non sono andate così.</p>
      <p sl="sv">Naturalmente posso capire le critiche dell’onorevole Rühle al livello di ambizione, ma allo stesso tempo il lavoro nel nostro Parlamento si concentra sul raggiungimento di compromessi ragionevoli, cosa che ha menzionato anche il Commissario, da attuare nell’Unione. Nel testo ho elaborato gli argomenti riguardanti la scala degli aumenti delle imposte e il periodo di applicazione.</p>
      <p sl="sv">L’eccellente cooperazione con i miei colleghi, gli onorevoli Becsey e Rosati, mi ha portato a rendermi conto che, qualora avessimo avuto intenzione di ottenere una relazione completa, avrei dovuto adeguare il livello senza che l’obiettivo delle mie proposte originali fosse del tutto vanificato. La proposta della Commissione era stata respinta nella sua interezza. Non ho guadagnato nulla, ma non ho nemmeno perso nulla. Navigare tra gli scogli del Lussemburgo e dei Verdi tutto sommato non è stato facile.</p>
      <p sl="sv">Le emissioni dei trasporti stanno aumentando in modo sostanziale. Dobbiamo fare qualcosa in merito. Il fatto che gli Stati membri dell’UE siano in concorrenza con diversi livelli di imposta sul gasolio quindi non è ragionevole, né opportuno, come indica giustamente il Commissario. Nessuno può pensare che sia positivo per il mercato interno che gli autotreni debbano compiere lunghe deviazioni al fine di fare il pieno di gasolio a prezzi contenuti in paesi come il Lussemburgo. Questo cosiddetto turismo del pieno non solo è nocivo per l’ambiente, ma distorce anche la concorrenza. Inoltre, conduce alla perdita delle entrate fiscali. Per di più, non c’è alcuna ragione di avere accise separate sulla benzina senza piombo e sul gasolio.</p>
      <p sl="sv">Pertanto, a tale proposito, abbiamo raggiunto un compromesso, che ha avuto più o meno sostegno unanime in sede di commissione. Le accise minime sul gasolio sono aumentate più lentamente di quanto proposto dalla Commissione, dagli attuali 302 euro per 1 000 litri allo stesso livello di quella sulla benzina senza piombo, pari a 359 euro per 1 000 litri entro il 2015. La Commissione intendeva assistere a un aumento già nel 2012.</p>
      <p sl="sv">A Lettonia, Lituania, Polonia, Bulgaria e Romania sarà concesso tempo fino al 1° gennaio 2016 per introdurre l’accisa minima più elevata. La Commissione ha intenzione di incrementare le accise minime a 380 euro per 1 000 litri entro il 2014. Al fine di impedire un’ulteriore distorsione della concorrenza, la commissione ritiene che quei paesi in cui la tassazione supera i 400 euro per 1 000 litri per il gasolio e i 500 euro per 1 000 litri per la benzina senza piombo non dovrebbero aumentare le proprie aliquote sui carburanti prima del 2015.</p>
      <p sl="sv">Signor Presidente, signor Commissario, chiaramente si tratta di una questione molto delicata, in particolare per quanto riguarda la sussidiarietà. Ciononostante, rappresenta un sistema possibile verso una crescente convergenza dei livelli di tassazione. Allo stesso tempo, sappiamo che le inevitabili esigenze ambientali eserciteranno un’influenza sulle future valutazioni dell’uso dei controllo finanziari.</p>
      <p sl="sv">A coloro che pensano che io non sia stato abbastanza deciso nelle mie richieste e che abbia ridotto il livello di ambizione risponderò: sostanzialmente sono d’accordo con voi. Avremmo dovuto concordare livelli più elevati e periodi di applicazione più brevi, come hanno affermato la Commissione e il Commissario, ma oggi l’UE non è la stessa di cinque anni fa, per fortuna aggiungerei.</p>
      <p sl="sv">Le precondizioni economiche per l’armonizzazione della tassazione non sono le stesse. Se dobbiamo gestire quote di emissione transfrontaliere, dobbiamo trovare compromessi ragionevoli con cui ognuno possa vivere. Tutti dobbiamo attuarle.</p>
      <p sl="sv">Inoltre, vorrei aggiungere che molti vecchi Stati membri meritano di essere criticati poiché non si sono attenuti alle decisioni sugli aumenti della tassazione prese in precedenza. Occorre tenere conto di potere d’acquisto e stime relative all’inflazione nelle conclusioni della commissione.</p>
      <p sl="sv">Il prezzo del petrolio sta al momento giungendo a nuovi record . Stando alle ultime notizie che ho sentito, sarebbe vicino ai 110 dollari al barile.</p>
      <p sl="sv">Ora c’è un ampio accordo sulla graduale convergenza della tassazione che spero anche il Commissario noti, almeno in commissione, e mi auguro di ottenere il sostegno dei miei colleghi domani in Aula, un ampio sostegno in modo da poter ottenere una relazione che serva come base per altro lavoro.</p>
    </intervention>
    <intervention id="3-361" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">a nome del gruppo PPE-DE . – La ringrazio signor Presidente. Mi congratulo con il relatore, l’onorevole Schmidt, per il suo eccellente lavoro. Ritengo che oggi rappresenti una conquista, poiché siamo riusciti a elaborare una posizione parlamentare congiunta su un’ampia base consensuale. Penso sia importante conservare nella seduta plenaria la voce comune che abbiamo raggiunto nella nostra commissione. Si tratta di un successo dal momento che siamo stati in grado di stabilire un’aliquota minima e un’aliquota massima dell’accisa per realizzare gli obiettivi contro l’inflazione, ma abbiamo abbandonato l’idea di abolire il regolamento nella sua interezza. E’ meglio avere un’opinione che non averne affatto, cosa che lascerebbe solo la proposta della Commissione sul tavolo. Si tratta di un successo visto che ognuno sta sacrificando qualcosa. I paesi con aliquote elevate di tassazione sono pronti a congelare i loro livelli attuali nell’interesse della convergenza, mentre i paesi con aliquote basse hanno intenzione di accettare alcuni aumenti relativi alla normativa oggi in vigore riguardante il gasolio.</p>
      <p sl="hu">Il maggiore sacrificio a tale proposito è quello dei nuovi paesi del Baltico e dei Balcani, siccome i prezzi e i redditi in questi Stati sono più contenuti e hanno affrontato una grande sfida in termini di inflazione e di competitività, nonché nella sfera sociale, in particolare nella rincorsa per introdurre l’euro. E’ un successo poiché arresterà l’esibizione delle richieste del Parlamento, le sue scelte selettive. Entro la fine del 2015, ogni paese rientrerà nella fascia proposta, e non esisterà più un’intera serie di inspiegabili eccezioni singole. Ciò contribuirà a rafforzare la gravitas della normativa europea. Ritengo che la disciplina sia importante, e pertanto invito la Commissione a fornire una relazione intermedia sulla conformità nel 2010, al fine di verificare se chi di competenza sta effettivamente apportando un adeguamento o semplicemente fingendo. Si tratta di una conquista poiché il Consiglio vedrà che esiste un modo per ottenere la convergenza desiderata, mentre la Commissione accetterà la filosofia del Parlamento, ovvero le aliquote minima e massima, con l’obiettivo primario di ridurre anziché produrre inflazione. E’ possibile riflettere su questo aspetto, in futuro, quando presenteremo la proposta programmata della Commissione sulle accise. Grazie per l’attenzione signor Presidente.</p>
    </intervention>
    <intervention id="3-362" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PSE . – Signor Presidente, la proposta della Commissione sulla tassazione della benzina senza piombo e del gasolio è finalizzata a limitare l’uso eccessivo dei carburanti nei trasporti e pertanto ridurre l’inquinamento ambientale.</p>
      <p sl="pl">La Commissione spera inoltre che la propria proposta contribuisca alla riduzione delle disparità nelle aliquote d’accisa imposte dai singoli Stati membri, favorendo quindi la creazione di condizioni più eque per la concorrenza sul mercato unico. In generale, questi obiettivi sono convenienti e meritano appoggio. Allo stesso tempo, tuttavia, la proposta della Commissione contiene soluzioni che possono provocare implicazioni negative per le economie degli Stati membri. Tali implicazioni includono: ulteriori aumenti del costo dei carburanti e dell’inflazione, prezzi più elevati e una riduzione della competitività delle imprese europee, nonché del potere d’acquisto delle famiglie. Potrebbero essere particolarmente evidenti laddove i prezzi del petrolio sui mercati mondiali sono eccezionalmente elevati, come adesso. Inoltre, le proposte della Commissione sono tali che il principale margine di adeguamento alle nuove aliquote dovrebbe essere comunicate dagli Stati membri dell’Unione meno sviluppati, aspetto che genera grande preoccupazione: da qui gli emendamenti presentati nella relazione dell’onorevole Schmidt, volti a ridurre al minimo tali implicazioni negative, non indebolendo allo stesso tempo gli obiettivi principali delle proposte della Commissione.</p>
      <p sl="pl">Nel quadro del compromesso raggiunto tra i gruppi principali, chiediamo l’inserimento di tre modifiche essenziali al progetto iniziale della Commissione. Primo, indichiamo la riduzione dell’aliquota minima di accisa sui carburanti da 380 euro per 1 000 litri a 359 euro per 1 000 litri. Secondo, proponiamo un’estensione di due anni del periodo transitorio per l’introduzione delle nuove aliquote nei nuovi Stati membri, rinviandola al 2016. Terzo, proponiamo di stabilire un criterio per cui gli Stati membri che attualmente impongono le aliquote di accisa più elevate sui carburanti si impegnino a non aumentarle prima del 2015, facilitando pertanto il processo di armonizzazione delle aliquote di accisa.</p>
      <p sl="pl">Signor Presidente, signor Commissario, vorrei evidenziare che raggiungere un compromesso non è stato semplice. Ha richiesto concessioni e dimostrazione di buona volontà da parte di tutti coloro che hanno partecipato alle discussioni in sede di commissione per i problemi economici e monetari. Desidero cogliere questa opportunità per ringraziare l’onorevole Schmidt per il suo lavoro impegnativo in merito al compromesso e congratularmi con lui per il risultato positivo. Chiaramente questo compromesso non soddisfa appieno tutte le parti coinvolte, ma rappresenta un tentativo di conciliare una serie di obiettivi e opinioni. Costituisce inoltre un passo avanti nella direzione volta a ridurre le disparità nelle aliquote di accisa nell’Unione. Invito i deputati a sostenere il compromesso e ad adottare la relazione Schmidt.</p>
    </intervention>
    <intervention id="3-363" speaker_id="28332" name="Dariusz Maciej GRABOWSKI" is_mep="True" mode="spoken" nationality="Poland" birth_date="28-08-1950" birth_place="Warszawa" p_group="Independence/Democracy Group" m_state="PL">
      <p sl="pl">a nome del gruppo UEN . – Signor Presidente, il Presidente in carica del Consiglio dell’Unione europea e i Commissari tendono a iniziare i propri interventi con dichiarazioni sulla tutela e il sostegno alle libertà economiche e di concorrenza, e alle PMI. Il passaggio dalle dichiarazioni ai dettagli genericamente prevede, tuttavia, relazioni simili a quella che stiamo discutendo oggi.</p>
      <p sl="pl">La relazione propone di imporre un’aliquota unica di accisa per tutti gli Stati membri e un’armonizzazione dei prezzi, con il pretesto di rendere le cose più chiare, semplici ed eque. Ciò sta avvenendo a sfavore di una premessa considerata opportuna a priori , ovvero che la migliore soluzione per gli Stati membri dell’UE sia un sistema fiscale unico, un sistema monetario unico, un sistema di certificazione e commercializzazione unico, un sistema di limiti alla produzione normativa unico, e così via.</p>
      <p sl="pl">La proposta indica che non ci sono differenze nella spesa relativa all’approvvigionamento del carburante nell’Unione, nonostante la distanza dalle fonti o il costo del lavoro. Tutto ciò è semplicemente falso. Vorrei chiedere che cosa significano effettivamente libertà economica e libertà di concorrenza nell’Unione europea. Non dovremmo invece fare riferimento a coercizione e forza economiche? Un unico prezzo per i carburanti che elimina tutta la concorrenza non è la soluzione ideale per le multinazionali dei carburanti a discapito dei consumatori e delle piccole imprese? Non è che un unico prezzo per i carburanti favorisce i paesi altamente sviluppati a sfavore di quelli meno sviluppati? Infine, qualora l’Unione adottasse la suddetta relazione, armonizzando i prezzi dei carburanti al motto di liberare imprese e paesi, non significherà in effetti incatenarli di nuovo tramite una tassazione? Peggio, non li si condurrà contemporaneamente alla povertà? Ci esprimeremo contro la relazione.</p>
    </intervention>
    <intervention id="3-364" speaker_id="39534" name="Cornelis VISSER" is_mep="True" mode="spoken" nationality="Netherlands" birth_date="14-11-1965" birth_place="Stellendam" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, è la prima volta che intervengo in seduta plenaria. Spero di essere in grado di rappresentare in Aula gli interessi dei cittadini olandesi d’Europa ora e in futuro.</p>
      <p sl="nl">Si sono verificate numerose discussioni prima del progetto di questa accurata relazione dell’onorevole Schmidt. Sono lieto che il relatore e gli altri gruppi abbiano finalmente raggiunto questo compromesso. La proposta della Commissione cerca di aumentare gradualmente le tariffe di accisa e ridurre pertanto la disparità tra gli Stati membri.</p>
      <p sl="nl">La questione ambientale deve svolgere un ruolo, ma ritengo che l’aumento dei prezzi dei carburanti rappresenti già un fattore sufficientemente motivante. Inoltre, la Commissione usa la distorsione della concorrenza come argomento a favore dell’incremento dell’aliquota minima di accisa sul gasolio a fini commerciali. Sono sorpreso che il turismo del pieno sia utilizzato come motivazione a questo scopo, dal momento che si tratta di una motivazione eccessivamente forte. Il turismo del pieno costituisce un fenomeno marginale nell’industria dei trasporti, con un’influenza minima sulle rispettive posizioni competitive e il funzionamento del mercato interno.</p>
      <p sl="nl">La Commissione propone un netto aumento dell’aliquota minima, a 380 euro per 1 000 litri. Ritengo che un simile incremento, insieme ai prezzi già estremamente elevati dei carburanti, avrà un impatto troppo forte sul patrimonio dei consumatori e sull’inflazione. La commissione del Parlamento europeo ha infine stabilito un aumento a 359 euro per 1 000 litri entro il 1° gennaio 2015. I Paesi Bassi hanno ormai superato tale obiettivo.</p>
      <p sl="nl">Solo un’ultima osservazione. Il settore dei trasporti si sta giustamente lamentando del fatto che l’accisa in costante crescita stia facendo alzare rapidamente i prezzi dei carburanti. La proposta della Commissione relativa all’armonizzazione dell’accisa sul gasolio non ha un limite massimo. Il Parlamento ritiene che gli Stati membri debbano congelare la tariffa dell’accisa sul gasolio a 400 euro per 1 000 litri fino al 1° gennaio 2015.</p>
      <p sl="nl">Infine, mi auguro che quando i ministri delle Finanze prenderanno la loro decisione, diano la priorità agli interessi del consumatore per quanto riguarda potere d’acquisto e limitazione dell’inflazione.</p>
    </intervention>
    <intervention id="3-365" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, signor Commissario, questa relazione tratta una questione estremamente delicata per la politica economica europea, ovvero la tassazione, siccome riguarda imposte speciali sulla benzina e il gasolio utilizzati nel trasporto commerciale. Tali imposte sono un’importante fonte di entrate fiscali per numerosi Stati membri. Tuttavia, la mancanza di alternative possibili per rifornire un parco di automezzi commerciali per il trasporto merci a fini implica che i prezzi dei carburanti siano un fattore strategico nella competitività di molti paesi.</p>
      <p sl="pt">Il riconoscimento della libertà degli Stati membri di introdurre imposte speciali sui consumi non è in dubbio. Tuttavia, siccome queste imposte influenzano direttamente il prezzo dei beni venduti, disparità eccessive hanno un effetto diretto sul funzionamento del mercato interno. Come è già stato menzionato, conducono a movimenti transfrontalieri e impatti ambientali che ne derivano.</p>
      <p sl="pt">Il compromesso raggiunto in sede di commissione per i problemi economici e monetari è veramente un compromesso e vorrei, a tale proposito, congratularmi per il lavoro di tutti i relatori ombra, e in particolare con il relatore principale, l’onorevole Schmidt. Non posso trascurare il fatto che alcuni vorrebbero che il livello minimo riflettesse più chiaramente le nostre correnti preoccupazioni dal punto di vista ambientale. Tuttavia, personalmente dubito che, considerato l’attuale livelli dei prezzi del petrolio, sia necessario il rafforzamento di questo tipo di messaggio tramite la tassazione. E’ stata quindi operata la scelta di avvicinare i livelli minimo e massimo della tassazione, che, sacrificando in parte tali preoccupazioni ambientali secondo alcuni, consentirà la riduzione delle distorsioni della concorrenza dovute alla tassazione. Si è compiuto un importante sforzo e speriamo sia riconosciuto dalla Commissione e dal Consiglio, e che permetta ulteriori progressi relativi al regime fiscale nell’Unione europea.</p>
    </intervention>
    <intervention id="3-366" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, l’onorevole Kauppi non arriva, mi consente di approfittare dei suoi due minuti poiché sta presenziando a un’importante cena con dibattito.</p>
      <p sl="fr">Signor Presidente, onorevoli colleghi, la relazione del nostro collega liberale, l’onorevole Olle Schmidt, riguarda un nuovo confronto tra l’Aula e la Commissione europea, che ha proposto un ingiustificabile aumento delle imposte indirette. Tale proposta è stata avanzata da un Commissario che ritengo abbia del tutto perso il contatto con la realtà economica. Il Commissario Kovács indica un considerevole incremento delle aliquote minime per la benzina senza piombo e il gasolio. Nell’ottica dell’inflazione record , fonte di grande preoccupazione per la Banca centrale europea, e della depressione economica cui stiamo assistendo, mi sembra che si tratti di un momento particolarmente inopportuno per aumentare l’aliquota di accisa su gasolio e benzina.</p>
      <p sl="fr">Personalmente, devo dire che avrei semplicemente respinto questa relazione piuttosto mediocre della Commissione, ma per situazioni di maggioranza in quest’Aula non ho potuto farlo. Appoggio il compromesso raggiunto dai principali gruppi politici del Parlamento europeo poiché ritengo che rappresenti un esercizio di limitazione dei danni.</p>
      <p sl="fr">Il graduale aumento delle aliquote minime per il gasolio a 359 euro per 1 000 litri fino al 2015 e un blocco alle aliquote minime per la medesima quantità di benzina senza piombo, come stabilito nel compromesso, sono chiaramente inferiori ai livelli proposti dalla Commissione. In effetti, la Commissione indicava 380 euro per gasolio e benzina senza piombo entro il 2014. Il relatore aveva intenzione di andare persino oltre nel suo lavoro e chiedeva livelli minimi pari a 400 euro. Accolgo con favore la volontà di compromesso da parte del relatore, che ha abbassato le aliquote durante le discussioni relative alla relazione in sede di commissione per gli affari economici e monetari.</p>
      <p sl="fr">La reale sostanza di questa relazione si trova, a mio parere, nell’emendamento n. 19, in cui chiediamo agli Stati membri che ora applicano accise esorbitanti pari a 400 euro per 1 000 litri di gasolio e a 500 euro per 1 000 litri di benzina, di non apportare ulteriori aumenti fino al 2015. Quindi, senza spingersi oltre al fine di introdurre aliquote massime nella proposta, visto che la Commissione non ha mai osato presentarle, stiamo quantomeno esprimendo il desidero di un allineamento dei prezzi.</p>
      <p sl="fr">Signor Presidente, esiste solo un modo per garantire l’armonizzazione delle aliquote di accisa in Europa: introdurre contemporaneamente aliquote minime e massime. E’ inutile continuare ad aumentare i livelli minimi e non compiere alcuno sforzo volto a smorzare l’entusiasmo degli Stati membri che insistono nell’applicare aliquote estremamente elevate.</p>
      <p sl="fr">Infine, se mi permette signor Presidente, vorrei formulare una mozione d’ordine. Intendo domandare al Commissario, che ha chiesto il nostro sostegno alla sua proposta, se vive su un altro pianeta, poiché in effetti non la appoggiamo.</p>
    </intervention>
    <intervention id="3-367" speaker_id="39315" name="Margaritis SCHINAS" is_mep="True" mode="spoken" nationality="Greece" birth_date="28-07-1962" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, ora che l’inflazione nella zona euro ha raggiunto il picco storico e il prezzo del petrolio è 110 dollari al barile, domani il Parlamento europeo aumenterà l’imposta indiretta sul carburante. Se non si tratta di uno scherzo, questa iniziativa è di certo finalizzata a far ridere i lettori dei quotidiani del venerdì. Penso stiamo trasmettendo il messaggio sbagliato al momento sbagliato. Stiamo dimostrando di non comprendere come funziona la società.</p>
      <p sl="el">Inoltre, la mia delegazione non sostiene il compromesso; siamo contrari alle tattiche da bullo dei sei Stati membri che già dispongono di tassazione elevata, che costringono tutti gli altri, attraverso il Commissario Kovács, ad aumentare i prezzi con il pretesto del turismo del pieno. Non posso giustificarlo ai miei elettori. Anziché intraprendere tali esperimenti, occupiamoci di altre politiche che siano utili all’ambiente. Dobbiamo evitare simili acrobazie di incremento delle imposte.</p>
    </intervention>
    <intervention id="3-368" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="bg">Il mio paese ha compiuto grandi sforzi per aumentare l’accisa negli ultimi anni e le aliquote per la benzina senza piombo sono passate dai 254 euro del 2004 a 350 euro, mentre quelle per il gasolio da 203 euro a 307 euro rispettivamente. Siamo stati guidati dalla volontà di aumentare rapidamente le aliquote in modo da ridurre l’effetto inflazione negli anni a venire.</p>
      <p sl="bg">La nuova proposta della Commissione mette in discussione la nostra strategia. Pertanto il concetto presentato nella relazione della commissione per gli affari economici e monetari sembra ragionevole e penalizza in minor misura paesi come Bulgaria e Romania.</p>
      <p sl="bg">Mi auguro che la Commissione accetti tale compromesso, anche se la sua proposta prevede un serio sforzo per l’economia bulgara e rappresenta un fattore inflazionistico, senza produrre alcun effetto per l’ambiente, poiché benzina e gasolio non sono prodotti recuperabili e dipendono da numerosi altri elementi anziché dalle accise.</p>
    </intervention>
    <intervention id="3-369" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Molto brevemente, signor Commissario, mi sembra sarebbe utile evidenziare che occorre essere prudenti in merito a tale questione. L’opinione pubblica deve essere informata di ciò che è in gioco a questo punto, poiché le critiche naturalmente saranno pronte a dipingere la presente iniziativa come un semplice aumento fiscale, mentre la proposta del Parlamento è una misura molto modesta: un reale aumento delle imposte sarebbe disastroso in un periodo in cui i prezzi sono così elevati.</p>
      <p sl="nl">Questa proposta, che spero sarà adottata domani, rappresenta un buon inizio nella direzione volta a porre fine alla distorsione della concorrenza che è esistita per molti anni, in particolare nelle regioni frontaliere; inoltre è positiva per l’ambiente. Signor Commissario, signor Presidente, onorevoli colleghi, la mia seconda osservazione è che contiamo su noi stessi, e sulla Commissione europea in particolare, per continuare a rivestire un ruolo decisamente proattivo nello sviluppo e nella promozione di carburanti rispettosi dell’ambiente, in altre parole applicando politiche che contribuiscano a eliminare i carburanti fossili, benzina e gasolio.</p>
    </intervention>
    <intervention id="3-370" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, vorrei richiamare l’attenzione su tre questioni. Primo, sembra che il prezzo del petrolio non scenderà al di sotto dei 100 dollari al barile in futuro, cosa che risulterà in continui aumenti del prezzo del carburante. E’ soltanto grazie alla debolezza del dollaro americano che si sono evitati gli innalzamenti drastici del prezzo dei carburanti in Europa. Tuttavia, non possiamo attenderci che gli Stati Uniti desiderino che la propria valuta sia debole per sempre. Alla luce di questa situazione, la proposta di aumentare le aliquote di accisa nell’Unione europea nei prossimi anni sembra non tenere conto della realtà economica.</p>
      <p sl="pl">Secondo, il PIL pro capite nei nuovi Stati membri è inferiore a quello nei vecchi paesi membri, così come il livello di reddito personale. Per i nuovi Stati membri sarà quindi possibile armonizzare l’onere fiscale soltanto dopo aver ottenuto un livello comparabile di reddito personale.</p>
      <p sl="pl">Infine, conformemente al principio di sussidiarietà, gli Stati membri dovrebbero godere di maggiore libertà per quanto riguarda l’onere fiscale sui carburanti non derivanti dal petrolio. Tali misure stimolerebbero l’interesse nell’impiego di carburanti rinnovabili. Contribuirebbero inoltre a ridurre le emissioni di CO2 e a rispettare i nostri obblighi internazionali concernenti la tutela ambientale.</p>
    </intervention>
    <intervention id="3-371" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Signor Presidente, desidero brevemente prendere la parola solo al fine di evidenziare che non tutti i deputati del Lussemburgo sono drogati di benzina a basso prezzo. Ritengo che l’onorevole Belet abbia illustrato adeguatamente la situazione. Dobbiamo trovare un compromesso con le politiche relative ai problemi concernenti le risorse petrolifere e i cambiamenti climatici, e ripristinare l’equilibrio tra i paesi e anche tra le regioni.</p>
      <p sl="fr">Vorrei soltanto informarvi che martedì il parlamento del Lussemburgo ha discusso i cambiamenti climatici, e si è svolto un dibattito sul turismo del pieno. La stragrande maggioranza dei deputati lussemburghesi, tra cui i membri del partito dell’onorevole Lulling, ha concordato che tale fenomeno deve essere fermato almeno a livello locale. Pertanto affermo semplicemente che l’intero Lussemburgo ha una posizione del tutto diversa da quella dell’onorevole Lulling, che rappresenta una minoranza in questo caso, e una minoranza molto esigua.</p>
    </intervention>
    <intervention id="3-372" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sembrerebbe che un mercato unico, insieme alla libera circolazione delle merci e dei servizi, si identifichi con una piena competitività. Non è proprio così, anche se, come il costo dei mezzi di produzione, che include il costo del carburante, ha un impatto significativo sulla redditività della produzione. In effetti, attualmente le imposte sul carburante differiscono anche tra paesi vicini, originando il cosiddetto turismo del pieno nelle regioni transfrontaliere. Tuttavia, questa attività non è molto diffusa.</p>
      <p sl="pl">Pare ragionevole avvicinare le aliquote di accisa, ma il processo dovrebbe essere graduale e scaglionato. Anche l’armonizzazione delle aliquote minime di accisa per gasolio e benzina senza piombo andrebbe distribuita nel tempo. Dovremmo essere guidati dal principio generale di impegnarsi per garantire che imposte e accise sul carburante siano mantenute il più possibile contenute, al fine di evitare il rialzo dell’inflazione e dei costi di produzione, aumentando la spesa per le famiglie. Questo aspetto è particolarmente pertinente nei nuovi Stati membri, in cui i guadagni sono estremamente inferiori rispetto agli paesi.</p>
    </intervention>
    <intervention id="3-373" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . − Signor Presidente, per prima cosa desidero ringraziarvi per i commenti e i pareri espressi nel corso della discussione.</p>
      <p sl="en">E’ molto importante ottenere un’opinione positiva dal Parlamento in merito alla proposta della Commissione per l’adeguamento del regime fiscale specifico per il gasolio utilizzato come carburante per motori a fini commerciali. Tuttavia, abbiamo notato che la vostra relazione è meno ambiziosa in confronto a quella della Commissione, in particolare non sostenendo la rivalutazione dei livelli fiscali minimi complessivi applicabili a gasolio e benzina senza piombo.</p>
      <p sl="en">Non ho perso di vista la base economica logica. Al contrario: tale logica si esprime a sfavore dei milioni di chilometri in più e anche alle tonnellate supplementari di CO2 e di altri gas a effetto serra che sono il risultato del turismo del pieno. Ho tenuto in considerazione, come tutti, la crescente minaccia di ciò che significano i cambiamenti climatici e il riscaldamento globale per il genere umano. Questa minaccia è persino più allarmante dell’inflazione. Per quanto riguarda l’aumento delle accise proposto, non genererà inflazione, si manterrà sui livelli previsti d’inflazione pari al 2,2% all’anno fino al 2017.</p>
      <p sl="en">Se la Commissione può accogliere in parte l’emendamento n. 1 e, in linea di massima, gli emendamenti nn. 7 e 27, dobbiamo espressamente respingere gli altri emendamenti. La Commissione non modificherà formalmente tale proposta. Tenteremo, tuttavia, di prendere il più possibile in considerazione gli emendamenti proposti dal Parlamento nel corso delle discussioni nel Consiglio. Un parere favorevole del Parlamento costituirà un segnale importante della crescente consapevolezza del maggiore impatto negativo dei trasporti sull’ambiente, problema che dobbiamo affrontare tramite la tassazione sui carburanti.</p>
    </intervention>
    <intervention id="3-374" speaker_id="4274" name="Olle SCHMIDT" is_mep="True" mode="spoken" role="relatore" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, la ringrazio per le sue cortesi parole. Penso di dover porgere i miei ringraziamenti anche alla Commissione e al segretariato della nostra commissione.</p>
      <p sl="sv">Inizialmente ho pensato che il Commissario non sembrasse accettare veramente le opinioni della commissione. Posso capirlo per ragioni formali. Ora, dopo aver nuovamente sentito la Commissione, ho ritenuto di aver notato una comprensione del concetto che la politica è politica. Ammetto che avremmo potuto essere più ambiziosi. Il Commissario ha utilizzato l’espressione “meno ambiziosi”. Sì, ma abbiamo ascoltato questa discussione da sinistra a destra e dall’alto al basso. Sono stati espressi tutti i punti di vista, e poi c’è l’onorevole Lulling che siede nel mezzo. Signor Commissario, è in base alla realtà politica, come lei sa più che bene, che dobbiamo elaborare una relazione e una proposta che raggiungeranno la sua scrivania. Ora sarà trasmessa una relazione della commissione per gli affari economici e monetari, speriamo domani, che non condividerà del tutto e che non potrà accettare in tutte le sue parti, ma sarà una relazione.</p>
      <p sl="sv">Infine, vorrei dire al Commissario che credo nondimeno di aver compiuto progressi, se domani otterremo un risultato positivo, nel portare a compimento il confronto avvenuto in merito tra la commissione, il Parlamento e la Commissione, e anche il Consiglio. Proprio come ha affermato, occorre intervenire sul turismo del pieno per l’interesse del mercato interno. E’ piuttosto opportuno, ma dobbiamo inoltre preparare misure drastiche e valide a favore dell’ambiente. Deve esserci una comprensione di tali misure nella nostra Unione, e ritengo che siamo riusciti a trovare il giusto equilibrio.</p>
    </intervention>
    <intervention id="3-375" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, desidero chiedere la parola per una questione personale. L’onorevole Turmes mi ha definita una drogata. Ritengo sia un insulto e lo invito a ritirare il suo commento.</p>
      <p sl="fr">Per quanto riguarda l’argomento in discussione, posso fermamente dichiarare che il mio partito e il mio governo sostengono appieno il compromesso proposto dal nostro relatore, a cui ho fornito un contributo sostanziale. Inoltre, l’onorevole Turmes sembra dimenticare che il gasolio attualmente è meno costoso in Belgio che in Lussemburgo, e che, a questo punto, qualsiasi turista del pieno potrebbe recarsi non in Lussemburgo, ma in Belgio.</p>
    </intervention>
    <intervention id="3-376" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Va bene, prendiamo atto delle precisazioni dell’onorevole Lulling. Sono certo che si procederà a un chiarimento anche rispetto alle affermazioni rese in Aula.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 13 marzo 2008.</p>
    </intervention>
  </section>
  <section id="creitem25" title="18. Fondo globale per la promozione dell’efficienza energetica e delle energie rinnovabili (discussione)">
    <intervention id="3-378" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione di Claude Turmes, a nome della commissione per l’industria, la ricerca e l’energia, sul Fondo globale per la promozione dell’efficienza energetica e delle energie rinnovabili [2007/2188(INI) ] (A6-0006/2008).</p>
    </intervention>
    <intervention id="3-379" speaker_id="4432" name="Claude TURMES" is_mep="True" mode="spoken" role="relatore" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Signor Presidente, Martin Luther King aveva un sogno. Sognava una società in cui il colore della pelle non portava alla discriminazione. Si è trattato di un sogno che ha rivoluzionato l’America e il mondo. Oggi l’Europa ha un sogno, o almeno una visione: sviluppare le energie del futuro, non solo in Europa ma anche oltre, la visione di energie rinnovabili che rivestono un ruolo primario dalla metà di questo secolo, che contribuiscono a evitare i conflitti per le risorse di petrolio e gas rimanenti, che attenuano i cambiamenti climatici e che garantiscono che miliardi di persone nel mondo abbiano accesso all’energia oggi al di fuori della loro portata.</p>
      <p sl="de">Ritengo che la Commissione, oggi rappresentata dalla sua coscienza ambientale, il Commissario Dimas, abbia tutte le ragioni di essere orgogliosa del proprio Fondo globale per l’efficienza energetica e le energie rinnovabili (GEEREF). Presumiamo che in quattro o cinque anni tale Fondo disporrà di 500 milioni di euro, facendone il maggiore fondo di investimenti nelle energie rinnovabili e nell’efficienza energetica al mondo.</p>
      <p sl="de">Questi 500 milioni di euro proverranno in parte dalle finanze pubbliche, con una cifra compresa tra circa gli 80 e i 150 milioni di euro del bilancio europeo, ma anche dei bilanci dei governi nazionali. Attualmente si sono impegnate in particolare Germania e Norvegia.</p>
      <p sl="de">Che cosa intende ottenere questo Fondo? Gli analisti finanziari che hanno esaminato i flussi di investimento in progetti relativi a singole energie rinnovabili ed efficienza energetica hanno osservato che è difficile attirare capitali di rischio per investimenti inferiori a 10 milioni di euro. Questo Fondo sarà adeguato nello specifico a tali progetti di medie dimensioni fino a 10 milioni di euro.</p>
      <p sl="de">Sarà quindi un “fondo dei fondi”, il che significa che il Fondo non investirà direttamente in impianti eolici in Marocco o in impianti a energia solare in Cina, ma acquisirà quote nei fondi di investimento in Sudafrica, nell’Africa centrale, in Cina, in Russia o in Sud America. Le finanze pubbliche determineranno a livello politico dove dirigere i finanziamenti.</p>
      <p sl="de">Si tratta di un’iniziativa allettante per gli investitori privati poiché le finanze pubbliche in effetti si assumeranno tutti i rischi di investimento, in modo che il guadagno sugli investimenti, se si verificherà, andrà prima agli investitori privati e soltanto in una seconda fase ritornerà alle finanze pubbliche, e ciò naturalmente offre molta sicurezza agli investitori privati.</p>
      <p sl="de">In quanto deputati abbiamo sollevato quattro o cinque questioni relative al Fondo. La prima è una domanda specifica al Commissario Dimas. In un periodo in cui i biocarburanti costituiscono un problema estremamente controverso, noi deputati siamo del parere che occorra applicare parametri molto rigorosi per qualsiasi investimento del Fondo in progetti relativi a biomassa o biocarburante. Non è soltanto l’equilibrio ambientale a poter essere problematico; genererebbe un problema di immagine per il Fondo qualora la sua reputazione fosse danneggiata da simili investimenti. Ancora una volta, pertanto, signor Commissario, può garantire che la Commissione farà del proprio meglio per attuare i parametri severi necessari?</p>
      <p sl="de">La seconda questione importante per noi deputati, e ritengo sia vero soprattutto per quelli di noi che sono coinvolti nel settore dell’ambiente, è che vogliamo che tale Fondo contribuisca in maniera significativa a superare la povertà energetica. Occorre quindi applicare le competenze tecniche delle istituzioni di microfinanziamento quali la Grameen Bank e altre che stanno già attuando progetti per i più poveri fra i poveri, come collettori solari o impianti fotovoltaici. Dobbiamo coinvolgere tali istituzioni. La mia seconda domanda, signor Commissario, è questa: la Commissione, in quanto principale donatore pubblico, ha intenzione di garantire che il 20-25% dei finanziamenti sarà autenticamente utilizzato per questo tipo di microprogetti tramite accordi di microfinanziamento?</p>
      <p sl="de">Terzo, se gli investimenti in Cina stanno diventando così semplici, temiamo che tutti i finanziamenti del GEEREF procedano in quella direzione. Tuttavia, ciò che vogliamo è una distribuzione geografica appropriata degli investimenti, e pertanto abbiamo bisogno dell’impegno politico della Commissione in merito al fatto che i fondi saranno assegnati a investimenti in paesi di Africa, Caraibi e Sud America.</p>
      <p sl="de">Come Parlamento, abbiamo bisogno di un esame rigoroso e di una valutazione con relazioni regolari a quest’Aula e alle sue commissioni per i bilanci e per il controllo dei bilanci, poiché vogliamo incrementare questo Fondo se possibile nei prossimi anni: per fare ciò, naturalmente occorre la fiducia dell’Assemblea nelle attività del Fondo.</p>
      <p sl="de">Queste sono le mie considerazioni iniziali, e attendo con impazienza la discussione con i miei colleghi.</p>
      <a text="(Applausi)"/>
    </intervention>
    <intervention id="3-380" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Signor Presidente, onorevoli colleghi, è trascorso oltre un anno dalla pubblicazione della comunicazione della Commissione “Mobilitare fondi pubblici e privati per finanziare un accesso globale a servizi energetici compatibili con l’ambiente, economicamente accessibili e sicuri: il Fondo globale per l’efficienza energetica e le energie rinnovabili” (noto come GEEREF).</p>
      <p sl="el">Da allora sono avvenuti numerosi sviluppi, ad esempio l’accordo di Bali dello scorso dicembre. Di conseguenza, ora questa iniziativa appare più importante e opportuna. Pertanto è il momento giusto per discutere questa relazione, e noto con soddisfazione che il Parlamento europeo è particolarmente favorevole per quanto riguarda questi nuovi e innovativi dispositivi di sostegno ai progetti per le energie rinnovabili e l’efficienza energetica.</p>
      <p sl="el">Consentitemi, per prima cosa, di spiegare per quale motivo la Commissione ha proposto di utilizzare sovvenzioni pubbliche nel fondo globale dei capitali di rischio delle imprese, anche se l’onorevole Turmes ha già indicato i punti principali che ci hanno condotto a questa decisione e ha posto alcune domande. In effetti, malgrado i continui progressi osservati nell’uso delle fonti di energia rinnovabile, la quota totale mondiale delle fonti di energia che rappresentano rimane contenuta.</p>
      <p sl="el">Inoltre, è noto che migliorare l’efficienza energetica possa offrire maggiori guadagni rispetto a stabilire una nuova infrastruttura energetica. Ciononostante, con gli investimenti effettuati nel mondo in questo settore, le possibilità esistenti di miglioramento non sono pienamente sfruttate. Le significative difficoltà nel reperire finanziamenti privati per progetti relativi a efficienza energetica ed energia rinnovabile costituiscono pertanto un problema rilevante.</p>
      <p sl="el">Le ragioni sono complesse e riguardano soprattutto la mancanza di capitali di rischio delle imprese. Tali capitali sono necessari nei paesi in via di sviluppo, e si stima che nelle economie di transizione siano pari a oltre a 9 miliardi di euro l’anno. E’ una cifra molto più elevata rispetto a quella attualmente disponibile. Sebbene i sussidi pubblici siano aumentati negli ultimi anni, la somma totale accessibile è insufficiente. Occorre individuare capitali aggiuntivi; sono necessari nel campo dell’energia fino al 2030. Di conseguenza, la ricerca di finanziamenti nel settore privato è fondamentale.</p>
      <p sl="el">Tuttavia, i numerosi anni necessari per la restituzione degli investimenti nelle tecnologie pulite ostacola gli investitori, specialmente nelle regioni geografiche ritenute a rischio elevato. Ad esempio, gli investimenti privati nell’Africa subsahariana sono molto modesti; si tratta proprio del motivo per cui uno degli obiettivi di GEEREF è incoraggiare gli investimenti in queste regioni. La somma a cui ha fatto riferimento l’onorevole Turmes è indicativa, considerato che rappresenta un minimo da impiegare in queste regioni.</p>
      <p sl="el">Un secondo problema affrontato dall’onorevole Turmes è la scala dei progetti. Per progetti di piccole dimensioni in paesi lontani, i costi amministrativi e di esecuzione potrebbero essere più elevati. Di conseguenza, gli organismi internazionali di finanziamento non sono preparati a finanziare tali progetti, in particolare se il loro valore è inferiore a 10 milioni di euro, come lei ha affermato.</p>
      <p sl="el">E’ proprio questo l’obiettivo di GEEREF: superare tali ostacoli tramite investimenti di piccole dimensioni. Concentreremo i nostri sforzi su progetti simili. Il fondo attirerà investitori privati utilizzando risorse pubbliche volte a tutelarli dai rischi a cui ho fatto riferimento in precedenza. Per consentire che GEEREF si avvii e proceda, la Commissione europea garantirà circa 80 milioni di euro da quest’anno al 2010. Come ho affermato precedentemente, con l’impegno supplementare da parte dei governi di Germania e Norvegia, disponiamo di ulteriori 100 milioni di euro. Ci aspettiamo di ottenere capitali di rischio addizionali dal settore privato, pari almeno a 300-500 milioni di euro, o forse anche 1 miliardo di euro, a più lungo termine.</p>
      <p sl="el">Signor Presidente, mi fa piacere che nella presente relazione il Parlamento europeo sostenga la creazione del Fondo globale per l’efficienza energetica e le energie rinnovabili. Desidero ringraziare il relatore, l’onorevole Turmes, per i suoi sforzi, nonché l’onorevole Wijkman della commissione per lo sviluppo e l’onorevole Korhola della commissione per l’ambiente, la sanità pubblica e la sicurezza alimentare, per il loro contributo. Ritengo si tratti di un’iniziativa importante e opportuna che dimostra che l’UE stia agendo e sia determinata ad aiutare i paesi in via di sviluppo a ottenere l’accesso all’efficienza energetica e alle fonti di energia rinnovabile.</p>
      <p sl="el">Il prerequisito fondamentale per il finanziamento di progetti, e non solo quelli connessi a biomassa e biocarburanti, sarà senza dubbio il rispetto di criteri sostenibili, che non saranno meno rigorosi di quelli fissati in varie normative UE. Ciò rafforzerà il rapporto di fiducia che occorre stabilire con questi paesi, soprattutto nell’ottica dell’accordo sui cambiamenti climatici globali, che dovrebbe essere concluso entro la fine del 2009.</p>
      <a text="(Applausi)"/>
    </intervention>
    <intervention id="3-382" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">relatrice per parere della commissione per l’ambiente, la sanità pubblica e la sicurezza alimentare . − Signor Presidente, le questioni in materia di clima ed energia hanno assunto grande rilevanza in breve tempo in quasi ogni settore della politica dell’Unione europea. La richiesta per l’impiego maggiore dell’energia rinnovabile adesso è fondamentale, non ultimo in conseguenza degli obiettivi qualitativi che ora sono stati decisi in merito.</p>
      <p sl="fi">Questo fondo è un esempio significativo e che ispira speranza. Il problema non sempre è lampante, tuttavia. Un qualcosa che va politicamente di moda può diventare una cartina tornasole per la correttezza politica, e la situazione può risultare in una gara per vedere chi si mostra più desideroso di essere dalla parte positiva. Sembra che le cose si siano svolte così ultimamente con l’obiettivo annunciato per l’energia rinnovabile.</p>
      <p sl="fi">Quando manca ancora un autentico potenziale tecnologico, esiste il pericolo che un obiettivo vincolante sarà realizzato in un modo che distrugge irrevocabilmente i valori naturali. Non tutti i biocarburanti rappresentano un vantaggio per l’ambiente, e non tutte le forme di energia rinnovabile riducono le emissioni, come l’onorevole Turmes ha appena sostenuto.</p>
      <p sl="fi">C’è la necessità di energia rinnovabile, ma la questione dovrebbe essere affrontata con buon senso. Il Fondo globale per l’efficienza energetica e le energie rinnovabili ora in discussione sono uno splendido esempio di come possa essere incoraggiato un elemento positivo in modo di produrre una diversa serie di vantaggi.</p>
      <p sl="fi">Esiste un antico detto secondo cui non bisogna solo dare pesci a chi è affamato, ma anche insegnare come si pesca. E’ applicabile al finanziamento dei progetti locali, in modo da migliorare e mantenere in paesi terzi competenze tecniche e abilità. Questo è il metodo volto a rendere i progetti sostenibili e in grado di proseguire.</p>
    </intervention>
    <intervention id="3-383" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">a nome del gruppo PPE-DE . – Mitigazione dei cambiamenti climatici ed energia sono due importanti componenti della politica per lo sviluppo dell’Unione europea. E così dovrebbe essere. Sono soddisfatta di un’iniziativa che può contribuire a un approvvigionamento energetico sicuro e sostenibile, non solo in Europa, ma anche nei paesi terzi. Consentitemi di esprimere alcuni dubbi, che dobbiamo fugare prima di istituire questo fondo.</p>
      <p sl="sl">Primo, il numero di iniziative nel settore delle politiche per l’energia e lo sviluppo aumenta costantemente. Purtroppo, i risultati desiderati si ottengono relativamente di rado. Le iniziative sotto forma di diversi fondi non sono reciprocamente armonizzate e, soprattutto, quasi mai finanziano in maniera diretta singoli progetti. Questo aspetto si applica anche al fondo in discussione, che dovrebbe operare tramite l’istituzione e il finanziamento di subfondi regionali nei paesi in via di sviluppo. Dovremmo considerare come influenzi la trasparenza dell’utilizzo delle risorse, e in che misura le condizioni istituzionali nei paesi in via di sviluppo faciliteranno il loro previsto uso.</p>
      <p sl="sl">Secondo, possono essere efficaci soltanto azioni tempestive. Nel caso del fondo globale proposto, i tempi appropriati non sono chiari. La proposta è stata avanzata nel 2006 e la stiamo discutendo solo quest’anno.</p>
      <p sl="sl">Terzo, desidero sottolineare il fatto citato nel documento stesso: le risorse previste per il fondo non sono sufficienti. Nemmeno la somma minima considerata per un funzionamento adeguato del fondo è stata garantita. Ciò difficilmente stimolerà investimenti da parte del settore privato.</p>
      <p sl="sl">Quarto, mi sembra difficile ritenere che il fondo possa essere operativo in maniera effettiva esclusivamente mediante la cooperazione tra l’Unione e le istituzioni finanziarie internazionali. La nostra proposta difetta di una chiara ambizione e di un programma per la cooperazione con altri paesi industrializzati nel mondo e dell’internazionalizzazione del fondo globale.</p>
      <p sl="sl">Come affermato in precedenza, l’idea è ben accetta, ma devono ancora essere concepiti il suo valore aggiunto e una reale attuazione.</p>
    </intervention>
    <intervention id="3-384" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, signor Commissario, onorevoli colleghi, innanzi tutto desidero congratularmi con il relatore, l’onorevole Turmes, per il suo ottimo lavoro e il suo impegno. Il Fondo globale per l’efficienza energetica e le energie rinnovabili rappresenta un contributo attivo da parte dell’Europa volto a contrastare i cambiamenti climatici.</p>
      <p sl="de">In quanto relatore ombra nella commissione per l’ambiente, la sanità pubblica e la sicurezza alimentare, vorrei affrontare due punti. Primo, è importante garantire che la sostenibilità abbia assoluta priorità nel quadro dei progetti finanziati dal Fondo. Le emissioni di gas a effetto serra devono essere esaminate lungo il ciclo di vita completo, e nessun finanziamento deve essere assegnato ai progetti con una registrazione non sufficiente di emissioni di CO2 . Tale analisi è particolarmente importante per progetti che presentano una componente biomassa.</p>
      <p sl="de">Secondo, sono un ottimista, pertanto presuppongo che la Conferenza delle Nazioni Unite sul cambiamento climatico il prossimo anno a Copenaghen sarà un successo e saremo in grado di compiere i passi successivi verso un accordo consecutivo al protocollo di Kyoto. L’impiego di energie rinnovabili rivestirà quindi un ruolo importante per i paesi in via di sviluppo. La Commissione oggi deve tenere conto di tale fattore e adattare il Fondo di conseguenza.</p>
    </intervention>
    <intervention id="3-385" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, la proposta della Commissione di un Fondo globale per l’efficienza energetica e le energie rinnovabili (GEEREF) giunge naturalmente, gradita. E’ fondamentale che l’efficienza energetica e l’energia rinnovabile svolgano un ruolo crescente nei paesi emergenti e in via di sviluppo per un’ampia serie di ragioni (taglio delle emissioni di biossido di carbonio, riduzione della dipendenza dell’approvvigionamento energetico, limite alla povertà energetica e creazione di posti di lavoro e opportunità di sviluppo), in effetti per le medesime ragioni per cui è essenziale che ciò avvenga nell’UE.</p>
      <p sl="en">Tuttavia, nutro alcuni dubbi in merito alla proposta della Commissione. Primo, il finanziamento proposto è estremamente modesto per la dimensione del progetto. 15 milioni di euro l’anno di risorse pubbliche sono noccioline, anche come capitale iniziale finalizzato ad attirare e garantire investimenti privati. Potrebbe facilmente essere assimilato solo da un paio di progetti nei maggiore paesi emergenti quali Cina o India. Anche se la comunicazione della Commissione tratta la possibilità di richiamare cofinanziamenti dal 9° Fondo europeo di sviluppo (FES), non è del tutto chiaro in che modo si prenderanno le decisioni relative all’assegnazione del bilancio tra i paesi ACP, da un lato, e i paesi più sviluppati e avanzati dell’Europa orientale non appartenenti all’UE sostenuto dal cofinanziamento della Banca europea per la ricostruzione e lo sviluppo (BERS). Di conseguenza, non è del tutto comprensibile in che modo il fondo contribuirà alla riduzione della povertà. Sembra piuttosto un macrofondo, anziché un microfondo, concepito per attirare risorse private a sostegno dei progetti che, nonostante siano relativamente ridotti per gli standard europei, sarebbero notevoli per numerosi paesi africani. Non è chiaro come il finanziamento di GEEREF sceglierà progetti a livello comunitario quali pannelli fotovoltaici per centri sanitari e scuole o forni a energia solare e scaldabagno. Si tratta di uno sviluppo basilare che in generale non migliora la vita dei più poveri.</p>
      <p sl="en">Infine, sono preoccupata del fatto che il rapporto tra il fondo e il meccanismo per lo sviluppo pulito (CDM) non sia stato spiegato in maniera esauriente. Sarebbe utile qualora la Commissione potesse indicare in che modo il fondo migliorerà l’accesso dei paesi in via di sviluppo al CDM.</p>
    </intervention>
    <intervention id="3-386" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL . – Signor Presidente, la relazione dell’onorevole Turmes riguarda un obiettivo molto ambizioso per i paesi in via di sviluppo al fine di utilizzare in maniera efficace le loro risorse energetiche. Questi paesi si trovano spesso in regioni geografiche in cui è possibile sfruttare risorse energetiche rinnovabili naturali a basso costo.</p>
      <p sl="fi">E’ inoltre possibile compiere progressi nello sviluppo senza investimenti consistenti nelle ultime tecnologie. Ad esempio, la produzione di carbone di legna dalle scarse riserve di legname in quelle zone dell’Africa subsahariana che si stanno desertificando è un metodo più efficace rispetto ai costi di bruciarlo semplicemente. Devono sapere in che modo carbonizzare la legna prima di bruciarla. Non occorre molto denaro per insegnare tecniche come questa e altre. I principi su cui opera GEEREF mi danno l’impressione che non sarà possibile ottenere denaro dal fondo solo per diffondere competenze e conoscenza, ma che a tal fine saranno di certo usate altre forme di assistenza allo sviluppo.</p>
      <p sl="fi">Il finanziamento di progetti tramite investimenti di capitale proprio è un’opzione interessante. L’aspetto positivo in merito a ciò dal punto di vista dei beneficiari del denaro e di coloro che lo spendono, è che non si aggiunge al debito dei paesi già in questa condizione. Si solleva tuttavia la questione di quanto sia dispendioso gestire tali investimenti e verificare la capacità delle piccole imprese di restituire il denaro.</p>
      <p sl="fi">Questo fondo potrebbe, nella migliore delle ipotesi, predisporre i paesi in via di sviluppo a una crescita più lenta nell’impiego dei carburanti fossili. Il nostro gruppo è del tutto unanime nell’approvazione della relazione dell’onorevole Turmes.</p>
    </intervention>
    <intervention id="3-387" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, ringrazio l’onorevole Claude Turmes, che ha condotto numerosi incontri in merito alla questione. Si tratta di un problema molto complesso e desidero ringraziarlo in particolare per essere stato così coerentemente trasparente nei suoi negoziati e per aver fatto sì che possiamo considerare il progetto da una prospettiva olistica.</p>
      <p sl="de">L’odierna sfida globale è pensare all’efficienza, nel consumo di energia, ma anche nella produzione. Tuttavia, ciò non è applicabile soltanto al macrolivello; dobbiamo sempre essere guidati dall’espressione “innanzitutto pensare piccolo”: considerare prima il microlivello e, se funziona, intervenire anche al macrolivello.</p>
      <p sl="de">Dobbiamo puntare a garantire l’applicazione della migliore tecnologia disponibile che esiste globalmente. Quest’ultima può essere una tecnologia semplice, chiaramente strutturata; non deve necessariamente trattarsi di elettronica e nanotecnologia. Occorre tentare e rendere tale tecnologia accessibile dal punto di vista finanziario, per quanto possibile, cosicché tutti possano permettersi di usarla.</p>
      <p sl="de">Dall’altro lato, naturalmente, dobbiamo punire coloro che dissipano le risorse della Terra. E’ una sfida importante anche per il nostro Commissario, considerare le strutture globali: condannare chi spreca energia e ricompensare chi opera impiegando le tecnologie migliori e più efficienti. Si tratta di un principio fondamentale altresì nella politica climatica.</p>
      <p sl="de">Studi nell’Unione europea indicano che i costi dei cambiamenti climatici ammonteranno a miliardi e miliardi di euro. Perciò è essenziale non solo intervenire nei paesi al di fuori dell’Europa; il Consiglio dovrebbe anche pensare di fornire nuovi fondi per ricerca e sviluppo nel campo dell’efficienza energetica, soprattutto nel nuovo Istituto europeo di tecnologia.</p>
    </intervention>
    <intervention id="3-388" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signor Commissario, la ringrazio per il suo contributo. Il Parlamento europeo accoglie con favore questo Fondo. Commissario Dimas, lei ha avviato la giusta iniziativa al momento opportuno.</p>
      <p sl="de">Se, come europei, ci siamo impegnati a ridurre le emissioni di CO2 , non importa dove questo avviene. Le emissioni di CO2 , devono essere limitate in tutto il mondo, e per questo motivo dobbiamo applicare ovunque le nuove tecnologie.</p>
      <p sl="de">Tuttavia, reputo questo Fondo non solo uno strumento per lo sviluppo, ma anche uno strumento strategico. Non si tratta di fornire esclusivamente assistenza allo sviluppo. Piuttosto, gli europei non devono essere unicamente i pionieri quando si considera la questione dei cambiamenti climatici; dobbiamo anche incoraggiare altri a unirsi al nostro percorso. Devono essere in grado di seguire la rotta che abbiamo tracciato. E’ questo un punto in cui penso che questo Fondo possa offrire un contributo essenziale. Se fissiamo obiettivi eccessivamente ambiziosi e finiamo isolati e soli, ciò significherà anche la conclusione della nostra base industriale. Perciò occorre una governance globale in questo caso. Bali ha costituito un buon approccio e Copenaghen farà altrettanto. Tuttavia, in un sistema di governance globale, non si tratta soltanto di un tentativo; dobbiamo creare metodi che siano d’incentivo e ritengo che questo Fondo generi promuova quello giusto.</p>
      <p sl="de">Claude Turmes, all’inizio del suo intervento, ha fatto riferimento al sogno di Martin Luther King. In quanto europei, possiamo trasformare in realtà il nostro sogno di salvare il clima solo se procediamo lungo questo percorso in maniera coerente. Onorevole Turmes, domani si assicurerà una maggioranza sostanziale a favore di tale relazione e desidero congratularmi con lei per il risultato. Sono soddisfatto per lei.</p>
    </intervention>
    <intervention id="3-389" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il Fondo europeo per l’efficienza e l’energia rinnovabile è una soluzione innovativa volta a sfruttare al massimo il rendimento dei fondi pubblici impiegati nel settore dell’efficienza energetica e delle fonti rinnovabili di energia impegnando investimenti privati.</p>
      <p sl="ro">Questo fondo è un partenariato pubblico-privato, dedicato a finanziare i progetti specifici proposti dalle PMI, il cui valore non superi i 10 milioni di euro. I costi iniziali per progetti relativi all’energia rinnovabile sono 37 volte più elevati di quelli per le fonti energetiche tradizionali, e per questa ragione rimpiangiamo il fatto che per il momento il fondo previsto ammonti solo a 100 milioni di euro.</p>
      <p sl="ro">Nel 2005, l’Unione è dipesa per il 50% dalle importazioni di energia e tra gli Stati membri soltanto la Danimarca è un netto esportatore. Nel periodo 1995-2005 l’uso delle fonti energetiche rinnovabili è aumentato del 40% nell’Unione. Pertanto, nel 2005, le fonti di energia non inquinanti rappresentavano il 42% della produzione primaria europea di energia.</p>
      <p sl="ro">L’impiego efficace di questo fondo potrebbe fornire energia a un numero di cittadini oscillante tra 1 e 3 milioni, riducendo allo stesso tempo le emissioni di CO2 di 1-2 milioni di tonnellate l’anno. Le mie congratulazioni al relatore.</p>
    </intervention>
    <intervention id="3-390" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, vorrei iniziare congratulandomi con l’onorevole Turmes per la sua relazione e con la Commissione per la sua iniziativa.</p>
      <p sl="es">Molti di noi ritengono che l’Unione europea debba considerare il sostegno alle energie rinnovabili e all’efficienza energetica non solo una parte integrante della sua strategia in materia di energia e cambiamenti climatici, ma anche della sua politica per lo sviluppo.</p>
      <p sl="es">Pertanto, la proposta di creare un Fondo globale per l’efficienza energetica e le energie rinnovabili al fine di impegnare investimenti privati per i paesi in via di sviluppo e le economie in transizione, è molto interessante.</p>
      <p sl="es">Ciò che occorre per un finanziamento modesto ideale è l’istituzione di priorità e sinergie con altri programmi esistenti e con la Banca mondiale e le banche regionali per lo sviluppo, che stanno sempre più investendo in energie rinnovabili ed efficienza energetica.</p>
      <p sl="es">Tuttavia, dopo i primi anni di attuazione del nuovo strumento, si dovranno valutare i risultati e si dovranno compiere sforzi volti a incoraggiare aumenti sostanziali per quanto riguarda il contributo da parte degli attori interessati.</p>
      <p sl="es">Concordo sul fatto che tutto al momento suggerisce che il sostegno sia indirizzato soprattutto ad Africa e America latina.</p>
    </intervention>
    <intervention id="3-391" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Signor Presidente, desidero ringraziare il Commissario e il nostro relatore per un progetto splendido, che appoggio pienamente. Equivale a un segnale molto positivo da parte dell’Unione europea. Faccio riferimento alla volontà di sostenere i paesi in via di sviluppo, nonché combattere i cambiamenti climatici. Tuttavia, ho questa domanda per il Commissario. In che modo la Commissione intende prevenire la deforestazione, che spesso è legata alla produzione di biomassa e biocarburanti nei paesi in via di sviluppo? Inoltre, la Commissione sta mantenendo una distanza opportuna dalla produzione di biomassa e biocarburanti di prima generazione, visto che è noto che non si tratta di un metodo particolarmente sicuro?</p>
      <p sl="pl">Vorrei offrire il mio fermo sostegno alla dichiarazione dell’onorevole Chatzimarkakis. L’Unione europea deve inviare un segnale di questo tipo. Siamo responsabili delle conferenze sui cambiamenti climatici che si svolgeranno prossimamente a Poznań e a Copenaghen, e del successo dei negoziati post-Kyoto. Siamo inoltre responsabili di trasmettere i segnali giusti al resto del mondo. Questo programma ne rappresenta un esempio.</p>
    </intervention>
    <intervention id="3-392" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, desidero richiamare l’attenzione su tre questioni. E’ del tutto appropriato per l’autore della relazione indicare che le conseguenze più gravi del cambiamento climatico sono avvertite nei paesi più poveri. Ciò avviene poiché tali paesi dispongono di risorse molto limitate, in particolare di quelle finanziarie, con cui reagire a questo fenomeno.</p>
      <p sl="pl">Secondo, alla luce di ciò che ho appena affermato, è opportuno sostenere la proposta della Commissione di istituire un Fondo, benché gli 80 milioni di euro suggeriti siano un importo esiguo. Ciononostante, siccome questo Fondo è finalizzato a contribuire a incentivare gli investimenti del settore privato volti a finanziare progetti locali, in effetti può essere molto efficace.</p>
      <p sl="pl">Terzo, vorrei cogliere questa opportunità per sottolineare che l’onere di combattere i cambiamenti climatici non è del tutto suddiviso in modo equo nella stessa Unione europea. Ad esempio, i limiti alle emissioni di CO2 sono stati attribuiti ai diversi paesi senza tenere sufficientemente conto fin dove questi ultimi potrebbero essere in ritardo in termini di sviluppo. Di conseguenza, a paesi come la Polonia, sono stati assegnati limiti molto bassi, e ciò ha condotto quasi subito a un aumento del costo dell’elettricità compreso fra il 10% e il 20%.</p>
    </intervention>
    <intervention id="3-393" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la finalità principale di questo Fondo è incoraggiare investimenti privati e il sostegno di fondi regionali per i più poveri e per i paesi meno sviluppati del mondo. Il Fondo è finalizzato a sostenere efficienza e risparmio di energia, lo sviluppo di energia rinnovabile e la riduzione di emissioni di gas a effetto serra. E’ inoltre volto a contribuire a migliorare l’accesso a servizi energetici di base. L’intervento dell’Unione in questo settore dovrebbe aiutare le regioni più povere a contrastare i cambiamenti climatici e diversificare le proprie fonti di energia.</p>
      <p sl="pl">Dovremmo ricordare che gli effetti dei cambiamenti climatici sono percepiti innanzi tutto dagli abitanti più poveri del pianeta. Per noi sarebbe sbagliato limitare la nostra azione per lottare contro questo fenomeno e ridurre il consumo energetico esclusivamente nella nostra zona. Rendere disponibile l’assistenza per tale intervento ai paesi più poveri contribuirà ad avviare attività pertinenti in loco . Gli aiuti avranno un impatto rilevante e accresceranno la consapevolezza dell’importanza di tali problemi. Si tratta dell’iniziativa giusta al momento opportuno.</p>
    </intervention>
    <intervention id="3-394" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, volevo solo sottolineare che, tra le fonti rinnovabili di energia, non abbiamo prestato molta attenzione alle fonti geotermiche, vale a dire, all’energia pulita. Usufruire delle perforazioni effettuate a fini di ricerca geologica potrebbe ridurre i costi in questione.</p>
    </intervention>
    <intervention id="3-395" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signor Presidente, naturalmente è prevista l’energia geotermica. Siamo molto interessati a questo settore, nonché alle altre fonti rinnovabili di energia.</p>
      <p sl="en">Per quanto riguarda la Polonia e l’assegnazione di quote: per il primo periodo di scambio il paese ottenuto troppo, molto più di quanto fosse necessario per le esigenze di energia e industria, e questo sovra eccesso di stanziamento ha causato il problema relativo al prezzo delle quote. Per il secondo periodo riteniamo che le quote concesse alla Polonia siano di nuovo sufficienti per far fronte alle necessità dell’industria polacca. Per il terzo periodo, esiste un nuovo sistema, che sarà basato su ciò che industria o impianti energetici richiedono per soddisfare le proprie esigenze, introducendo la vendita all’asta nella misura in cui concorderemo.</p>
      <p sl="en">Per quanto riguarda la deforestazione, certamente si tratta di un grosso problema, connesso a biodiversità e cambiamenti climatici, temi altrettanto importanti. Contrastare la deforestazione contribuisce ad arrestare la perdita della biodiversità e a lottare contro i cambiamenti climatici, pertanto è fondamentale. Tuttavia, i progetti di deforestazione hanno una peculiarità: sono molto complicati. Ciononostante, è una delle priorità che dobbiamo affrontare, non solo mediante questo fondo, ma anche tramite altre misure, concordando soprattutto quali incentivi collegare ai vari approcci di lotta alla deforestazione, ad esempio riducendone il tasso e conservando le foreste o qualsiasi altro atteggiamento promosso dai diversi paesi. Stiamo lavorando in merito, soprattutto con la Banca mondiale, e saranno presentati alcuni progetti pilota. Quindi, esistono numerose fonti di finanziamento destinate a vari obiettivi.</p>
      <p sl="en">Desidero innanzi tutto esprimere il mio apprezzamento per il contributo molto valido e positivo e posso assicurarvi che saranno presi in considerazione nel nostro lavoro i suggerimenti e i commenti. Sono molto utili e affrontano varie questioni rilevanti.</p>
      <p sl="en">Non mi soffermerò ora, ad esempio, sull’importanza dei progetti CDM per l’Africa subsahariana. Vorrei soltanto ricordarvi che nel 2006, a Nairobi, abbiamo elaborato l’iniziativa con Kofi Annan, l’allora Segretario generale delle Nazioni Unite, volta a promuovere i progetti CDM nell’Africa subsahariana. Noi, come l’ONU, siamo impegnati a realizzare più progetti in questa regione, non concentrandoci esclusivamente su quelli in Cina e India. Pertanto, la vostra osservazione è molto importante, ma ovviamente potrebbe essere valutato e apprezzabile il rapporto tra questo fondo e i CDM.</p>
      <p sl="en">Ho tre ulteriori considerazioni da aggiungere. Primo, chiedete particolare attenzione finalizzata a soddisfare le necessità dei paesi subsahariani e ACP. Naturalmente siamo preoccupati del fatto che progetti in paesi più grandi quali Cina e Russia assimilino tutte o una percentuale elevata delle risorse disponibili. Ciò è accaduto con i CDM, a proposito, e quindi il vostro commento è appropriato. Il GEEREF si avvarrà di opportunità di investimento pregresse, ma concordiamo che occorre particolare attenzione per le esigenze dei paesi ACP. Inoltre garantiremo che sia consentito a qualsiasi subfondo che prevede solo un paese di assorbire tutte o la maggior parte delle risorse disponibili. Il GEEREF necessita di essere diffuso in diverse parti del mondo, anche nell’ottica di distribuire gli investimenti di rischio, e il suggerimento dell’onorevole Turmes in merito alla percentuale è alquanto opportuno.</p>
      <p sl="en">Secondo, consentitemi di tornare alla dimensione della povertà, che ovviamente è fondamentale. Come oggi avete menzionato, circa 1,6 milioni di persone nei paesi più poveri del mondo non hanno ancora un accesso regolare a servizi energetici sicuri. Ritengo che con il GEEREF abbiamo un’opportunità di contribuire all’accesso a energia pulita e accessibile, un prerequisito necessario per ridurre la povertà globale e promuovere uno sviluppo sostenibile.</p>
      <p sl="en">Terzo e ultimo, accogliete positivamente l’attenzione del Fondo sull’incentivo a investimenti privati, anche se avete affermato che i fondi non sono sufficienti, e ritengo che non lo siano mai abbastanza, e chiedete che più Stati membri offrano sostegno economico aggiuntivo. Certamente appoggio appieno e condivido ciò che avete suggerito, e la Commissione sta lavorando e continuerà a farlo per attirare maggiori investitori a partecipare.</p>
      <p sl="en">A tal proposito, vorrei domandare il vostro sostegno alla promozione di GEEREF a tutti i relativi attori. Più sostegno otteniamo, più saremo in grado di realizzare concretamente azioni effettive.</p>
    </intervention>
    <intervention id="3-396" speaker_id="4432" name="Claude TURMES" is_mep="True" mode="spoken" role="relatore" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Signor Presidente, questo sarà un fondo pari potenzialmente a 500 milioni di euro, poiché è dotato di un effetto moltiplicatore da 3 a 5 volte sul capitale privato. I 100, 120 o 150 milioni di euro di denaro pubblico saranno in grado di moltiplicarsi, almeno speriamo, in ulteriori 300 o 400 milioni di euro per arrivare a 500 milioni di euro. Ci sono ancora i governi a poter partecipare. Se conduciamo un controllo efficace, allora il Parlamento consentirà alla Commissione di procedere.</p>
      <p sl="en">L’onorevole Jordan Cizelj ha sollevato una questione molto importante: quanto sono preparate per gli investimenti certe regioni del mondo? In Parlamento abbiamo votato 5 milioni di euro supplementari da un’altra linea di bilancio per la costruzione di capacità istituzionale per l’inquadramento di questo programma. Pertanto occorre realizzare piccole e medie imprese nei paesi africani e in India, che in seguito svilupperanno modelli d’impresa. Dobbiamo imparare dagli errori del passato commessi nella politica per lo sviluppo in cui concedevamo solo tecnologia senza considerare che dovevamo anche informare le persone in merito a tale tecnologia. Sostengo ciò dinanzi al commissario per lo sviluppo e sappiamo che DG Sviluppo sta contribuendo ad aumentare le capacità istituzionali di questi paesi.</p>
      <p sl="en">Pertanto, ora ciò che occorre fare, e signor Commissario, lei ha ragione, è raggiungere gli investitori. Venerdì, in Lussemburgo, il secondo maggiore centro di investimenti al mondo, si svolgerà un importante incontro di banchieri. Presenteremo loro una SICAV, uno strumento con base in Lussemburgo. Spero che la Commissione elabori una valida strategia di comunicazione. Andiamo nella City di Londra, a Francoforte, a Parigi, a Zurigo, poiché i banchieri devono essere informati in merito a tale strumento.</p>
      <p sl="en">Perché questo aspetto è importante al momento? Attualmente siamo ancora sotto pressione per lo scandalo in Liechtenstein e la crisi dei subprime . In alcuni mesi abbiamo distrutto centinaia di miliardi di capitale. Le attività finanziarie favorevoli all’ambiente potrebbero essere un dovere ancora più rilevante per questo pianeta e i politici dell’industria verde. Questo tipo di strumento consente al capitale di essere assegnato ai giusti investimenti. Potrebbe non avere un guadagno elevato come certi investimenti speculativi, ma si tratta di un investimento a medio e lungo termine e probabilmente è proprio ciò che stanno cercando alcuni fondi pensionistici e altri. Pertanto, questo fondo è dotato anche di grandi possibilità di attirare investitori ed è quello cui dovremmo aspirare.</p>
      <p sl="en">Vi ringrazio per il sostegno per ciò che definisco la comunità sostenitrice di un mondo rinnovabile e migliore.</p>
    </intervention>
    <intervention id="3-397" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Turmes, mi congratulo con lei per il suo eccellente inglese e per il suo impegno in merito alla questione.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 14 marzo.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-398" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Le ragioni per istituire questo fondo meritano un plauso. Le risorse allocate per questo progetto sono una beffa.</p>
      <p sl="en">Gli obiettivi principali del fondo dovrebbero essere la promozione di efficienza energetica, risparmio di energia e fonti rinnovabili, riduzione delle emissioni dei gas a effetto serra e il miglioramento dell’accesso ai servizi energetici nei paesi più poveri, per non menzionare una diversificazione delle fonti di energia nel mondo in via di sviluppo.</p>
      <p sl="en">Le statistiche (già obsolete) indicano che 1,6 miliardi di persone non hanno accesso ai servizi energetici di base. 2,4 miliardi si affidano alla biomassa tradizionale per cucinare e scaldarsi.</p>
      <p sl="en">L’Agenzia internazionale per l’energia valuta che entro il 2010 occorrerà investire 241 miliardi di dollari nella produzione di energie rinnovabili. Per quanto riguarda i paesi in via di sviluppo la stima ammonta almeno a 10 miliardi di dollari o 9 miliardi di euro.</p>
      <p sl="en">Il bilancio proposto per tale fondo in discussione è pari a 80 milioni di euro tra il 2007 e il 2010, con 15 milioni di euro nel 2008 per avviare l’iniziativa. I dati parlano da soli. Queste risorse rappresentano una goccia nell’oceano di ciò che è necessario. Le intenzioni sono buone, ma le intenzioni con finanziamenti esigui non equivalgono a interventi seri.</p>
    </intervention>
    <intervention id="3-399" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">L’Unione europea sostiene il riscaldamento a distanza!</p>
      <p sl="hu">Accolgo con favore l’iniziativa della Commissione europea per un nuovo Fondo globale per l’efficienza energetica e le energie rinnovabili (GEEREF). Garantire il nostro approvvigionamento energetico, e in un modo che non metta a repentaglio i nostri valori ambientali, la nostra sicurezza strategica o la competitività, costituisce una delle maggiori sfide del XXI secolo. L’energia più economica, naturalmente, è l’energia che non usiamo, in altre parole quella che risparmiamo. In questi tempi di scarsità energetica, tecniche di conservazione dell’energia sono nell’interesse fondamentale di ognuno, siano consumatori o più vaste comunità. Da una prospettiva di sinistra, si deve evidenziare che una conservazione dell’energia e un suo impiego efficiente rappresentano anche una questione sociale, considerato che spesso sono soprattutto le persone più povere a sprecare la maggior parte dell’energia. Questo aspetto è particolarmente vero per i nuovi Stati membri, ad esempio nelle abitazioni ungheresi, che utilizzano più del doppio dell’energia al metro quadrato rispetto all’Europa occidentale. Perciò è importante fornire risorse comunitarie per la modernizzazione dei sistemi di riscaldamento a distanza dell’Europa orientale. In teoria, il riscaldamento a distanza rappresenta un metodo di risparmio energetico e ha il vantaggio di essere semplice da adattare alle energie rinnovabili, mentre nel caso del riscaldamento individuale occorre che sia effettuato casa per casa. Rendere disponibili le risorse dell’Unione europea per il riscaldamento a distanza è quindi essenziale. Inoltre, si potrebbe considerare di fornire concessioni fiscali uniformi nell’Unione europea al fine di facilitare gli investimenti nelle tecniche di conservazione di energia e generare fondi allo scopo.</p>
    </intervention>
    <intervention id="3-400" speaker_id="28343" name="Bogusław ROGALSKI" is_mep="True" mode="written" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Energia rinnovabile ed efficienza energetica contribuiscono a ridurre l’aumento della temperatura media nel mondo. Come indicano ricerca e relazioni, sono proprio le società più povere e i suoi membri a essere colpite più gravemente dalle conseguenze dei cambiamenti climatici. E’ quindi nostro dovere proteggere questi settori della società nell’ottica della loro maggiore vulnerabilità in termini economici.</p>
      <p sl="pl">L’impiego di fonti rinnovabili di energia promuove, inter alia , l’innalzamento degli standard ambientali, riducendo ad esempio le emissioni di CO2 e altri gas a effetto serra. Contribuisce inoltre ad accrescere il livello di occupazione e ad abbassare i costi. Un altro tema fondamentale a favore è che queste risorse limitano la dipendenza da certe fonti di energia, sebbene il numero di persone privato di servizi energetici di base stia aumentando. Questo aspetto è di particolare importanza nel quadro dell’elaborazione delle economie dei paesi in via di sviluppo. La maggior parte di questi paesi sta attraversando un periodo di crescita economica, e di conseguenza la richiesta di energia in queste regioni è elevata. Lo sviluppo di fonti rinnovabili di energia nei paesi in via di sviluppo in effetti è molto rilevante per gli sforzi finalizzati a limitare le emissioni di gas a effetto serra e a garantire la sicurezza di approvvigionamento nei paesi che sono in grado di soddisfare soltanto parzialmente i propri requisiti energetici.</p>
      <p sl="pl">Di conseguenza, l’Unione dovrebbe sostenere fonti rinnovabili di energia ed efficienza energetica, soprattutto nei paesi in via di sviluppo poiché rappresentano caratteristiche particolarmente importanti della strategia in materia di energia e cambiamenti climatici, nonché della politica per lo sviluppo.</p>
    </intervention>
  </section>
  <section id="creitem26" title="19. Situazione particolare delle donne in carcere e impatto della detenzione dei genitori sulla vita sociale e familiare (discussione)">
    <intervention id="3-402" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione, presentata dall’onorevole Marie Panayotopoulos-Cassiotou a nome della commissione per i diritti della donna e l’uguaglianza di genere, sulla particolare situazione delle donne detenute e l’impatto dell’incarcerazione dei genitori sulla vita sociale e familiare (A6-0033/2008).</p>
    </intervention>
    <intervention id="3-403" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">relatrice. − Signor Presidente, la commissione per i diritti della donna e l’uguaglianza di genere, che sta presentando la relazione di propria iniziativa, ha investito sforzi e spesa materiale sulla questione: i membri della nostra commissione non solo hanno lavorato su questo documento, ma hanno anche proposto una voluminosa relazione sulla situazione delle donne detenute in Europa. In un’audizione abbiamo ascoltato eminenti scienziati e rappresentanti della società civile trattare quest’argomento. Gli uffici del Parlamento europeo finora ci hanno fatto pervenire alcune interessanti presentazioni in merito. Tali testi evidenziano il lavoro del Parlamento sulla tutela dei diritti umani e la salvaguardia dei particolari diritti delle donne che devono vivere nelle difficili condizioni della detenzione. Le donne in carcere appartengono a una speciale categoria; probabilmente rappresentano una minoranza del totale della popolazione delle carceri in Europa, in media soltanto il 5%. Naturalmente i dati oscillano tra il 7% e lo 0%.</p>
      <p sl="el">Mi pare che la relazione analizzi la situazione delle donne in carcere in maniera piuttosto accurata, poiché si affronta ogni caso possibile. Il documento considera esigenze speciali e di assistenza sanitaria generale, inclusi problemi specifici relativi all’igiene e richieste particolari di natura psicologica; la gestione di disturbi derivanti dal passato delle donne detenute; la situazione particolare delle madri, in effetti le statistiche mostrano che metà delle detenute delle carceri europee ha figli minorenni; le condizioni speciali delle donne in gravidanza; la nascita dei figli in carcere e la protezione dei bambini durante i primi anni di vita laddove siano costretti a vivere con le proprie madri in prigione. Perciò, ci sentiamo autorizzati a chiedere agli Stati membri, con il contributo dell’UE, di organizzare appropriate condizioni materiali volte a garantire che gli istituti provvedano a strutture dignitose di detenzione, come stabilito da norme e trattati internazionali ed europei. Si dovrebbe poter modernizzare la legislazione al fine di emettere condanne adeguate alle speciali circostanze delle madri; il personale abituale dovrebbe essere regolarmente controllato e sottoposto a una formazione speciale in modo da essere sensibile ai problemi delle donne. Le condizioni di detenzione per le donne dovrebbero essere incluse nella relazione annuale della Commissione europea sui diritti umani nell’UE.</p>
      <p sl="el">La relazione odierna produrrà una discussione che mi auguro sia proficua.</p>
    </intervention>
    <intervention id="3-404" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli colleghi, il mio collega, il Commissario Špidla, è estremamente soddisfatto che il Parlamento europeo abbia deciso di analizzare la situazione delle donne in carcere e il suo impatto sulla vita sociale e familiare, e quindi intende congratularsi con la relatrice, l’onorevole Panayotopoulos, per il suo eccellente lavoro.</p>
      <p sl="fr">Anche se le donne costituiscono solo una piccola percentuale, il 5% circa, della popolazione carceraria d’Europa, è evidente che la loro permanenza in prigione influisce gravemente sull’intera famiglia. Inoltre, un numero relativamente elevato di detenute è madre.</p>
      <p sl="fr">La Commissione promuove politiche finalizzate a combattere l’esclusione dei gruppi vulnerabili, che comprendono quindi, in particolare, le persone in detenzione. Tuttavia, occorre sottolineare che l’inclusione sociale spetta soprattutto agli Stati membri. Il ruolo della Commissione in termini di inclusione sociale è fondamentalmente aiutare gli Stati membri nella lotta contro l’esclusione sociale, nel quadro del metodo di coordinamento aperto e di altri Ciononostante, il nuovo Trattato di Lisbona (questo è un punto interessante) offre nuove iniziative connesse a giustizia, libertà e sicurezza. In questo settore specifico, di crescente importanza, la procedura di codecisione sarà applicata a più numerosi settori e ciò ovviamente estenderà le competenze del Parlamento europeo al fine di analizzare alcune delle proposte presentate nel vostro testo. La relazione dell’onorevole Panayotopoulos adotta un approccio equilibrato. Rispetta del tutto il principio di sussidiarietà e riconosce il ruolo di sostegno della Commissione, e concordiamo appieno con il suo approccio metodologico. Siamo coscienti che per sostenere le sfide cui fanno fronte le detenute, gli Stati membri e la Commissione devono concentrarsi sulle condizioni di vita nelle carceri, sull’essenziale mantenimento dei legami familiari e delle relazioni sociali e, naturalmente, sull’importanza della reintegrazione sociale e professionale. Tale metodo adatta la strategia di inclusione sociale della Commissione, che riguarda tre vasti settori: incoraggiare l’accesso ai servizi di base e alle diverse possibilità e opportunità, verificare l’osservanza della legislazione nella lotta contro la discriminazione e, ove necessario, elaborare sistemi specifici volti a soddisfare le esigenze particolari dei vari gruppi.</p>
      <p sl="fr">Nella primavera del 2006 la Commissione ha organizzato una consultazione pubblica relativa alla necessità di intraprendere ulteriori misure a livello UE finalizzate a incoraggiare il coinvolgimento attivo delle persone più lontane dal mercato del lavoro. I risultati sono stati presentati in una comunicazione nell’ottobre 2007, che ha inoltre avviato la seconda fase della consultazione. E’ stata chiesta alle parti sociali la loro opinione in merito alla possibilità di migliorare il metodo di coordinamento aperto adottando principi comuni, in particolare riguardo al sostegno al reddito, a politiche attive per il mercato del lavoro e all’accesso a servizi di qualità, sulla portata di tali principi e, infine, su come sostenerne l’attuazione e con controllo e valutazione a livello UE. La consultazione è terminata il 28 febbraio 2008 e ora la Commissione analizzerà le proposte presentate dalle parti sociali e dagli altri soggetti interessati.</p>
      <p sl="fr">Adesso permettetemi di formulare qualche breve osservazione riguardo alla relazione. Il testo discute la reintegrazione delle donne detenute nella società e sul mercato di lavoro. Condividiamo l’opinione che le misure mirate di attuazione dovrebbero essere associate alle reti di sicurezza atte a prevenire l’esclusione sociale. La reintegrazione di persone in detenzione dovrebbe iniziare nell’ambiente carcerario in collaborazione con i servizi sociali specializzati.</p>
      <p sl="fr">Siamo ben consapevoli che offrire condizioni di vita accettabili e ragionevoli aumenta in maniera sostanziale le possibilità di reintegrazione nella società. Le autorità, incluse quelle carcerarie, devono essere incoraggiate a fornire formazione professionale di qualità per le persone detenute. La cooperazione tra le carceri e le imprese specializzate in impieghi per i detenuti deve senza dubbio essere stimolata come parte del processo di reintegrazione.</p>
      <p sl="fr">A tale proposito, intendiamo sottolineare il ruolo del Fondo sociale europeo nell’incoraggiare l’inclusione e l’integrazione dei detenuti di sesso maschile e femminile nel mercato del lavoro e nella società in generale. Il Fondo, come penso sappiate, cofinanzia attività volte a programmi educativi e professionali per i detenuti, mentre le iniziative direttamente interessate al miglioramento delle condizioni di vita per chi è in regime detentivo, come la costruzione di nuovi edifici e l’installazione di nuove strutture possono essere coperti a titolo di altri Fondi strutturali.</p>
      <p sl="fr">Ho puntualmente notato che la richiesta del Parlamento europeo alla Commissione e al Consiglio di adottare una decisione quadro sugli standard minimi per la tutela dei diritti dei detenuti e di elaborare una carta penitenziaria europea. Ritengo di dover nuovamente ricordare all’Aula che numerosi elementi della relazione sono di esclusiva competenza degli Stati membri, anche se, come abbiamo menzionato, il Trattato di Lisbona applicherà la procedura di codecisione a molti settori connessi a giustizia, libertà e sicurezza, e in questo caso esiste la reale possibilità di ampliare la portata del ruolo del Parlamento europeo e migliorare la situazione e il trattamento di tale questione estremamente seria.</p>
    </intervention>
    <intervention id="3-405" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">a nome del gruppo PPE-DE . – La relazione di propria iniziativa sulle donne in carcere è altamente simbolica. Da un lato conferma la posizione molto pragmatica della commissione per i diritti della donna e l’uguaglianza di genere, e dall’altro l’ammirevole impegno della nostra collega, l’onorevole Panayotopoulos-Cassiotou.</p>
      <p sl="sk">Devo sottolineare che l’onorevole Panayotopoulos-Cassiotou è molto attiva nella mia commissione e mi congratulo con lei per il suo approccio lavorativo che è sempre responsabile. Lavorando su questa relazione, ci siamo recate personalmente al carcere femminile di Bruges. In seguito alla visita, posso affermare che la relazione non è puramente teorica. Mi fa piacere che il documento affronti la situazione delle donne in detenzione in tutta la sua complessità. Vorrei, in particolare, evidenziare l’importanza di proteggere i minori da danni psicologici mentre i genitori si trovano in carcere.</p>
      <p sl="sk">La seguente considerazione deriva dalla mia esperienza personale. Durante il regime comunista, quando avevo cinque anni, mio padre è stato arrestato e condannato a una lunga permanenza in carcere per falsi motivi politici. Gli insegnanti a scuola spesso mi chiedevano dove fosse e perché non partecipasse mai agli incontri con i docenti, benché tutti fossero a conoscenza che fosse in prigione. E’ stato doloroso. I bambini non dovrebbero subire il trauma loro inflitto dal comportamento insensibile di chi li circonda, che si aggiunge al marchio dell’incarcerazione dei loro genitori. Avere contatti personali regolari con le madri detenute è essenziale per le loro vite e e le loro relazioni interpersonali future.</p>
      <p sl="sk">In conclusione, intendo richiamare la vostra attenzione in particolare sul paragrafo 22 della relazione e sottolineare l’importanza che l’onorevole Panayotopoulos-Cassiotou attribuisce al mantenimento dei legami familiari.</p>
    </intervention>
    <intervention id="3-406" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo PSE . – Signor Presidente, desidero innanzi tutto congratularmi con la relatrice per il suo eccellente lavoro e il suo carattere aperto, che ha consentito fossero raggiunti importanti accordi sugli emendamenti presentati dal mio gruppo.</p>
      <p sl="es">Si tratta di una relazione molto esauriente, che non trascura alcuna delle questioni previste nella difficile situazione che ha origine a livello di vita sociale e familiare in seguito all’incarcerazione dei padri o delle madri. Introduce numerosi nuovi aspetti, compreso il trattamento dei genitori detenuti che sono responsabili di minori.</p>
      <p sl="es">L’obiettivo era trovare una soluzione che avrebbe garantito il rispetto dei diritti dei bambini mantenendo le misure di sicurezza che si devono applicare alle persone private della propria libertà. Si propone la creazione di unità indipendenti trasferite dall’ambiente carcerario ordinario, con condizioni di vita che siano adattate alle esigenze dei bambini e che tengano conto della loro integrazione nella comunità.</p>
      <p sl="es">Lo stesso è valido per i detenuti che hanno persone a carico, una situazione che interessa in gran parte le donne. In questo caso, si raccomanda ancora una volta di scegliere soprattutto condanne alternative per quanto riguarda l’incarcerazione. A tale proposito, la relazione chiarisce che, nel caso di uomini in carcere con bambini piccoli o altre responsabilità familiari, le misure dovrebbero essere identiche a quelle per le donne.</p>
      <p sl="es">Inoltre, tali misure devono garantire il totale rispetto per l’orientamento sessuale e qualsiasi forma di organizzazione familiare conforme al diritto. Alle donne in detenzione deve essere concesso l’accesso a campagne di prevenzione e, in condizioni paritarie, a programmi di pianificazione familiare.</p>
      <p sl="es">La relazione chiede inoltre programmi volti a ridurre la vulnerabilità dei detenuti a situazioni violente, con assistenza psicologica per le donne che sono state vittime di violenza legata alla differenza di genere. Raccomanda altresì che il personale carcerario dovrebbe partecipare a una formazione ed essere più sensibile alla questione.</p>
      <p sl="es">Il nostro gruppo ha collaborato strettamente con la relatrice, presentando questi e altri emendamenti, e ritengo che nel complesso abbiamo ottenuto un testo di cui il Parlamento può essere orgoglioso. Mi congratulo nuovamente con la relatrice!</p>
    </intervention>
    <intervention id="3-407" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE . – Signor Presidente, tratterò tale questione a titolo personale. L’onorevole Panayotopoulos-Cassiotou, con il suo consueto buon senso e forte impegno, ha svolto un eccellente lavoro e ha elaborato una relazione che affronta i problemi delle donne in carcere nella maniera più efficace.</p>
      <p sl="en">La maggior parte di ciò che l’onorevole Panayotopoulos-Cassiotou afferma nella sua relazione è, naturalmente, opportuno. Ma non si collega probabilmente, mi chiedo, a un mondo in cui le carceri in effetti dovrebbero funzionare non solo per punire individui condannati, ma soprattutto per riabilitarli? La dura realtà della questione è che la maggioranza degli istituti penitenziari in Europa e il mondo in generale non funzionano in modo adeguato sia per le donne che per gli uomini. Ciò, ovviamente, non significa che non dobbiamo esercitare pressioni affinché avvengano cambiamenti, né che le speciali esigenze delle donne detenute non dovrebbero interessarci. Al contrario, è nostro dovere stimolare sempre miglioramenti, ma non ci dobbiamo mai dimenticare i semplici fatti seguenti.</p>
      <p sl="en">Primo, occorrono modifiche al nostro sistema penitenziario in generale.</p>
      <p sl="en">Secondo, non dovrebbe esserci alcuna incresciosa discriminazione tra uomini e donne, a parte per quanto si rende inevitabile in forza di differenze strettamente biologiche, inclusa la maternità o gli aspetti speciali legati a essa.</p>
      <p sl="en">Terzo, le carceri non sono alberghi, né reparti maternità o asili infantili.</p>
      <p sl="en">Quarto, la maggior parte dei detenuti, uomini e donne, è costituita da criminali condannati, e molti hanno commesso atti atroci contro altri esseri umani.</p>
      <p sl="en">Quinto, per quanto difficile possa sembrare, molte donne condannate non sono adeguate a rivestire il ruolo di madre e occorre trovare alternative volte a occuparsi dell’educazione dei loro figli.</p>
      <p sl="en">Sesto, siccome alle detenute dovrebbe essere concesso di portare avanti una gravidanza in carcere, in nessun modo si tratta di una questione non controversa.</p>
      <p sl="en">Detto tutto ciò, concludo tuttavia dichiarando il mio sostegno alla relazione.</p>
    </intervention>
    <intervention id="3-408" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, desidero richiamare l’attenzione su due questioni menzionate nella relazione.</p>
      <p sl="pl">La prima riguarda le condizioni in cui si sconta una pena detentiva. L’accesso a dotazioni appropriate per l’igiene personale e a servizi medici specifici che le donne richiedono è particolarmente importante. In quanto prigioniera politica nella Polonia comunista, mi era stato fornito un quarto di tavoletta di sapone grezzo che doveva durare sei mesi. Era impossibile esercitare un diritto per legge di un bagno per settimane di seguito. E’ insufficiente. Si dovrebbero garantire l’accesso ad acqua corrente e all’acqua calda per il bagno, l’opportunità di consultare un ginecologo e di effettuare mammografie, a prescindere dal tipo e dalla durata della condanna.</p>
      <p sl="pl">La seconda questione riguarda l’impatto dell’incarcerazione delle madri e delle donne incinte sulla vita e sulla salute dei loro figli. In particolare, le donne spesso sono private della facoltà di partecipare alle controversie concernenti i diritti parentali. Alle persone in arresto non è possibile prendere parte alle udienze. I minori le cui madri sono detenute godono solo di diritti limitati ad avere contatto con loro. I bambini appena nati spesso sono sottratti alle loro madri poco dopo la nascita, cosa che rende impossibile l’allattamento al seno. Bisognerebbe ricordare che ogni volta che si infligge una pena detentiva a una donna, la si infligge indirettamente anche a un bambino e a un’intera famiglia. Tale condanna dovrebbe quindi essere applicata soltanto in circostanze eccezionali. Vorrei concludere congratulandomi con la relatrice.</p>
    </intervention>
    <intervention id="3-409" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, questa relazione di iniziativa è importante poiché la condizione delle donne in carcere necessita di essere finalmente messa in risalto e i problemi di essere individuati. Fortunatamente, nell’Unione europea, non esiste una situazione simile a quella degli Stati Uniti, in cui le carceri e i detenuti sono diventati un’attività lucrativa, ma il numero delle donne in detenzione in Europa sta aumentando e pertanto occorre tenere conto della loro specifica situazione.</p>
      <p sl="de">Primo, c’è la questione dell’assistenza sanitaria, di cui si è appena parlato. Le detenute hanno subito violenze, talvolta di natura sessuale, in carcere o in precedenza, e necessitano di adeguato sostegno psicologico e di terapie, spesso perché sono anche tossicodipendenti. Esiste inoltre il rischio che le donne siano sfruttate sessualmente in prigione. La condizione delle madri merita la nostra particolare attenzione. Non possiamo permettere che avvenga nuovamente ciò che è accaduto in Germania, ad esempio, laddove bambini di soli pochi mesi sono stati sottratti alle loro madri poiché negli istituti di detenzione non c’erano spazi disponibili per madri e figli, cosa che ha condotto a mesi di separazione. Occorre inoltre maggior denaro per il reinserimento delle donne dopo il loro rilascio.</p>
      <p sl="de">Un problema di particolare interesse per me è evidenziare la situazione specifica delle ragazze e delle donne con un passato di immigrazione. E’ essenziale considerare lo stato delle donne che sono arrivate in Europa e sono trattenute nei centri di permanenza temporanea. Molte di queste donne sono rifugiate, in cerca di asilo o migranti irregolari tenute in condizioni simili a quelle carcerarie, e attualmente non è prevista alcuna normativa europea che stabilisca la durata massima del tempo di detenzione in questi centri.</p>
      <p sl="de">Infine, e il Parlamento europeo ha elaborato uno studio in merito, chiediamo con urgenza miglioramenti della protezione dei gruppi particolarmente a rischio, soprattutto le donne che sono state vittime di violenza sessuale.</p>
    </intervention>
    <intervention id="3-410" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Onorevoli colleghi, nel suo classico “Sorvegliare e punire”, il filosofo francese Michel Foucault cita, tra gli altri, tre aspetti dell’incarcerazione. Tali aspetti sono sopravvissuti nella lunga storia della pena fino a oggi.</p>
      <p sl="cs">Primo, esiste l’obiettivo originale di isolare un criminale dalla società; secondo, la pena fornisce l’opportunità di confrontarsi con la colpa (catarsi); terzo, è presente il fattore moderno di offrire la possibilità di riabilitazione e reinserimento nella società. L’ultimo aspetto è considerato il più importante nei paesi civilizzati.</p>
      <p sl="cs">La società non si vendica di un criminale e non intende disonorare la sua dignità. Si sforza invece, talvolta contro gravi difficoltà, di mutare il modello di comportamento del detenuto condannato che ha condotto alla controversia giudiziaria. L’incarcerazione non è finalizzata a nuocere ai condannati, a lasciare soli i membri delle loro famiglie.</p>
      <p sl="cs">La relatrice ha definito in maniera molto chiara un problema dell’incarcerazione: l’attenzione è sulla colpa e sulla pena di un individuo, mentre il fatto che la pena abbia anche un impatto su chi è a carico del soggetto condannato è ignorato. In genere, questi ultimi sono i figli delle detenute.</p>
      <p sl="cs">Le madri con un figlio costituiscono oltre la metà di tutta la popolazione carceraria femminile d’Europa. I numeri precisi variano da paese a paese, come le condizioni dei penitenziari. Ad esempio, nel mio paese, la Repubblica ceca, il problema più grave è il sovraffollamento delle carceri. D’altro canto, le autorità responsabili stanno compiendo sforzi volti ad alleviare l’impatto negativo della pena sulle donne e sui membri delle loro famiglie, nonché a rendere più semplice il loro ritorno alla vita normale. Detto ciò, gli sforzi finalizzati ad aiutare i detenuti a integrarsi nella società sono ostacolati dalla carenza dei finanziamenti necessari, ad esempio, per gli operatori in campo sociale.</p>
      <p sl="cs">Concordo con la relatrice sul fatto che sia importante migliorare le condizioni atte a mantenere i legami familiari, poiché la separazione dalla famiglia, associata alla colpa e alla pena, sfocia nell’alienazione, che rende il ritorno dal carcere ancora più complicato. Naturalmente non mi riferisco ai casi in cui i legami familiari sono già stati interrotti prima dell’incarcerazione.</p>
      <p sl="cs">Concludo con una considerazione maggiormente rilevante: studi psicologici mostrano che per le detenute è difficile adattarsi a vivere a stretto contatto l’una con l’altra. Gli uomini riescono più facilmente a sopportare la vicinanza forzata e a risolvere le controversie.</p>
    </intervention>
    <intervention id="3-411" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">La relazione dell’onorevole Panayotopoulos-Cassiotou è giunta proprio nel momento in cui in numerosi Stati membri sono in corso modifiche alle infrastrutture carcerarie, inclusa la realizzazione di istituti penitenziari esclusivamente femminili. La collocazione geografica è un fattore rilevante: può, ad esempio, facilitare le detenute a mantenere i legami familiari e le amicizie, nonché a partecipare ai servizi religiosi.</p>
      <p sl="sk">L’impatto dell’isolamento e della sofferenza sulle detenute, in particolare sulle madri e sulle donne incinte, può avere conseguenze dannose per la madre stessa, ma anche, soprattutto, per i suoi figli e la loro crescita. Perciò prendere parte alle cerimonie religiose può determinare cambiamenti positivi nelle vite di queste donne.</p>
      <p sl="sk">La dignità umana e il rispetto per i diritti fondamentali sono valori che devono essere rigorosamente applicati nelle politiche penali degli Stati membri. Mantenere ordine nelle carceri richiede personale qualificato in grado di stroncare sul nascere violenza e abusi delle donne. Non dobbiamo neppure dimenticarci che il personale dovrebbe anche riuscire a offrire sostegno psicologico, poiché in passato molte donne spesso sono state traumatizzate.</p>
      <p sl="sk">Le mie congratulazioni alla relatrice per aver fornito un’analisi attuale che contiene numerosi risultati significativi. La relazione introduce inoltre una serie di proposte e suggerimenti per migliorare le condizioni delle detenute, in particolare delle madri single e delle giovani donne in detenzione. Sono lieta che la relatrice rivolga particolare attenzione alle donne incinte.</p>
      <p sl="sk">Le donne in carcere spesso sono state vittime di violenza. Occorre accostarsi a tale tematica in maniera molto sensibile, con il coraggio di introdurre nuove misure innovative riguardanti la politica penale. Dopo il loro rilascio dal carcere, alle donne deve essere offerta tutta l’assistenza possibile al fine di facilitare il reinserimento senza complicazioni nella società.</p>
    </intervention>
    <intervention id="3-412" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">La ringrazio signor Presidente. Signor Commissario, onorevoli colleghi, le pari opportunità devono essere altresì estese ai detenuti. Anche alle donne in carcere si devono fornire dotazioni sanitarie e igieniche adeguate, diverse da quelle degli uomini. Essere in grado di mantenere rapporti familiari è specialmente importante per le detenute, in quanto questo aspetto faciliterà il loro reinserimento nella società, come alcuni dei miei colleghi deputati hanno già evidenziato. In casi di tossicodipendenza e in alcune altre occasioni, è essenziale il sostegno psicologico, e molti Stati membri hanno ideato programmi multilaterali e basati sul genere volti ad affrontare la questione. I nuovi Stati membri devono seguire il loro esempio. Le ex detenute faticano a ottenere un lavoro. Avviare programmi formativi nelle carceri può alleviare il problema, riducendo quindi il rischio di recidiva. La relazione è eccellente e ne raccomando l’adozione.</p>
    </intervention>
    <intervention id="3-413" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Signor Presidente, accolgo con favore la relazione di propria iniziativa dell’onorevole Panayotopoulos-Cassiotou concernente l’analisi della situazione delle donne detenute. Ritengo che il testo potrebbe essere rafforzato mediante due emendamenti.</p>
      <p sl="ga">Occorre rivolgere l’attenzione al concetto di trasferimento come una descrizione più precisa del processo di preparazione man mano che le donne si avvicinano alla data di rilascio. Al fine di favorire questo elemento, dovrebbero esserci “centri di riabilitazione” dotati di ambienti appropriati e di assistenza.</p>
      <p sl="ga">Invito ad appoggiare agli emendamenti che tentano di porre fine alla reclusione delle giovani donne in penitenziari per adulti. Il personale delle carceri femminili dovrebbe essere costituito per la maggior parte da donne, compreso il personale medico.</p>
      <p sl="ga">Nel 2004 è stata pubblicata una relazione, e un’altra lo scorso anno, in cui si illustravano nel dettaglio le spaventose condizioni della detenuta media nel mio collegio elettorale nell’Irlanda del Nord. Vorrei consigliare la Commissione a leggere le raccomandazioni espresse in quella relazione, nonché quelle contenute in questo documento.</p>
    </intervention>
    <intervention id="3-414" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, molte donne in carcere hanno un passato di violenza e di abusi, che può rendere difficile per loro creare rapporti stabili, che alla fine è veramente ciò di cui hanno bisogno.</p>
      <p sl="en">Il nostro obiettivo non dovrebbe essere solo l’integrazione sociale dei detenuti, ma il loro sviluppo personale. E, al proposito, naturalmente, sorge la questione dei bambini. La separazione di una madre dal proprio figlio in carcere spesso avviene solo poche ore dopo la nascita. Ciò ha un impatto immediato su qualsiasi possibilità di un sano rapporto tra i due. Per creare infine un legame madre-figlio, è necessario per entrambi crescere insieme. L’unico modo in cui possono crescere insieme in maniera sana e normale è mantenerli uniti in qualsiasi luogo possibile e realizzare un ambiente confortevole e sicuro in cui vivere.</p>
      <p sl="en">Separare una madre e un figlio significa preparare il fallimento del loro rapporto. Per quale ragione agire in questo modo, quando la maggior parte di queste donne necessita di un rapporto stabile e affettuoso nella vita?</p>
    </intervention>
    <intervention id="3-415" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">La relazione in discussione rivela una serie di problemi incontrati in questo settore dagli Stati membri.</p>
      <p sl="ro">Di fronte a un aumentato tasso di criminalità in certi ambienti, soprattutto in quelli svantaggiati, segnati da assoluta povertà, analfabetismo, abbandono familiare, considerando il deterioramento del sistema di sicurezza, i governi degli Stati membri hanno scelto, a mio parere, una risposta inadeguata: pene più severe.</p>
      <p sl="ro">L’opinione pubblica in Romania di recente è stata scossa dal caso di tre donne appartenenti alla stessa famiglia, figlia, madre e nonna, che sono state imprigionate contemporaneamente per scontare una condanna per un reato non grave. Non si tratta dell’unico esempio di questo tipo. Perciò ritengo che una delle raccomandazioni più importanti della relazione sia l’applicazione di pene alternative all’incarcerazione, necessarie a maggior ragione quando è coinvolta la vita di un minore. Una situazione particolare è quella dei minori con entrambi i genitori detenuti.</p>
      <p sl="ro">Appoggio la richiesta riportata nella relazione rivolta alla Commissione al fine di elaborare una carta penitenziaria europea per consentire l’armonizzazione delle condizioni detentive negli Stati membri e una più rapida integrazione nella società di chi ha scontato una condanna privandolo della libertà. Mi congratulo con la relatrice per il suo impegno.</p>
    </intervention>
    <intervention id="3-416" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, come abbiamo sentito, le donne costituiscono solo il 5% della popolazione carceraria europea. Metà delle detenute è costituita da madri con bambini piccoli e la maggior parte di loro nel passato ha subito violenza e abusi.</p>
      <p sl="cs">Accolgo con favore questa relazione e ringrazio le parti interessate. Il testo sottolinea che gli Stati membri devono incoraggiare lo sviluppo di specifiche condizioni per le donne nei centri di detenzione. A mio parere, concentrarsi sulla dignità umana è la questione principale per un futuro reinserimento sociale riuscito. Occorre creare un ambiente favorevole per le visite dei bambini e alle donne si deve insegnare a comprendere il significato di dignità umana.</p>
      <p sl="cs">Sono quindi sorpresa della richiesta dei liberali di una votazione separata sul paragrafo 19, che propone di fornire alle donne il diritto di partecipare a cerimonie religiose. Ritengo sia sconcertante che le donne nelle carceri potrebbero, a seconda dell’esito della votazione di domani, godere di diritti diversi rispetto alle donne al di fuori delle mura detentive.</p>
    </intervention>
    <intervention id="3-417" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli colleghi, naturalmente desidero ringraziare tutti gli oratori per una discussione estremamente produttiva e interessante. Non sono il Commissario competente per tale questione. Tuttavia, non nego di essere stato alquanto stimolato e coinvolto nel dibattito. Sono nate numerose idee personali, ed è una prova inconfutabile che abbiate attirato il mio interesse su una tematica che senza dubbio è decisamente importante.</p>
      <p sl="fr">Al fine di superare gli ostacoli al reinserimento delle detenute nella società e sul mercato del lavoro, dobbiamo ovviamente sottolineare di nuovo la necessità di combinare misure di applicazione a un’idonea rete di sicurezza. Questa azione richiede il coinvolgimento di tutte le parti interessate, inclusi le parti sociali.</p>
      <p sl="fr">La Commissione ha intenzione di continuare ad analizzare i problemi dell’inclusione sociale con gli Stati membri conformemente al metodo del coordinamento aperto. In effetti, molte delle proposte presentate in Aula, che di sicuro trasmetterò al Commissario Špidla, hanno richiamato la mia attenzione. Ad esempio, in molti paesi si ha già l’idea di tentare, ove possibile, di individuare condanne alternative (quando la persona in carcere non rappresenta un pericolo per la società); un approccio, questo, molto interessante. Sto anche pensando, benché al proposito stia parlando liberamente, all’impiego di etichette elettroniche che consente alle persone di lasciare il carcere e vivere con le proprie famiglie. Esistono numerosi elementi da analizzare connessi alla questione, considerato che quanto ho ascoltato in Aula è anche giusto: l’incarcerazione è soprattutto un atto di riconciliazione sociale, ovviamente, e pertanto occorre compiere sforzi atti a rendere questo atto di reinserimento nella società un fattore positivo. Sono inoltre molto interessato ai commenti espressi dall’onorevole Záborská, che sono stati ripresi in diversi modi da alcuni deputati, relativi all’intera questione dei legami familiari e di quelli con i figli, che, naturalmente, richiede alcuni metodi estremamente specifici.</p>
      <p sl="fr">Igiene nelle carceri, assistenza sanitaria, preferenze sessuali, violenza e abusi sessuali sono altri temi a me ben noti considerato, evidentemente, il mio lavoro di Commissario per lo sviluppo, sebbene non sia competente per questa particolare questione. Naturalmente, mi reco con regolarità nelle carceri dei paesi in via di sviluppo. Posso assicurarvi, quindi, che di certo mi trovo nella posizione di riconoscere il valore di tali tematiche.</p>
      <p sl="fr">In ogni caso, non mancherò di riferire al Commissario Špidla in merito a questa eccellente discussione e alle ottime idee che ho sentito; so che è estremamente interessato in materia.</p>
    </intervention>
    <intervention id="3-418" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">relatrice. − Signor Presidente, la ringrazio per essere rimasto nonostante l’ora avanzata. Desidero anche porgere i miei ringraziamenti ai Commissari Michel e Špidla per la loro partecipazione estremamente positiva alla relazione che stiamo presentando; vorrei ringraziare voi, onorevoli colleghi, e l’onorevole Matsakis, l’unico deputato di sesso maschile ad aver partecipato alla discussione.</p>
      <p sl="el">Ritengo che mantenere legami familiari sia un comune denominatore, e tutti hanno sottolineato quanto sia importante. Inoltre è fondamentale proteggere i minori, soprattutto i bambini piccoli, e stabilire condizioni appropriate, adeguate alle speciali esigenze delle donne. La questione primaria, tuttavia, dovrebbe essere difendere i diritti umani, in particolare i diritti delle donne, senza considerare se siano in carcere o meno. Quindi, ciò che è applicabile alle donne non detenute, dovrebbe esserlo anche per quelle in detenzione.</p>
      <p sl="el">Per quanto riguarda l’esclusione sociale, desidero porgere un ringraziamento particolare al Commissario Špidla, che attraverso di lei, Commissario Michel, ha sottolineato l’importanza di misure di sostegno sin dalla fase della detenzione: misure per la formazione professionale, per l’integrazione sul mercato e per la cooperazione con il settore privato. Possiamo pertanto mettere in pratica ciò che lei ha affermato, signor Commissario: dovremmo considerare il carcere come un’opportunità e non una forma di vendetta. In merito al punto di vista dell’onorevole Matsakis relativo al fatto che esistano anche tendenze pericolose, queste ultime sono presenti sia dentro che fuori le carceri, e dobbiamo offrire la possibilità e gli strumenti medici per trattarle, cosicché siamo in grado di prevenire l’emarginazione degli individui. Tale fenomeno è in conflitto con le nostre idee riguardanti la dignità delle persone e l’opportunità di sostenerle affinché dedichino il loro meglio alla società.</p>
      <p sl="el">Spero, come ha affermato il Commissario, che il nuovo Trattato di Lisbona ci fornisca l’occasione di agire in maggior misura. Siccome la presentazione di questa relazione e la ratifica del Trattato non sono lontani, molti dei suggerimenti proposti nella relazione possono diventare una realtà. Ritornerò, tuttavia, a un argomento non menzionato, vale a dire che la relazione annuale della Commissione sui diritti umani dovrebbe altresì includere la condizione delle donne nelle carceri dell’UE.</p>
    </intervention>
    <intervention id="3-419" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Anche se l’onorevole Matsakis è stato l’unico deputato di sesso maschile a prendere la parola, il Commissario Michel si è espresso a nome della Commissione, e ho ascoltato con grande attenzione questa interessante discussione.</p>
      <p sl="unknown">Come spesso avviene, le donne superano in numero gli uomini in questi dibattiti di tarda sera, ma ciò non sminuisce il loro contributo. Ringrazio la relatrice e chi è intervenuto per le sue parole, poiché, in fin dei conti, in una discussione come questa, vi siete espressi per donne che non possono farlo.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 13 marzo.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-421" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Vorrei richiamare la vostra attenzione al fatto che, mentre le donne costituiscono il 4-5% circa della popolazione carceraria in Europa, e che la proporzione di donne nelle carceri in numerosi paesi europei sta crescendo più rapidamente rispetto alla popolazione carceraria maschile, i penitenziari stessi continuano a essere progettati soprattutto per gli uomini e tendono a ignorare i particolari problemi del numero crescente di detenute.</p>
      <p sl="hu">I settori di maggior preoccupazione sono l’assistenza sanitaria, la situazione delle madri con figli, e il reinserimento professionale e sociale. Le statistiche relative alle donne in detenzione prospettano in generale un basso livello di istruzione e una mancanza di competenze professionali. In molte carceri europee, è possibile osservare una disparità tra la formazione professionale offerta alle donne e le richieste del mercato del lavoro. La maggior parte delle carceri fornisce una formazione professionale femminilizzata che è limitata a sviluppare le competenze e le abilità relative ai ruoli culturali e sociali tradizionalmente attribuiti alle donne. Il mercato del lavoro in genere non tiene conto di tali competenze di modesta retribuzione, e questo aspetto può favorire il perpetuarsi di ineguaglianze sociali e indebolire il reinserimento sociale e professionale. Le autorità carcerarie dovrebbero quindi essere incoraggiate a provvedere, magari in collaborazione con fornitori esterni, misure in materia di formazione professionale di elevata qualità e varie opportunità lavorative che siano in linea con i requisiti del mercato del lavoro e prive degli stereotipi di genere.</p>
    </intervention>
  </section>
  <section id="creitem27" title="20. Ordine del giorno della prossima seduta: vedasi processo verbale"/>
  <section id="creitem28" title="21. Chiusura della seduta"/>
</text>
