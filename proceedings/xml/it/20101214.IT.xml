<?xml version='1.0' encoding='utf-8'?>
<text id="20101214.IT" lang="it" date="2010-12-14" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Interrogazioni orali (presentazione): vedasi processo verbale"/>
  <section id="creitem4" title="4.  Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem5" title="5.  Diritti fondamentali nell'Unione europea (2009) - Applicazione effettiva dopo l'entrata in vigore del trattato di Lisbona (discussione)">
    <intervention id="2-009" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">L’ordine del giorno reca la relazione di Kinga Gál, a nome della commissione per le libertà civili, la giustizia e gli affari interni, sulla situazione dei diritti fondamentali nell'Unione europea (2009) - Applicazione effettiva dopo l'entrata in vigore del trattato di Lisbona (2009/2161(INI) (A7-0344/2010)</p>
    </intervention>
    <intervention id="2-010" speaker_id="28150" name="Kinga GÁL" is_mep="True" mode="spoken" role="relatore" nationality="Hungary" m_state="HU">
      <p sl="hu">Signor Presidente, onorevoli deputati, l’adozione del trattato di Lisbona va di pari passo con l’obiettivo e l’idea di un’Europa forte in termini di poteri comunitari. Per i cittadini, essa significa la promessa della realizzazione di tale obiettivo. Ciò vale anche per la protezione dei diritti fondamentali e pertanto, a differenza degli anni precedenti, la relazione di quest’anno si occupa delle nuove basi giuridiche e del rafforzamento dei poteri e delle istituzioni recentemente istituite, oltre a esaminare attentamente la situazione che si è venuta conseguentemente a creare. Scopo della relazione è offrire un approccio nuovo e completo alla tutela dei diritti fondamentali.</p>
      <p sl="hu">Da dicembre 2009 la protezione dei diritti umani fondamentali poggia su molteplici pilastri in seno all’Unione europea. Da una parte, si fonda sul trattato di Lisbona e sulla Carta dei diritti fondamentali, che è ora divenuta legalmente vincolante. La Carta ha assunto valenza di standard per l’elaborazione e l’applicazione del diritto comunitario da parte sia delle istituzioni UE sia degli Stati membri. Un fondamento analogo per l’ordinamento giuridico comunitario sarà rappresentato dalla nostra adesione alla convenzione europea per la salvaguardia dei diritti umani, un processo attualmente in corso, tuttavia il sistema di garanzie dei diritti umani sancito dagli ordinamenti giuridici specifici degli Stati membri continuerà a rappresentare un fondamento analogo. Tali basi giuridiche verranno anche rafforzate dalle istituzioni comunitarie esistenti a livello sia comunitario sia nazionale. A livello comunitario, mi preme citare la Commissione, il portafoglio del Commissario per i diritti fondamentali, il gruppo di lavoro del Consiglio, il Parlamento, mentre tra le agenzie vorrei porre l’accento sul ruolo dell’Agenzia per i diritti fondamentali.</p>
      <p sl="hu">Lo scopo della mia relazione è promuovere una sensibilizzazione al fine di assicurare che le istituzioni e i meccanismi esistenti operino in maniera efficiente e trasparente, che si tratti di monitorare il processo decisionale o legislativo, la raccolta dei dati o il trasferimento di informazioni, e che non diano la priorità a determinati diritti trascurandone altri. È importante che le singole istituzioni non si limitino a riferire sulle attività reciproche, ma offrano vicendevolmente risposte e commenti. Dovrebbero sfruttare e tenere in considerazione il reciproco operato nel campo della protezione dei diritti umani e prendere le decisioni in maniera coerente, obiettiva e basata sui fatti.</p>
      <p sl="hu">Nella relazione abbiamo pertanto ribadito ciò che il Parlamento si aspetta da tali istituzioni. Abbiamo espresso le nostre osservazioni sulla comunicazione pubblicata dalla Commissione lo scorso ottobre, che segue un orientamento simile. Uno degli obiettivi primari della relazione è sottolineare che la struttura attuale dei diritti fondamentali deve partire dall’individuo, vale a dire dal cittadino, e trovare in esso il proprio completamento. A tal fine, dobbiamo fornire ai cittadini informazioni sufficienti per assicurarci che siano consapevoli delle proprie opportunità, le comprendano e siano in grado di sfruttarle. Il sistema di protezione dei diritti fondamentali dev’essere comprensibile, accessibile e utilizzabile in maniera efficace, in quanto l’intera struttura ha valore solamente nella misura in cui i cittadini dell’UE possono servirsene per far valere i propri diritti. Nel conseguimento di tali obiettivi, le suddette istituzioni e gli Stati membri devono garantire un equilibrio adeguato per far sì che l’UE possa veder crescere la propria credibilità agli occhi dei cittadini. Infine, la mia relazione si concentra sulle aree che presuppongono non solo un intervento rapido, ma anche strategie di medio e lungo periodo, quali l’integrazione dei rom, la lotta contro la povertà infantile e la questione della lingua delle comunità di minoranza, solo per citarne alcune.</p>
      <p sl="hu">Auspico che la relazione che adotteremo domani ci consenta di trasmettere un messaggio chiaro e di immediata comprensione alle suddette istituzioni: Commissione, Consiglio, agenzie, organi e tribunali degli Stati membri, per rendere ancor più efficiente tale sistema. A tal fine, vi chiedo di manifestare il vostro appoggio nella votazione di domani, per far sì che, nel periodo successivo al trattato di Lisbona, adesso che disponiamo delle fondamenta e delle istituzioni, possiamo anche agire animati da tale spirito.</p>
    </intervention>
    <intervention id="2-011" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, la discussione odierna concernente la situazione dei diritti fondamentali nell’Unione europea è molto importante, non soltanto perché si svolge a 10 anni di distanza dalla proclamazione della Carta – l’anniversario della Carta è stato celebrato all’inizio di questo mese – ma anche perché si tratta della prima discussione in Parlamento sul tema di quella che l’onorevole Gál, la relatrice, chiama la “nuova architettura post Lisbona dei diritti fondamentali”. Ha assolutamente ragione. Abbiamo inaugurato un nuovo inizio in termini di significato dei diritti umani e fondamentali in Europa. Vorrei ringraziare la relatrice e i membri della commissione per le libertà civili, la giustizia e gli affari interni per il prezioso contributo alla discussione.</p>
      <p sl="en">Disponiamo ora di una Carta legalmente vincolante che fa parte del diritto comunitario primario. Ora dobbiamo solamente tradurla in pratica. È proprio per questo motivo che lo scorso ottobre la Commissione ha adottato una comunicazione sulla strategia per l’attuazione efficace della Carta. L’obiettivo chiave della Commissione consiste nel rendere i diritti sanciti dalla Carta quanto più efficaci possibile, a beneficio di tutte le persone che vivono nell’UE e che sono da voi rappresentate, in qualità di deputati di questo Parlamento.</p>
      <p sl="en">La Carta deve diventare la nostra bussola, e dobbiamo dare l’esempio soprattutto quando legiferiamo. Ciò vale sia per il lavoro preparatorio interno alla Commissione, sia per l’adozione del Parlamento europeo e del Consiglio, nonché per l’applicazione delle nuove norme da parte degli Stati membri.</p>
      <p sl="en">La Commissione ha imposto una valutazione sistematica dell’impatto sui diritti fondamentali delle nuove proposte legislative mediante il ricorso a una lista di controllo per i diritti fondamentali che dovrà essere utilizzata da tutti i suoi servizi. Sono lieta di constatare che la relazione Gál appoggia tale approccio. Sottolinea in particolare quanto sia importante che Parlamento europeo e Consiglio facciano in modo di rispettare la Carta nel corso di tutto il processo legislativo. Non solo il testo da esaminare deve essere conforme alla Carta, ma occorre anche tener conto degli effetti di eventuali emendamenti successivi al testo stesso. Ogni istituzione deve pertanto riflettere su come garantire una valutazione adeguata degli emendamenti alle proposte legislative. Accolgo con favore l’appello rivolto dalla relazione a favore di una maggiore cooperazione tra le istituzioni.</p>
      <p sl="en">Dobbiamo anche verificare le modalità di applicazione della Carta al momento del recepimento del diritto comunitario da parte degli Stati membri. Mi preme ricordare all’Assemblea che non esiterò ad avviare procedure di infrazione quandunque si renderà necessario.</p>
      <p sl="en">La relazione pone inoltre in luce l’adesione dell’Unione europea alla convenzione europea per la salvaguardia dei diritti umani. Un’adesione tempestiva dell’Unione europea a tale convenzione rappresenta una priorità irrinunciabile per la Commissione. Siamo già nel pieno dei negoziati, che stanno procedendo in maniera celere e costruttiva. Se tutto andrà secondo i piani, come sembra, mi auguro che riusciremo a raggiungere un accordo definitivo nella prima metà del 2011. Le cose si stanno quindi muovendo rapidamente, e stanno andando bene.</p>
      <p sl="en">Condivido inoltre l’obiettivo di garantire una cooperazione senza intoppi con le organizzazioni internazionali. Questa è comunque la nostra procedura consueta, la applichiamo giornalmente. La Commissione tiene già in considerazione la Convenzione delle Nazioni Unite sui diritti del fanciullo quando elabora nuove proposte che possono riguardare i bambini. Di recente abbiamo anche trattato il tema dei disabili, ed è chiaro che anche in questo campo applichiamo la relativa Convenzione delle Nazioni Unite a livello sia di Stati membri sia di Unione europea.</p>
      <p sl="en">La relatrice ha citato l’Agenzia per i diritti fondamentali, che svolge un ruolo chiave nel metterci a disposizione dati comparabili e affidabili sulla situazione nei 27 Stati membri relativamente alle aree sulle quali l’UE ha competenza. Anche in questo caso, il nostro obiettivo non è solamente il lavoro teorico, bensì anche quello pratico. A titolo d’esempio, ho chiesto all’Agenzia di partecipare ai lavori della task force per i rom. La Commissione è favorevole all’ampliamento del mandato dell’Agenzia per consentirle di fornire le proprie competenze anche nelle aree della cooperazione giudiziaria per le questioni penali e della cooperazione delle forze dell’ordine. Per conseguire tale obiettivo, il 2 dicembre la Commissione ha adottato una proposta di emendamento del quadro pluriennale che elenca le aree tematiche in cui tale Agenzia può operare.</p>
      <p sl="en">Vorrei ora trattare un argomento nuovo, che a mio avviso si inserisce perfettamente nella linea seguita dalla relatrice, vale a dire la necessità di mantenere lo slancio impresso dal trattato di Lisbona. A tal fine, nella primavera del 2011 la Commissione pubblicherà la prima relazione annuale sull’applicazione della Carta. L’idea è di redigere tale documento e di pubblicarlo ogni primavera come relazione annuale. A mio avviso, è tempo che il Parlamento intervenga e stimoli una discussione autentica su come viene applicata la Carta nella prassi. Quando redigeremo la nostra prima relazione annuale sull’applicazione della Carta, la prossima primavera, presterò particolare attenzione alla relazione del Parlamento europeo e alle altre attività da esso svolte nel campo dei diritti fondamentali. In tal modo, non solo potremo tenere una discussione sui diritti umani al di fuori dei confini dell’Unione europea, com’è consuetudine in quest’Aula, ma potremo anche organizzare una discussione annuale sui diritti fondamentali e su come vengono applicati dai diversi governi che compongono l’Unione europea, nonché verificare se le istituzioni europee stanno svolgendo i compiti che loro competono.</p>
    </intervention>
    <intervention id="2-012" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">a nome del gruppo PPE. – Signor Presidente, vorrei esordire ringraziando l’onorevole Gál per la relazione e, in particolare, per aver richiamato l’attenzione su un tema così importante, vale a dire la Carta dei diritti fondamentali dell’Unione europea e la sua attuazione. A mio parere, l’accento posto dall’onorevole Gál sulla questione è stato cruciale quest’anno. Vorrei precisare quanto è importante continuare a considerare i diritti umani alla stregua di diritti umani fondamentali, in quanto a volte temo che non tutti interpretino allo stesso modo il concetto di diritti fondamentali. In primo luogo, va chiarito che occuparsi di diritti umani non significa ignorare, ad esempio, il concetto di sussidiarietà, né calpestare i valori diversi su cui si fondano gli Stati membri. Purtroppo, alcuni stanno tentando di manipolare la questione dei diritti fondamentali proprio per questo scopo. L’Unione europea dovrebbe cedere il passo agli Stati membri su questioni etiche quali l’eutanasia e l’aborto. In secondo luogo, dovremmo adoperarci per chiarire che i diritti fondamentali sono di fatto diritti fondamentali e non includono altri diritti che, per quanto importanti, non sono fondamentali e pertanto rischiano di essere poco realistici visti nel contesto attuale. Un esempio illuminante potrebbero essere i diritti connessi alle questioni dell’immigrazione, che rivestono un’importanza considerevole, ma che non sono sempre diritti fondamentali. In conclusione, dobbiamo cercare di adottare posizioni ragionevoli sulla sicurezza e sull’importanza della protezione dei dati, solo per citare un esempio. Pertanto, chiuderei dicendo che penso che i diritti fondamentali siano imprescindibili, ma che dobbiamo anche assicurarci che siano logici e realistici.</p>
    </intervention>
    <intervention id="2-013" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">a nome del gruppo S&amp;D. – Signor Presidente, onorevoli colleghi, anch’io vorrei unirmi ai ringraziamenti alla relatrice, onorevole Gál, in quanto ritengo che sia riuscita a conseguire l’obiettivo principale della relazione, vale a dire chiarire i ruoli che le singole istituzioni e i meccanismi dovranno ricoprire nel quadro della nuova architettura post Lisbona dei diritti fondamentali.</p>
      <p sl="sk">A mio parere, sono tre le aree chiave trattate della relazione. È importante che l’Unione non solo difenda i diritti dei suoi cittadini, delle persone che risiedono nel suo territorio, ma diventi anche leader globale in quest’ambito. Il servizio europeo per l’azione esterna, istituito di recente, può svolgere un ruolo chiave in tal senso. Mi preme pertanto esortare la Commissione ad accertarsi che la struttura, le risorse e le attività del servizio diplomatico vengano stabilite in modo tale da poter promuovere efficacemente i diritti fondamentali anche all’estero.</p>
      <p sl="sk">In secondo luogo, dopo Lisbona, la democrazia e i diritti umani trovano nuova espressione nell’iniziativa dei cittadini europei. Tale progetto amplifica il ruolo dei cittadini europei, che possono ricorrervi per avviare l’adozione della legislazione europea. In terzo luogo, vorrei esprimere la mia soddisfazione per il fatto che la relazione invita gli Stati membri e le istituzioni dell’UE a raddoppiare gli sforzi per sensibilizzare il pubblico nei confronti dei diritti fondamentali.</p>
      <p sl="sk">In conclusione, vorrei ringraziare la relatrice per aver ascoltato i nostri commenti e perché la relazione contiene anche un riferimento esplicito da noi richiesto alla lotta contro la povertà e l’esclusione sociale nella sezione che elenca le attività necessarie a garantire la protezione dei diritti fondamentali.</p>
    </intervention>
    <intervention id="2-014" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">a nome del gruppo ALDE. – Signor Presidente, domani pomeriggio avremo occasione di scambiarci le nostre opinioni sulla situazione dei diritti umani nel mondo, ma stamani discutiamo delle condizioni in cui versano tali diritti in seno all’Unione europea. A mio parere, soffermarci prima sull’Unione europea e poi sul resto del mondo è un’impostazione corretta, in quanto bisogna riordinare internamente le cose prima di criticare gli altri. Se vogliamo essere presi veramente sul serio, non dobbiamo chiudere un occhio di fronte alle violazioni dei diritti umani che si consumano nel nostro territorio.</p>
      <p sl="en">La risoluzione in esame, per la quale mi complimento con la nostra relatrice, onorevole Gál, tratta i prossimi passi che dovrà compiere la politica comunitaria nel campo della protezione e promozione dei diritti umani dopo l’entrata in vigore del trattato di Lisbona. Non si occupa soltanto di chiarire le responsabilità, ma tratta anche questioni che dovrebbero essere al centro del nostro interesse in futuro.</p>
      <p sl="en">Mi preme sottolineare due aspetti. Plaudo al sostegno espresso in seno alla commissione per le libertà civili, la giustizia e gli affari interni all’idea di una sorta di meccanismo di “congelamento”, in base al quale le politiche o le decisioni contestate a livello nazionale possono essere congelate dalla Commissione prima di adottare una decisione formale sull’avvio o meno di una procedura di infrazione. A mio parere, tale meccanismo si tradurrà in valore aggiunto, in quanto creerà una politica comunitaria per i diritti fondamentali più credibile. Mi auguro pertanto che l’Assemblea esprima il proprio appoggio unanime a tale meccanismo in occasione della votazione di domani.</p>
      <p sl="en">L’altro aspetto riguarda il diritto e il dovere di questo Parlamento di analizzare incessantemente la situazione dei diritti umani negli Stati membri e di esprimere in maniera critica le proprie opinioni, anche se si tratta di svergognare in pubblico i trasgressori.</p>
    </intervention>
    <intervention id="2-015" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, la relazione in oggetto è eccellente, ed è anche la prima dopo il trattato di Lisbona. Vorrei esordire ringraziando la relatrice, onorevole Gál, per l’arduo lavoro svolto, per la sua disponibilità e la cooperazione fruttuosa. Vorrei soffermarmi su quattro aspetti contenuti nella relazione.</p>
      <p sl="fr">Il primo riguarda la richiesta da noi rivolta alla Commissione di adempiere al suo ruolo rispetto alle nuove risorse a sua disposizione e all’entrata in vigore della Carta dei diritti fondamentali. La situazione del popolo rom ha purtroppo rappresentato il primo caso concreto, e alla fine la Commissione non è andata a fondo della questione, e si è solamente basata sulla direttiva in materia di libera circolazione.</p>
      <p sl="fr">La Commissione ha eluso la questione della non discriminazione sulla base dell’articolo 21 della Carta dei diritti fondamentali, ma in futuro non potrà essere così esitante con la ratifica, da parte dell’Unione, della convenzione europea per la salvaguardia dei diritti umani, e sono lieta che l’Unione si sia impegnata ad assicurare un risultato in tal senso.</p>
      <p sl="fr">Il valore aggiunto della relazione sta anche nel fatto che sottolinea l’esigenza di intercettare con tempestività le potenziali violazioni mediante un sistema di allerta precoce. Tale sistema prevede tra l’altro che le misure sospettate di tali infrazioni vengano sospese per tutta la durata delle procedure accelerate volte a stabilire se siano contrarie ai diritti fondamentali.</p>
      <p sl="fr">Vorrei inoltre ribadire la necessità di mettere a punto un sistema di prevenzione sul modello del meccanismo di revisione periodica universale del Consiglio delle Nazioni Unite.</p>
      <p sl="fr">Mi preme sottolineare ancora una volta la necessità assoluta di coerenza tra i processi interni ed esterni, come già citato dalla Vicepresidente Reding. In tal senso, la sottoscrizione di accordi comunitari di riammissione rappresenta una vera sfida.</p>
      <p sl="fr">Appoggiamo ciecamente tali accordi quando i termini effettivi della loro attuazione vengono decisi in seno a commissioni congiunte dalle quali il Parlamento è escluso.</p>
    </intervention>
    <intervention id="2-016" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signor Presidente, adesso che la Carta dei diritti fondamentali ha assunto valore giuridicamente vincolante in Europa, ci troviamo di fronte a due sistemi di protezione dei diritti umani che, in una certa misura, sono in competizione tra loro. Uno dei due sistemi si basa sulla Carta dei diritti fondamentali e la giurisprudenza della Corte di giustizia, mentre l’altro si fonda sulla convenzione europea per la salvaguardia dei diritti umani e la giurisprudenza della Corte europea dei diritti dell’uomo. A mio parere, la sfida fondamentale identificata dalla relazione Gál consiste nel garantire la coerenza tra i due sistemi, in termini sia di contenuto, sia istituzionali.</p>
      <p sl="pl">La Carta dei diritti fondamentali non dev’essere interpretata in modo tale da dare adito alla presunzione di nuove competenze a favore dell’Unione europea. L’articolo 51 lo stabilisce con chiarezza, ma penso che sia utile ricordare a tutti, e in particolare ai deputati di quest’Assemblea, che le questioni inerenti al diritto matrimoniale, al diritto penale e alla tutela giuridica della vita del nascituro non possono essere disciplinate a livello comunitario, né direttamente né tramite l’intervento di qualsivoglia tribunale. La politicizzazione degli strumenti per la protezione dei diritti umani può determinare soltanto un risultato – il venir meno della fiducia nel potere giudiziario internazionale.</p>
    </intervention>
    <intervention id="2-017" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, vorrei a mia volta ringraziare la nostra relatrice per la sua disponibilità all’ascolto e il lavoro svolto, e vorrei altresì ringraziare tutti i relatori ombra che hanno contribuito alla qualità della relazione.</p>
      <p sl="fr">Questa relazione è importante per noi, in quanto trae le conseguenze di uno dei rari punti positivi dell’attuazione del trattato di Lisbona, sempre che tale attuazione avvenga in maniera efficace. In verità, l’applicazione efficace dei diritti fondamentali nell’Unione europea è una questione importante, se non fondamentale, per il futuro dell’Unione europea. Tuttavia, non ci dovremmo accontentare delle belle parole.</p>
      <p sl="fr">Il trattato, la Carta dei diritti fondamentali e, a breve, l’adesione alla convenzione europea per la salvaguardia dei diritti umani ci doteranno di nuovi strumenti in questo campo e consentiranno all’Unione europea e ai suoi membri di entrare in una nuova fase.</p>
      <p sl="fr">Molti affermano che i diritti umani fanno parte dei valori essenziali dell’Unione europea, ma pochi li riconoscono come autenticamente universali e indivisibili. Indivisibili significa che tutti i diritti umani sanciti nella Carta, ma anche nella convenzione europea e in tutte le convenzioni europee e internazionali che derivano dalla dichiarazione universale dei diritti dell’uomo, hanno tutti indistintamente lo stesso valore.</p>
      <p sl="fr">I diritti civili e politici non sono più importanti di quelli economici e sociali. Il diritto di vivere dignitosamente , ad esempio, è altrettanto importante della libertà religiosa.</p>
      <p sl="fr">Universali significa che i diritti umani sono gli stessi per chiunque, indipendentemente dalla nazionalità, indipendentemente dallo status giuridico. Sappiamo tuttavia che il diritto all’istruzione e il diritto di vivere in famiglia, ad esempio, vengono costantemente violati in quasi tutti i paesi membri. La situazione che riguarda i rom è purtroppo sintomatica in tal senso. Ebbene sì, la Commissione deve decidersi ad avviare procedure di infrazione e ad applicare la medesima severità che utilizza per le questioni economiche.</p>
      <p sl="fr">Universali implica anche che i diritti umani hanno il medesimo valore in tutto il mondo, vale a dire che l’Unione europea deve attribuire ai diritti umani la medesima importanza che associa alle questioni economiche o diplomatiche in politica estera e negli accordi di partenariato. Ciò non avviene, ad esempio, nel caso di paesi quali la Tunisia, la Libia e la Colombia, e ne potrei citare molti altri. Si tratta quindi di una questione fondamentale; sono in gioco la credibilità dell’Unione europea e il futuro della sua politica estera.</p>
    </intervention>
    <intervention id="2-018" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signor Presidente, in veste di ungherese e di politico donna, sono orgogliosa che sia stata una deputata ungherese, l’onorevole Gál, a dare vita con notevole impegno a questo documento significativo su un’applicazione più puntuale dei diritti umani, e ad averlo presentato all’Unione europea. Per questo la ringrazio.</p>
      <p sl="hu">Constato tuttavia che manca la dovuta enfasi sulle libertà civili e politiche tradizionali e nell’UE nessuno più di noi ungheresi può testimoniare che nell’Unione europea il problema dei diritti umani non riguarda solamente la discriminazione contro le minoranze o l’integrazione dei rom, bensì anche la libertà di espressione, di assemblea e di parola, e nulla è più esemplificativo di ciò della situazione in Ungheria tra il 2002 e il 2010. La commissione per i diritti umani del parlamento ungherese ha recentemente adottato una relazione molto approfondita e dettagliata che dimostra con sentenze del tribunale, relazioni dell’ombudsman e altre modalità che i governi socialisti ungheresi in carica dal 2002 al 2010 hanno mantenuto i propri poteri mediante violazioni palesi e ripetute dei diritti umani. La mia domanda alla relatrice è, da una parte, se questa relazione ungherese specifica possa essere finalmente presentata all’Unione europea nella situazione attuale, e se l’Unione europea andrà a fondo della questione, in quanto sarebbe un segnale realistico che nel campo dei diritti umani sono intervenuti determinati cambiamenti. D’altro canto, se in generale possiamo parlare di una maggiore possibilità di far valere i diritti umani nell’Unione europea, come possiamo adoperarci per evitare incidenti come quello avvenuto in Ungheria nel 2006, quando si sparò in faccia alla folla, in particolare se il vicepresidente della commissione LIBE faceva ai tempi parte di un governo che aveva dato l’ordine di sparare sulla folla?</p>
    </intervention>
    <intervention id="2-019" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevole colleghi, signora Commissario, non si può che annotare con favore una relazione come quella sapientemente posta in essere dalla collega Gál, che ha il merito di relazionare in maniera puntuale e circostanziata l'argomento concernente l'attuazione dei diritti fondamentali.</p>
      <p sl="it">Proprio sul tema dell'attuazione vorrei fare alcune sommesse considerazioni. Grazie alla Carta dei diritti fondamentali, ormai obbligatoria, e con il processo di Lisbona ormai inarrestabile, non v'è dubbio che la promozione del benessere e della persona passi concretamente da una politica di valori realmente condivisa, rispetto alla quale la cifra concreta sono i risultati concreti ottenuti.</p>
      <p sl="it">Per questo bisogna tener conto del provvedimento di Lisbona, di quello di Stoccolma, di principi cardine come la solidarietà, l'integrazione e la lotta alla criminalità organizzata e al terrorismo, tener conto che il principio di sussidiarietà ovviamente non può costituire un limite rispetto all'attuazione dei diritti fondamentali in un'Europa dei cittadini.</p>
      <p sl="it">Da qui a qualche giorno approveremo un nuovo dossier e il nuovo regolamento che riguarda l'iniziativa legislativa in favore dei cittadini, la tratta degli esseri umani. Si tratta di dossier integrati fra loro, che costituiscono certamente un rinnovato quadro di riferimento normativo. Tutti questi provvedimenti hanno un obiettivo preciso: dare valore alla dignità umana.</p>
      <p sl="it">Concludo, signor Presidente, dicendo che il potere di verifica e di sanzione effettiva deve essere realizzato concretamente nel 2013, che è l'Anno della cittadinanza a favore del cittadino. Può essere sicuramente un discrimine importante per valutare realmente la portata di questo provvedimento.</p>
    </intervention>
    <intervention id="2-020" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, pre Lisbona o post Lisbona, abbiamo ben poco di cui andar fieri. In Europa, le donne subiscono ancora discriminazioni. L’abbiamo sentito dire in Aula proprio oggi: una donna non può scegliere cosa fare del proprio corpo. Si può essere vittima di discriminazioni per motivi di età, disabilità, religione, convinzioni, orientamento sessuale. Per quanto riguarda i beni e servizi, non c’è movimento nella direttiva del Consiglio. In caso di relazione, unione civile o matrimonio omosessuale, in un determinato Stato membro si possono subire discriminazioni sulla base del concetto di sussidiarietà. Su questa base, si possono promuovere le disuguaglianze.</p>
      <p sl="en">Abbiamo un’Europa a due velocità, dove alcune persone sono uguali e altre no. Ce ne stiamo qui con le mani in mano mentre assistiamo all’inasprirsi della xenofobia, del razzismo, dell’antisemitismo, dell’omofobia e della transfobia e sì, guardate cosa sta succedendo ai rom.</p>
      <p sl="en">Non abbiamo imparato nulla dalla Seconda guerra mondiale? Non abbiamo tratto alcun insegnamento dagli anni trenta, quando ce ne siamo andati senza intervenire perché le persone erano diverse da noi? Non ci accorgiamo che la religione, una religione rispettabile, viene usata come pretesto per inasprire le discriminazioni, soprattutto contro le persone LGBT? Non ci rendiamo conto che sminuire i diritti altrui significa in ultima analisi esautorare i nostri? Non abbiamo nulla di cui andar fieri.</p>
    </intervention>
    <intervention id="2-021" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, è palese che il trattato di Lisbona adotta un approccio ai diritti fondamentali che è diverso da quello a cui eravamo abituati in passato. In primo luogo, naturalmente, in virtù dell’adesione dell’Unione europea alla Corte europea dei diritti dell’uomo, che ha determinato una situazione bizzarra in cui i tribunali sono in competizione tra loro. Ancora non si sa come si evolveranno esattamente le cose in tal senso. Temo che, con l’adesione dell’UE alla convenzione europea dei diritti dell’uomo, ci siamo forse addentrati in un campo minato, giuridicamente parlando. Quali sono le osservazioni del Commissario a tale proposito?</p>
      <p sl="nl">Il mio secondo punto riguarda l’impatto durevole della Carta dei diritti fondamentali sul diritto europeo. Avrei una domanda specifica per il Commissario riguardante una sentenza emessa il 9 novembre 2010 dalla Corte di giustizia dell’Unione europea. Si tratta della causa congiunta Volker e Hartmut Eifert, riferimento C 92/09 e C 93/09. In breve, tali cause riguardavano il diritto alla privacy contro il diritto di accesso pubblico ai flussi di finanziamenti europei.</p>
      <p sl="nl">In tali sentenze, la Corte ha deliberato che il diritto alla privacy prevale sull’interesse europeo generale alla trasparenza. Tale sentenza mi ha molto sorpreso, e mi piacerebbe molto conoscere il punto di vista del Commissario sulla questione, nel contesto dell’impatto durevole dei diritti fondamentali garantiti dalla Carta sulla legislazione comunitaria presente e futura.</p>
    </intervention>
    <intervention id="2-022" speaker_id="96933" name="Milan ZVER" is_mep="True" mode="spoken" nationality="Slovenia" birth_date="25-05-1962" birth_place="Ljubljana" m_state="SI">
      <p sl="sl">Signor Presidente, vorrei innanzi tutto congratularmi con la mia collega, onorevole Gál, per aver redatto un documento valido. È vero che a livello di Unione europea siamo di fronte a una situazione nuova nel campo della tutela dei diritti umani. Mi sembra che le libertà aumentino, e questo è uno sviluppo encomiabile. La relazione è assolutamente contemporanea, o moderna; parla addirittura di una terza generazione di diritti umani e di temi affini.</p>
      <p sl="sl">Tuttavia, proteggere i diritti umani e le libertà implica anche riparare agli errori del passato.</p>
      <p sl="sl">Nella relazione avremo anche sottolineato molti diritti di terza generazione, come vengono definiti, ma abbiamo trascurato altre questioni, quali la restituzione ai legittimi proprietari delle proprietà confiscate dai regimi totalitari o la garanzia di una degna sepoltura delle molte persone barbaramente uccise in Europa centrale e orientale nel 1945 e sepolte in maniera sommaria.</p>
      <p sl="sl">Per tale ragione, la generazione attuale dei decisori politici ha la responsabilità di riparare agli errori commessi in passato. Solo allora potremo parlare con la coscienza pulita di nuovi diritti umani e libertà di terza generazione, così come vengono definiti, per il presente e anche per il futuro.</p>
    </intervention>
    <intervention id="2-023" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, Commissario, in virtù del trattato di Lisbona, anche la Carta dei diritti fondamentali è diventata giuridicamente vincolante, dando così adito alla possibilità di avviare procedure di infrazione in caso di violazione. In alcuni Stati membri, le tensioni sociali che sono venute alla luce sulla scia della crisi hanno determinato una restrizione dei diritti democratici, al posto di misure tese al rafforzamento degli stessi. Hanno comportato la limitazione della libertà dei media, la restrizione del diritto di sciopero, l’elusione e la limitazione del dialogo sociale, il rafforzamento delle discriminazioni e la distruzione delle fondamenta dello Stato di diritto e della certezza del diritto. La Commissione, nella sua veste di custode dei trattati, ha l’obbligo di prestare attenzione a tali segnali. Riteniamo che la creazione del portafoglio di un Commissario per i diritti fondamentali costituisca un passo importante, ed esortiamo la Vicepresidente Reding a controllare gli Stati membri e a richiamare l’attenzione sulle istanze di violazione dei diritti fondamentali e dei principi di base della democrazia, per assicurarsi che i medesimi non siano soltanto obbligatori per i paesi candidati prima dell’adesione, ma anche nelle fasi successive, in quanto un’omissione in tal senso pregiudicherebbe ulteriormente la credibilità dell’UE.</p>
    </intervention>
    <intervention id="2-024" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Signor Presidente, vorrei esordire ringraziando l’onorevole Gál per la relazione.</p>
      <p sl="ro">Al momento viviamo in una comunità di valori e di principi, rispecchiati in un sistema complesso di tutela dei diritti umani che comprende la Carta dei diritti fondamentali, il codice regionale più progressista nel campo dei diritti umani. Gli Stati membri devono conformarsi alle disposizioni della Carta al momento di applicare la legislazione comunitaria. Tali disposizioni possono essere applicate direttamente dai tribunali nazionali, che si vedono pertanto rivestiti di una responsabilità ragguardevole.</p>
      <p sl="ro">In secondo luogo, va tenuto conto della convenzione europea e della giurisprudenza della Corte di giustizia di Strasburgo, che salvaguardano i diritti individuali negli Stati membri. L’adesione dell’Unione europea alla convenzione farà sì che la convenzione europea per la protezione dei diritti umani si applichi anche alle azioni intraprese dall’UE in qualità di istituzione e dagli Stati membri che applicano la legislazione comunitaria. Occorre sicuramente seguire con estrema attenzione la riforma della Corte di Strasburgo e il suo impatto sull’abbreviazione dei termini dei procedimenti.</p>
      <p sl="ro">In terzo luogo, a livello nazionale, gli Stati membri hanno l’obbligo e la possibilità di trasporre direttamente le disposizioni che garantiscono i diritti fondamentali, di applicarle nei loro stessi paesi mediante le decisioni delle loro istituzioni.</p>
      <p sl="ro">Sono pertanto già presenti meccanismi sia giuridici sia istituzionali. La parola chiave è attuazione, che dev’essere tempestiva ed efficace per salvaguardare le vittime. Un’altra parola chiave è coordinamento tra le istituzioni che decidono sulla violazione dei diritti e riconoscono i danni.</p>
    </intervention>
    <intervention id="2-025" speaker_id="96789" name="Joanna SENYSZYN" is_mep="True" mode="spoken" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, l’integrazione della Carta dei diritti fondamentali nel diritto comunitario non amplia la portata delle competenze dell’UE ed è conforme al principio di sussidiarietà, in quanto la Carta costituisce parte integrante della politica comunitaria. Faccio pertanto nuovamente appello alle autorità polacche affinché adempiano ai propri obblighi e adottino la Carta dei diritti fondamentali. Le deroghe della Polonia dalla Carta sono sostanzialmente ingiustificate. Si tratta di una decisione politica che compromette il mio paese ed è deleteria per i cittadini polacchi.</p>
      <p sl="pl">L’adozione della Carta è particolarmente importante nel contesto dell’imminente Presidenza polacca. Tutti gli europei devono godere di pari diritti, indipendentemente da dove risiedono e dalla misura in cui il loro paese è asservito al clero. Purtroppo, nemmeno la corte costituzionale polacca sembra sempre comprendere questo fatto. A mio parere, particolarmente importante è il rispetto per i diritti delle donne, l’unica maggioranza a subire discriminazioni. Rivolgo pertanto un ulteriore appello a favore di una direttiva europea sulla violenza contro le donne, inclusa la violenza sessuale e riproduttiva, che viene praticata da taluni Stati membri con la piena approvazione delle norme nazionali.</p>
    </intervention>
    <intervention id="2-026" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Signor Presidente, la parte lungimirante della relazione è già stata messa in luce da molti dei miei onorevoli colleghi. Finalmente abbiamo sul tavolo una relazione che abbraccia tutte le questioni relative ai diritti umani senza privilegiare un’area rispetto alle altre. Mi rallegra in particolare che la relazione sottolinei nello specifico la non discriminazione e le pari opportunità. La relazione prende le mosse dalla Carta dei diritti fondamentali. È questo il fulcro del mio intervento. Il rispetto e l’applicazione della Carta può andare a buon fine solamente se le società europee riconoscono che tutti gli esseri umani sono uguali, e che tale uguaglianza può essere realizzata solamente con la parità di trattamento. Se ci si trova in una qualsivoglia posizione di svantaggio non per colpa propria, si ha il diritto di ricevere un’assistenza adeguata e proporzionata per poter diventare una persona di pari valore, un cittadino di pari valore. La via che conduce a questo obiettivo è tortuosa, e occorrerà un lavoro mirato per realizzarlo. La relazione Gál rappresenta un traguardo significativo in tal senso. Le sono grato per il lavoro molto importante da lei svolto.</p>
    </intervention>
    <intervention id="2-027" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, vorrei richiamare l’attenzione su un pericolo. Diverse forme di lotta alle discriminazioni, se messe insieme, potrebbero sfociare nella discriminazione. Se ne è parlato anche in occasione della riunione dell’OSCE della scorsa settimana a Vienna.</p>
      <p sl="sk">È paradossale, ma se la politica antidiscriminatoria diventa un’ideologia, le persone cominciano a discriminare. Constatiamo come il concetto stesso di discriminazione vada oltre la sua stessa definizione. Se l’Unione europea presenta gravi carenze in quest’area, occorre riprendere il significato originario del termine “discriminazione”, in quanto non viene ormai più compreso dagli attivisti nel campo dei diritti umani o talvolta addirittura dalla nostra stessa Agenzia europea per i diritti fondamentali. Chiedo pertanto un controllo democratico di tale istituzione. In caso contrario, potrebbe persino tramutarsi in un onere finanziario ingente, che sminuisce la reputazione non soltanto della Commissione europea ma, indirettamente, dell’intera Unione europea.</p>
    </intervention>
    <intervention id="2-028" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, la relatrice ha svolto un lavoro eccellente. Tuttavia, per citare un detto popolare ungherese, se non troverà applicazione pratica varrà quanto un ferro di cavallo su un cavallo morto. Non intravedo nella Commissione europea la volontà politica di rafforzare tali diritti e avviare procedure di infrazione contro gli Stati membri. Ho molta fiducia nella Vicepresidente Reding. Ha più coraggio di tutti i Commissari uomini messi insieme, in quanto ha osato opporsi al Presidente Sarkozy, anche se il Presidente Barroso tentava da tempo di dissuaderla dal suo proposito. Nel prossimo periodo dovrà affrontare una sfida notevole, in quanto il governo ungherese che sta per assumere la Presidenza dell’UE sta commettendo gravi violazioni dei diritti fondamentali. Sta limitando la libertà dei media, abolendo i diritti dei sindacati in relazione ai funzionari pubblici, e non tutela la proprietà privata quando si impossessa dei risparmi delle pensioni integrative di tre milioni di cittadini. Tale governo sta violando i diritti fondamentali e lei, Vicepresidente Reding, deve avere il coraggio di avviare una procedura d’infrazione.</p>
    </intervention>
    <intervention id="2-029" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, nonostante la Convenzione europea dei diritti umani, la Carta dei diritti fondamentali, gli articoli 6 e 7 del trattato UE e le costituzioni nazionali, i diritti umani continuano a essere gravemente violati quotidianamente e gravemente nell'UE e negli Stati membri.</p>
      <p sl="it">Nel mio paese – l'Italia – vige un regime in cui la libertà di stampa è violata, i partiti politici partecipano alle elezioni presentando firme false, il segreto di Stato copre gli attentati (anche di mafia), il primo ministro – speriamo lo sia ancora per poco – lucra su cooperazioni internazionali con regimi quali quelli russo e libico, così come confermato anche da Wikileaks . L'Unione non può permettersi di chiudere gli occhi su tutto questo.</p>
      <p sl="it">Per queste ragioni appoggio la relazione, contenente molti degli emendamenti da me depositati e approvati in commissione LIBE. Tra questi, segnalo i paragrafi 20 e 40 che chiedono di monitorare e sanzionare le violazioni dei diritti umani e di congelare le proposte legislative nazionali che rischiano di violare i diritti umani, prima che siano approvate e fino quando l'UE non avrà dato il suo benestare.</p>
      <p sl="it">Ho sostenuto inoltre l'incentivo all'utilizzo degli articoli 6 e 7 del trattato per violazione dei diritti umani e il rafforzamento del mandato all'Agenzia dei diritti fondamentali.</p>
      <p sl="it">La relazione espone numerosi richiami positivi sulle minoranze, i diritti e le LGBT, gli immigrati e i richiedenti asilo, la libertà di stampa e i diritti sociali e per queste ragioni invito tutti i colleghi a votare a favore della relazione.</p>
    </intervention>
    <intervention id="2-030" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, sappiamo tutti che sussistono ancora svariate tipologie di discriminazione nei paesi dell’Unione europea, ai danni di diversi segmenti della popolazione e delle minoranze culturali. Non possiamo tuttavia dimenticare la discriminazione generale contro le donne: tale discriminazione continua a farsi sentire a livelli più o meno gravi in molte aree diverse degli Stati membri. Le donne che lavorano riscontrano ancora notevoli difficoltà a trovare un impiego e a ricevere promozioni, e sono tuttora vittima di retribuzioni basse e altre forme di discriminazione che continuano a colpirle. La differenza di retribuzione tra i generi a livello di UE si aggira attorno al 18 per cento. Occorrono pertanto misure urgenti per combattere tali situazioni discriminatorie.</p>
    </intervention>
    <intervention id="2-031" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, l’adesione dell’UE alla convenzione per la protezione dei diritti umani e delle libertà fondamentali nasconde anche il rischio che la Corte europea dei diritti dell’uomo possa emettere sentenze su qualsiasi atto giuridico comunitario; i giudici della Corte europea di giustizia hanno già messo in guardia dall’intraprendere tale passo.</p>
      <p sl="de">Dubito fortemente che la Corte europea dei diritti dell’uomo emetta sempre sentenze neutrali ed appropriate. Lo stesso Presidente ha ammesso che esaminerebbe con maggiore attenzione le istanze avanzate dai richiedenti asilo rispetto ad altre cause. Il trattamento preferenziale riservato a determinati querelanti non è una condotta che si addice a un magistrato neutrale. La Corte europea dei diritti dell’uomo sta attualmente tentando di sospendere la convenzione di Dublino e impedire le estradizioni dall’Austria alla Grecia. Perché? Forse la Grecia non è un paese sicuro? Siamo davvero sicuri di voler essere soggetti a un tribunale che vuole bandire i crocefissi dalle aule di scuola? La croce è il simbolo del cristianesimo, una delle basi dell’Europa e dei nostri valori fondamentali.</p>
      <p sl="de">Se la Corte europea dei diritti dell’uomo non nutre evidentemente alcun rispetto per questi diritti umani, non vedo come sia possibile riconoscerla qui come organo autorizzato e adeguato per prendere decisioni.</p>
    </intervention>
    <intervention id="2-032" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signor Presidente, l’Unione europea è sempre stata pronta a criticare i paesi al di fuori dei suoi confini al fine di promuovere i diritti fondamentali. Nel caso dei suoi paesi membri, tuttavia, spesso si è dimostrata impotente dopo la loro adesione. Non dovrebbe più succedere, perché oggi non sono solo i principi economici a tenerci uniti. La relazione Gál riassume i passi più urgenti e più importanti nello sviluppo della protezione interna dei diritti fondamentali. Ci occorre un sistema efficace di protezione dei diritti, e grazie al trattato di Lisbona siamo ora in grado di stabilirne uno. Le violazioni dei diritti fondamentali dei cittadini non possono non essere perseguite. Dobbiamo poter costringere coloro che commettono delle violazioni a rispondere delle stesse a livello sia di paesi membri sia di Unione europea.</p>
      <p sl="hu">Non posso che convenire con la Vicepresidente Reding che la Commissione deve esercitare il diritto di avviare procedure d’infrazione in tutti i casi giustificati. Il fatto di aggiungere all’elenco di procedure disponibili una procedura con effetto di blocco può costituire uno strumento efficace per proteggere i diritti dalle misure degli Stati membri che violano i diritti fondamentali. Sì, dobbiamo proteggere i disabili, sradicare le discriminazioni e, infine ma non da ultimo, tutelare la diversità linguistica europea.</p>
    </intervention>
    <intervention id="2-033" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, la questione dei diritti umani va affrontata a livello europeo e anche gli Stati membri devono assumersi la responsabilità di garantire i diritti fondamentali dei loro cittadini. A titolo d’esempio, a livello europeo è molto importante stabilire una strategia comunitaria per i diritti del bambino, in quanto non tutti gli Stati membri sono in grado di garantire la tutela dei diritti dell’infanzia a livello nazionale. Occorre pertanto mettere a punto misure pratiche per combattere gli abusi sui bambini, lo sfruttamento sessuale e la pornografia infantile.</p>
      <p sl="lt">Un’altra priorità è rappresentata dai disabili, ancora esposti alle discriminazioni nella loro vita sociale, professionale e culturale. Dobbiamo quindi stabilire un sistema concreto di legislazione comunitaria concernente i diritti dei disabili e sviluppare una strategia comunitaria in materia.</p>
      <p sl="lt">Mi preme sottolineare che la lotta al traffico degli esseri umani, soprattutto donne e bambini, rappresenta ancora un problema ingente e una delle peggiori violazioni dei diritti umani.</p>
      <p sl="lt">Inoltre, è molto importante combattere la povertà e l’esclusione sociale, soprattutto nei confronti degli anziani, che sono stati più penalizzati durante la recessione.</p>
    </intervention>
    <intervention id="2-034" speaker_id="photo_generic" name="Viviane Reding" is_mep="True" mode="spoken">
      <p sl="fr">Vicepresidente della Commissione. – Signor Presidente, vorrei ringraziare tutti i membri della commissione che hanno collaborato con la relatrice, onorevole Gál, su tali questioni, nonché tutti gli eurodeputati che oggi hanno preso la parola in Aula, a dimostrazione dell’importanza dei diritti fondamentali. Non posso che associarmi a quanto già dichiarato da molti onorevoli deputati, vale a dire che era tempo che ci si occupasse dei diritti fondamentali in seno all’Unione europea, per poter essere credibili e affrontare tale argomento anche al di fuori dei nostri confini. La questione è stata in un certo senso trascurata. Non sarà più così in futuro.</p>
      <p sl="fr">Ritengo che la relazione annuale della Commissione sull’applicazione della Carta, che elaboreremo a partire da tutte le osservazioni espresse a proposito di tipologie specifiche di discriminazione, ci consentirà veramente di affrontare di anno in anno le nostre mancanze e tentare di porvi rimedio.</p>
      <p sl="fr">Come vi porremo rimedio? È stata menzionata l’idea di un “meccanismo di congelamento”, come l’ha definito la relatrice, un sistema di prevenzione in cui si interviene su una misura adottata in uno Stato membro fino al momento in cui viene attuata. Ho chiesto ai miei esperti di analizzare tale meccanismo, e le questioni istituzionali da esso sollevate sono molto complesse. Per il momento, anche se dovremo proseguire l’analisi e vedere cosa sta accadendo realmente, mi pare che non ci sia una base giuridica che ci consenta di intervenire in tal senso e che occorrerebbe una modifica del trattato per attivare il meccanismo di prevenzione. È un’idea allettante. Continueremo a cercare un meccanismo a cui si possa ricorrere senza emendare il trattato, per gestire le questioni più impellenti.</p>
      <p sl="fr">Vorrei comunque richiamare la vostra attenzione sul fatto che la Carta non è applicabile in termini assoluti, un errore che viene spesso commesso. È applicabile solamente nel momento in cui gli Stati membri traspongono norme europee, ad esempio quando una direttiva europea deliberata tra Consiglio e Parlamento viene integrata nel diritto europeo. La Carta si applica in una situazione del genere, ma non in termini assoluti. In termini assoluti, vale a dire per tutti gli altri casi, la giurisdizione spetta ai tribunali nazionali.</p>
      <p sl="fr">Quando l’Unione europea aderirà alla convenzione del Consiglio d’Europa, ci sarà una dimensione ulteriore di cui dovremo tener conto, che riguarda il modo in cui gestiamo la nostra politica in materia di diritti. Quest’aspetto mi sembra particolarmente importante, al di là di tutte le domande specifiche che sono state poste – e risponderò individualmente ai deputati che me le hanno rivolte – ritengo che la questione principale sia quella fondamentale.</p>
      <p sl="fr">Al di fuori dell’UE, nei nostri Stati membri, in seno ai governi, l’importanza della Carta non è stata ancora compresa appieno. Dobbiamo pertanto adoperarci per sensibilizzare le coscienze di modo che questa cultura dei diritti, questa politica dei valori pervada tutta Europa; in tal modo, quando verrà promulgata una legge, quando verrà applicata una norma, ci si chiederà sempre se è conforme ai valori a cui abbiamo deciso di aderire; vale a dire che, in qualità di leader politici, ogniqualvolta agiamo dobbiamo chiederci in maniera quasi sistematica se quello che facciamo è compatibile con i diritti fondamentali che abbiamo deciso di difendere.</p>
      <p sl="fr">A me sembra questo l’elemento più importante. Di fatto, posso già dirvi che in Commissione è attesa oggi stesso una decisione sull’eliminazione dell’exequatur, in altre parole verrà presentata una proposta per rendere valide ovunque in Europa le decisioni del tribunale. Si tratta di una decisione d’importanza fondamentale e per la prima volta, nel proporre questa nuova legislazione, ci siamo concentrati sul rispetto per i diritti fondamentali. Non ci siamo limitati a condurre un’analisi economica o a studiare l’impatto sul mercato; ne abbiamo anche valutato l’impatto a livello di valori.</p>
      <p sl="fr">Come potete vedere, ci stiamo progressivamente dirigendo verso questa nuova politica e penso che dovremmo impegnarci tutti – Commissione, Consiglio e Parlamento – per garantire che questa relazione annuale sull’applicazione della Carta, che presenterò a nome della Commissione e che susciterà la critica o il plauso del Parlamento, rappresenti un grande momento di verità e un’opportunità per esaminare da vicino le questioni. Dobbiamo anche dimostrare al mondo esterno, ai nostri elettori, che la Carta è viva. Non è semplicemente un testo; esiste per essere tradotta in pratica. E se non lo faremo, i rappresentanti eletti del popolo lo denunceranno chiaro e forte.</p>
      <p sl="fr">È questo che dobbiamo cercare di mettere in pratica nei due o tre anni che mancano alle prossime elezioni. Penso che potremo conseguire questo obiettivo in maniera graduale, con il primo esercizio in tal senso in primavera, e poi con il consolidamento di una tradizione qui in Aula, cosicché nessuno possa mai più dire, quando vi occuperete dei diritti umani al di fuori dell’Unione di mercoledì, o di giovedì, “Non avete pensato a risistemare prima la vostra situazione interna”. Facciamolo insieme!</p>
    </intervention>
    <intervention id="2-035" speaker_id="28150" name="Kinga GÁL" is_mep="True" mode="spoken" role="relatore" nationality="Hungary" m_state="HU">
      <p sl="hu">Signor Presidente, grazie a tutti, onorevoli colleghi, per le parole di incoraggiamento e di sostegno. Vorrei ringraziare in particolar modo la Vicepresidente Reding per l’apertura e la cooperazione dimostrate nell’arco della nostra ormai lunga collaborazione, nonché per le risposte e i messaggi chiari e specifici. Ritengo che in ultima analisi le osservazioni dei relatori ombra e degli onorevoli colleghi siano state tutte inserite nella relazione e che siano stati raggiunti compromessi accettabili. Non posso pertanto accettare le lettere rettificative che sono state ripresentate in plenaria, in quanto ritengo che la relazione sia accettabile nella sua versione attuale. Vorrei far presente che non dovremmo in nessun caso gettare via il bambino con l’acqua sporca nel sistema generale di tutela dei diritti fondamentali, e pertanto dovremmo sempre tenere a mente i fatti concreti e cercare di tradurre le aspettative oggetto della discussione odierna in qualcosa di tangibile.</p>
      <p sl="hu">Sono pertanto lieta che nella seduta plenaria di domani vedremo questi fatti concreti applicati al tema della lotta contro il traffico degli esseri umani, in cui, nell’ambito della tutela delle vittime, verrà offerta una protezione speciale ai bambini vittima di tale commercio. Tale questione ricorrerà anche nella discussione sull’adozione dell’iniziativa dei cittadini, grazie alla quale potremo veramente parlare di un’Europa dei cittadini, in quanto tali cittadini europei avranno la possibilità di far sentire la loro voce nel campo della procedura legislativa. Tuttavia, considero anche particolarmente significativo il fatto che domani discuteremo e adotteremo la relazione sulla situazione dei diritti umani nel mondo. Accogliamo con favore il fatto che la Presidenza ungherese stia stabilendo le proprie priorità animata da questo stesso spirito, e stia ponendo l’accento sul rafforzamento di un’UE vicina ai propri cittadini. Mi preme comunque ricordare ai miei onorevoli colleghi che dovremmo evitare di applicare due pesi e due misure, soprattutto qui in Aula. Lo dico agli eurodeputati che, forse per anni – e in questo caso mi rivolgo ai miei onorevoli colleghi ungheresi – hanno assistito a violazioni gravissime dei diritti umani e che ora si peritano di criticare gli altri con accuse infondate solamente per riguadagnarsi la fiducia degli elettori che magari hanno perso proprio a causa di queste stesse violazioni dei diritti umani. Ringrazio tutti della cooperazione e dell’aiuto.</p>
    </intervention>
    <intervention id="2-036" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, mi vedo costretto a smentire l’affronto che l’onorevole Gál ha rivolto ai socialisti quando ha affermato che avrebbero messo a rischio i diritti umani. Non si possono fare accuse del genere senza essere precisi e addurre prove cruciali e concrete a sostegno delle proprie affermazioni.</p>
    </intervention>
    <intervention id="2-037" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-999" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Vorrei esprimere la mia più sincera gratitudine alla relatrice, onorevole Gál, per l’impegno nel voler mettere a nudo il problema della violazione dei diritti umani nell’Unione europea. Come possiamo rivolgere rimproveri o insegnamenti ai cittadini che vivono al di fuori dell’UE quando nella nostra stessa Comunità le leggi vengono regolarmente infrante? Ad oggi la Lettonia, un paese membro dell’UE, non ha ancora attuato una risoluzione del Parlamento europeo dell’11 marzo 2004, in cui il Parlamento “propone alle autorità lettoni di prevedere la possibilità di offrire ai non cittadini che risiedano da lungo tempo di prendere parte alle elezioni locali di autogoverno”. Trecentotrentacinquemila abitanti permanenti (15 per cento) della Lettonia sono privati dei loro diritti di base, ma nessuno se ne cura. Il Parlamento europeo tratta casi di violazione dei diritti umani che si verificano ovunque tranne che nel suo stesso territorio. Ho votato a favore dell’iniziativa dell’onorevole Gál. Le offro il mio appoggio incondizionato e la riconoscenza di 335 000 persone.</p>
    </intervention>
    <intervention id="2-998" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Vorrei cogliere l’occasione per ringraziare la relatrice per aver fatto luce su una questione così importante. Il trattato di Lisbona ha ridefinito competenze e responsabilità in molti campi e, tra le altre cose, ha reso giuridicamente vincolante la Carta dei diritti fondamentali. Il Parlamento europeo ha sempre vigilato sui diritti fondamentali, e il trattato di Lisbona ha consolidato tale prassi. Sostengo con entusiasmo il proposito di rafforzare il ruolo del Parlamento europeo relativamente a un approccio sistematico alle proposte legislative e agli emendamenti. Visto che ci peritiamo di criticare le violazioni dei diritti umani nel mondo, dobbiamo dedicare la medesima attenzione a quanto avviene entro i confini dell’Unione europea. Non c’è motivo di essere eccessivamente esultanti, in quanto anche troppo spesso percepiamo segnali di razzismo, xenofobia, sessismo e altre forme di discriminazione negli Stati membri. Ci attende ancora una mole notevole di lavoro, ma sono più che certa che l’impegno costante per il rispetto dei diritti fondamentali nell’UE ci aiuterà ad avere la meglio su queste sfide.</p>
    </intervention>
    <intervention id="2-038" speaker_id="39724" name="Csaba SÓGOR" is_mep="True" mode="written" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">L’Unione europea, quale comunità di Stati che offrono un alto livello di protezione dei diritti umani, fa sempre sentire con coraggio la propria voce per denunciare le gravi infrazioni commesse in altre parti del mondo. Il Parlamento europeo è solito condannare con un’unanimità lodevole le pratiche che evidenziano una totale mancanza di rispetto per i principi fondamentali universali dei diritti umani, indipendentemente da dove si verificano. Tuttavia, rispondiamo un po’ meno spesso con risolutezza alle violazioni che si verificano entro i confini dell’UE, anche se questo sarebbe il modo più efficace per trasmettere un messaggio ai paesi del mondo che non rispettano i diritti umani. Un’azione comune a livello comunitario raggiungerebbe la massima incisività se esprimessimo la nostra insoddisfazione con la stessa determinazione e perentorietà anche nella nostra regione, per denunciare la mancata applicazione dei diritti umani e delle libertà fondamentali. Solo in pochissimi casi ci interroghiamo sulla nostra fedeltà a tali ideali, che costituiscono parte integrante dello spirito europeo, e che da un anno sono diventati giuridicamente vincolanti grazie alla Carta dei diritti fondamentali. E quando lo facciamo, diamo l’impressione di essere impotenti e incapaci visto che non vengono comminate sanzioni adeguate. Ciò finisce inevitabilmente per inficiare la forza e la credibilità delle nostre critiche ai paesi terzi e del nostro impegno di politica estera per la promozione dei diritti umani e della democrazia. Non credo che l’Europa possa rinunciarvi in futuro.</p>
    </intervention>
  </section>
  <section id="creitem6" title="6. Ordine di protezione europeo (discussione)">
    <intervention id="2-040" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">L'ordine del giorno reca la relazione di Teresa Jiménez-Becerril Barrio e Carmen Romero López, a nome della commissione per i diritti della donna e l'uguaglianza di genere, sul progetto di direttiva del Parlamento europeo e del Consiglio sull'ordine di protezione europeo (00002/2010 - C7-0006/2010 - 2010/0802(COD) (A7-0354/2010).</p>
    </intervention>
    <intervention id="2-041" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" role="relatore" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Signor Presidente, oggi è una giornata importante per tutte le vittime, in quanto oggi adotteremo l’ordine di protezione europeo, che rappresenta un passo avanti significativo in termini di diritti. Le vittime vengono ingiustamente dimenticate, ed è paradossale che gli aggressori godano spesso di molti più diritti e che si parli di più di diritti degli aggressori che non di diritti delle vittime.</p>
      <p sl="es">Oggi il Parlamento renderà onore a tutte le vittime, rammentando a coloro che ritengono che le frontiere fungano loro da scudo mentre perseguitano le proprie vittime che da oggi in poi questo ordine di protezione europeo tutelerà allo stesso modo tutte le vittime dell’Unione europea.</p>
      <p sl="es">Abbiamo cominciato a lavorare più di un anno fa per conseguire tale obiettivo e mettere a segno progressi nello spazio di libertà e sicurezza citato nel programma di Stoccolma, e oggi possiamo affermare con un certo orgoglio che, anche se la strada è stata ardua, in quanto molte persone spesso non hanno compreso tale ordine e hanno dubitato della sua efficacia e chiarezza, abbiamo raggiunto il nostro risultato.</p>
      <p sl="es">Devo dire che, in seguito ai trialoghi con la Presidenza belga e a molti colloqui con la Commissione, abbiamo concordato un testo che ha riscontrato la soddisfazione di quasi tutti i gruppi politici. Tale relazione è stata pertanto adottata con un’ampia maggioranza e senza voti contrari nella votazione congiunta in seno alla commissione per le libertà civili, la giustizia e gli affari interni e alla commissione per i diritti della donna e l’uguaglianza di genere.</p>
      <p sl="es">Auspico che oggi il Parlamento rispecchi la decisione presa da tali commissioni e da quelli di noi che hanno prodotto la relazione, adottata da un’ampia maggioranza. In tal modo, trasmetteremmo al Consiglio un messaggio chiaro su quello che desiderano gli europei, che non è altro che poter vivere in uno spazio di sicurezza e giustizia, essere protetti e, nel caso delle vittime contro i cui molestatori è stata emessa un’ordinanza restrittiva nel paese d’origine, non dover avviare ulteriori procedure giudiziarie in caso di trasferimento in un altro paese.</p>
      <p sl="es">Abbiamo l’obbligo di agevolare l’accesso alla giustizia degli europei e in particolar modo delle vittime, che sono le più vulnerabili. La protezione delle vittime senza eccezione è stato il mio principio ispiratore nel corso di tutto lo sviluppo della relazione. Ho voluto quindi includere le vittime del terrorismo, del traffico degli esseri umani, della criminalità organizzata e dei reati d’onore, oltre a un capitolo speciale sui minori, che sono le vittime più vulnerabili e che non pensiamo mai a come proteggere.</p>
      <p sl="es">Benché quest’ordine miri a tutelare tutte le vittime, le donne vittima di violenza domestica trarranno i maggiori vantaggi da questo strumento di cooperazione giudiziaria, in quanto i loro aggressori non potranno circolare impunemente in tutta Europa e sapranno che verranno perseguiti con la stessa severità applicata nel paese in cui hanno molestato le loro compagne.</p>
      <p sl="es">Pertanto, oggi il Parlamento deve trasmettere al Consiglio un messaggio chiaro in cui specifica le proprie richieste. Voteremo quindi con gli occhi rivolti alle vittime, a coloro che soffrono, a coloro che hanno bisogno della nostra protezione, a coloro che vivono nella paura e devono riconquistare la libertà e la speranza.</p>
      <p sl="es">Non rinunceremo a un obiettivo così giusto e necessario, sostenuto dalla maggioranza degli europei, solamente perché alcuni hanno paura e non osano mai fare quel passo in più. Dobbiamo essere coraggiosi, gli Stati membri devono essere coraggiosi, e spero che l’esito della votazione odierna sarà una maggioranza favorevole e incoraggerà coloro che nutrono ancora dei dubbi sull’efficacia di questo strumento nell’aprire una porta di speranza per le vittime. Mi auguro anche che nel prossimo futuro la Commissione proponga una legislazione di ampio respiro a favore dei diritti delle vittime, per la quale ha il mio pieno sostegno e, ne sono certa, anche quello del Parlamento.</p>
      <p sl="es">Lo ripeto: questo passo piccolo ma importante che è l’ordine di protezione europeo migliorerà la tutela di tutte le vittime, prevenendo ulteriori reati e alleviando le conseguenze di quelli già commessi.</p>
      <p sl="es">Oggi abbiamo il dovere di rimuovere gli ostacoli che sino a ora hanno impedito una protezione autentica in tutta Europa. La votazione odierna ci offre l’opportunità di salvare vite umane, che è quello che stiamo per fare, e dovremmo andarne sinceramente fieri.</p>
    </intervention>
    <intervention id="2-042" speaker_id="96990" name="Carmen ROMERO LÓPEZ" is_mep="True" mode="spoken" role="relatore" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, la proposta di direttiva che presentiamo oggi in plenaria per tenere lontani gli aggressori che perseguitano le loro vittime fino a ucciderle ovunque si nascondano è un messaggio chiaro che il Parlamento deve trasmettere alla società europea e al Consiglio.</p>
      <p sl="es">Non resteremo impotenti a guardare i reati che continuano a venir commessi su base giornaliera nei paesi europei e rimangono confinati nell’ombra delle pareti domestiche. Tali reati finiscono inoltre per non comparire nemmeno nelle statistiche, come se nel cuore del focolare domestico prevalesse unicamente la legge della sopravvivenza del più forte; noi stiamo però cercando di far valere la Carta dei diritti fondamentali da noi adottata nel trattato di Lisbona.</p>
      <p sl="es">Quelli che hanno redatto il capitolo I della Carta non si sono resi conto che la minaccia all’integrità fisica e alla dignità poteva provenire non solo dalle istituzioni pubbliche e dallo Stato, ma anche celata sotto forma di affetto? Per il 25per cento delle donne europee che sono attualmente soggette a una qualche forma di violenza, i loro torturatori hanno nomi privati, e difendersi dagli attacchi non consente loro di essere cittadine.</p>
      <p sl="es">Stando alle organizzazioni non governative, più di 2 500 donne muoiono ogni anno nell’Unione europea senza che noi ci chiediamo se tali reati possano essere evitati. Le donne europee hanno pertanto accolto con favore l’iniziativa degli Stati membri e della Presidenza spagnola di portare dinanzi al Parlamento un ordine di protezione europeo.</p>
      <p sl="es">Stiamo creando uno spazio europeo di sicurezza: il mandato di arresto europeo significa che nessuno dei nostri paesi può offrire riparo ai criminali. Creiamo un clima di fiducia reciproca; grazie all’ordine di protezione, stiamo creando uno spazio di giustizia e libertà, in quanto le vittime di questi reati possono essere accolte in qualsiasi paese senza dover avviare ulteriori procedimenti, come ha ricordato la mia corelatrice, onorevole Jiménez-Becerril.</p>
      <p sl="es">Onorevoli colleghi, stiamo parlando di “terrorismo privato”, il termine che è stato ora coniato per definire questi attacchi continui celati dalla privacy delle mura domestiche. Parliamo anche di misure preventive di diversa origine. Non tutti i paesi hanno o avranno le medesime tradizioni giuridiche: più progrediremo, più si renderà necessario uno strumento che possa tener conto della nostra diversità. I servizi legali del Consiglio hanno adottato tale posizione, così come i servizi legali del Parlamento. Dove si annida la resistenza? Onorevoli colleghi, non si annida nella complessità del nostro ordinamento giuridico, che continuerà a esistere.</p>
      <p sl="es">La legge non è uno strumento per fomentare i conflitti, bensì per risolverli. Questa è stata la posizione adottata dai governi conservatori che, con criterio, hanno sostenuto l’iniziativa. Se stavamo parlando di garanzie e diritti fondamentali quando abbiamo parlato di terrorismo, come potevamo attuare accordi internazionali se non perché avevamo a cuore la sicurezza? 2 500 donne all’anno non sono forse un problema di sicurezza per l’Europa?</p>
      <p sl="es">Non è la prima volta nella storia che la legge si trova di fronte a una sfida. Pertanto, deploriamo la posizione adottata dalla Commissione durante tutta la procedura, perché non possiamo parlare di base giuridica quando stiamo parlando di volontà politica. Cerchiamo di non invocare la legge soltanto quando ci fa comodo.</p>
      <p sl="es">Il testo è il risultato di un accordo. Le modifiche che abbiamo inserito circa il diritto di informazione, traduzione e garanzie procedurali hanno tenuto conto del fatto che si tratta di uno strumento di riconoscimento, e il Parlamento ha deciso che per gli Stati membri è prioritario mettere apertamente sul tavolo i dati esistenti.</p>
      <p sl="es">Non ci siamo dimenticati dei diritti delle vittime a ricevere assistenza psicologica e legale. Continueremo a combattere in tal senso e speriamo che tali aspetti vengano inclusi nel prossimo pacchetto sulle vittime.</p>
      <p sl="es">Vorremmo ringraziare la Presidenza belga per il lavoro svolto, oltre a tutti i relatori ombra e i nostri collaboratori. Con il voto odierno desideriamo trasmettere al Consiglio il messaggio che questa è la volontà del Parlamento; ora tocca al Consiglio assumersi le proprie responsabilità. Non riusciremo a imporre la prevenzione se alcuni Stati membri ritengono che il problema non esista perché non vi sono i relativi dati.</p>
      <p sl="es">Ora tocca al Consiglio decidere se l’Europa deve venir veramente coinvolta nella lotta alla violenza e nella difesa dei diritti fondamentali.</p>
    </intervention>
    <intervention id="2-043" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signor Presidente, la protezione dei cittadini, praticamente quasi tutte donne, soggetti o a rischio di violenza occupa una posizione elevata nell’elenco delle priorità di tutte le istituzioni che al momento si occupano di questo tema.</p>
      <p sl="en">È importante che sia stato inserito tra le priorità, in quanto condividiamo il medesimo obiettivo: offrire protezione alle vittime nelle miglior condizioni possibili attraverso le frontiere di tutta l’Unione. Anche per questo ho sostenuto fin dal principio l’obiettivo di tale protezione, ed è questo il motivo per cui sto preparando il pacchetto ambizioso sui diritti delle vittime che verrà adottato nella primavera del 2011.</p>
      <p sl="en">Sono pienamente consapevole del lavoro svolto dalle co-relatrici, onorevoli Jiménez-Becerril Barrio e Romero López, nonché dalla commissione per i diritti della donna e l’uguaglianza di genere e dalla commissione per le libertà civili, la giustizia e gli affari interni, che hanno contribuito notevolmente al lavoro attualmente in corso per migliorare la protezione delle vittime. Prendo atto di alcune delle proposte avanzate: ad esempio, il fatto che le vittime non debbano sostenere costi, che beneficino di servizi di traduzione e interpretariato o che si proceda a una riduzione delle procedure di riconoscimento. Sono pronta a impegnarmi per un meccanismo efficace e giuridicamente solido volto ad aiutare le vittime a sfruttare le misure di protezione offerte dal diritto civile in tutta l’Unione europea.</p>
      <p sl="en">Ci siamo occupati dei diritti procedurali degli imputati. Ne consegue che ci impegniamo anche sul fronte dei diritti delle vittime, perché spesso tendiamo a concentrarci sugli imputati dei procedimenti giudiziari dimenticandoci delle vittime, pertanto dobbiamo riposizionare le vittime al centro dell’attenzione.</p>
      <p sl="en">Per tale ragione, il pacchetto futuro sulle vittime redatto dalla Commissione prenderà le mosse dal lavoro eccellente condotto dalla Presidenza spagnola, dalla Presidenza belga, dal Consiglio e, naturalmente, dal Parlamento europeo, e lo svilupperà. Il lavoro in questione è tutto molto importante. Raccoglieremo tutti questi dati, cosicché il pacchetto sulle vittime che ne risulterà sarà onnicomprensivo, sarà completo, e farà veramente la differenza per le vittime – che si tratti di donne, bambini o uomini, anche se nella maggior parte dei casi si tratta di donne e bambini –, consentendoci di produrre celermente misure concrete immediatamente applicabili e che non creano incertezza dal punto di vista del diritto. Grazie del lavoro svolto. Ne terremo conto quando prepareremo il pacchetto sulle vittime.</p>
    </intervention>
    <intervention id="2-044" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – Signor Presidente, quest’anno circa 8 000 donne rumene che si trovavano in Spagna hanno fruito, in qualità di vittime, degli ordini di protezione in vigore in questo paese. Tali provvedimenti devono venir estesi anche alla Romania e ad altri Stati membri in cui tali donne potrebbero recarsi.</p>
      <p sl="ro">In base a stime non ufficiali, in Europa risiedono circa 100 000 donne che beneficiano di ordini di protezione che hanno validità nello Stato che li ha emessi. Il progetto di direttiva interviene sull’aspetto limitato e territoriale di queste misure di protezione. Lo strumento di prossima introduzione garantirà che un ordine di protezione emesso in un paese membro venga riconosciuto negli Stati membri in cui si reca la vittima; in tal modo, verrà veramente realizzato lo spazio di libertà, sicurezza e giustizia, e le vittime della violenza o altre vittime potranno vivere e viaggiare senza alcun timore.</p>
      <p sl="ro">Il Parlamento auspica un ampliamento della protezione delle vittime. Per tale ragione, dopo la direttiva in questione, chiediamo già anticipatamente alla Commissione di procedere alla prossima fase, vale a dire estendere la protezione delle vittime in questo spazio comune di giustizia e sicurezza. Attendiamo pertanto con impazienza e interesse il pacchetto previsto per la primavera del 2011.</p>
      <p sl="ro">Vorrei concludere ribadendo che il gruppo del Partito Popolare Europeo (Democratico Cristiano) appoggia la protezione delle vittime, il progetto di direttiva e un ampliamento della tutela delle vittime stesse.</p>
    </intervention>
    <intervention id="2-045" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo S&amp;D . – Signor Presidente, onorevoli colleghi, con questa proposta di direttiva – per la quale ringrazio molto le relatrici con le quali ho lavorato come relatore ombra – il Parlamento condivide e amplia la proposta del Consiglio volta a tutelare in tutti i 27 Stati membri le persone sottoposte a forme di persecuzione o a gravi e reiterate minacce da parte di persone note e già individuate, spesso ex fidanzati o ex mariti o conviventi, che ne mettono a repentaglio l'integrità fisica, la dignità, la libertà personale o l'integrità sessuale.</p>
      <p sl="it">Sono infatti in aumento le violenze e le uccisioni prevalentemente di donne le cui minacce, le cui denunce sono state spesso sottovalutate dalle forze dell'ordine e dalla stessa magistratura, ma attualmente gli ordini di protezione e le misure contro l'aggressore valgono solo nello Stato di emissione. Gentile Commissaria Reding, questa misura in fase approvazione non sarà forse perfetta, ma colma un vuoto legislativo!</p>
      <p sl="it">Del resto, nella costruzione dello Spazio di libertà, sicurezza e giustizia europeo si è sempre proceduto in modo empirico, talora con necessarie forzature. Riteniamo infatti questa iniziativa importante perché consentirà ai cittadini dell'Unione, uomini e donne, e a tutti i residenti in Europa di muoversi liberamente attraverso le frontiere portando con sé i propri diritti di persona e i diritti alla propria protezione e sicurezza, come recitato dall'articolo 3 del trattato di Lisbona, che noi del gruppo S&amp;D avremmo voluto come base giuridica per dare un senso più coerente all'impianto della proposta.</p>
      <p sl="it">Con l'istituzione dell'OPE si garantisce alla persona protetta di essere tutelata anche negli altri Stati membri, attraverso una procedura veloce e gratuita. Ciascuno Stato membro deve individuare un'autorità competente incaricata di informare le vittime dei loro diritti, promuovere campagne, raccogliere statistiche analitiche e informare la persona al momento dell'emanazione dell'ordine di protezione nazionale. Inoltre, si dà un forte impulso alla costruzione dello Spazio giuridico europeo e all'attuazione della libertà di circolazione, ma si applica anche per la prima volta la procedura d'iniziativa legislativa in codecisione tra Consiglio e Parlamento.</p>
      <p sl="it">Mi auguro che il Consiglio voglia confermare questo impegno e spero che la Commissione, pur mostrando particolare attenzione al prossimo pacchetto "Sicurezza per le vittime", non perda questa occasione specifica per dare una risposta oggi alla gravissima situazione dimostrata anche dalle statistiche europee e nazionali. Questo potrebbe portare tra l'altro a un'importante convergenza legislativa fra gli Stati membri.</p>
      <p sl="it">Suggerisco dunque di evitare rinvii, assumendo un impegno specifico su questa che è una particolare specie di tutela delle vittime.</p>
    </intervention>
    <intervention id="2-046" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">a nome del gruppo ALDE. – Signor Presidente, auspico che l’ordine di protezione europeo dispieghi una particolare efficacia nel prevenire la violenza contro le donne e serva quale utile preludio alla proposta che la Commissione sta preparando per consentirci di disporre di uno strumento analogo per tutte le fattispecie di reato.</p>
      <p sl="es">Deploro le difficoltà incontrate nella redazione di questo testo, benché ne condividiamo tutti l’obiettivo cruciale.</p>
      <p sl="es">Avrei anche voluto che quest’ordine tenesse conto di due questioni: in primo luogo, il registro europeo degli ordini di protezione, con le conseguenti garanzie nel campo della privacy, per snellire la burocrazia a vantaggio dei destinatari e procedere quindi a un’applicazione immediata degli ordini. Ciò ridurrebbe inoltre i costi dei processi che devono essere messi in moto dalle autorità competenti, e si tradurrebbe in ultima analisi in statistiche uniformate e costantemente aggiornate.</p>
      <p sl="es">In secondo luogo, ritengo che avremmo dovuto adoperarci per valutare le opportunità di cooperazione in materia con i paesi terzi, soprattutto se esaminiamo le statistiche concernenti l’origine delle vittime e i loro probabili cambi di residenza.</p>
      <p sl="es">Il servizio europeo per l’azione esterna, di prossima attuazione, ha pertanto perso l’occasione di presentarsi pubblicamente con una missione come questa, comprensibile ai cittadini e in grado di risolvere i problemi che al momento affliggono tutti gli europei.</p>
      <p sl="es">Vorrei ringraziare le relatrici per tutto il lavoro svolto, e mi auguro che il Commissario Reding mostri sensibilità nei confronti di quest’iniziativa.</p>
    </intervention>
    <intervention id="2-047" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE. – Signor Presidente, a mio avviso noi eurodeputati dobbiamo essere molto responsabili e intervenire nell’ambito del mandato che ci è stato conferito e che sancisce che, anche a livello europeo, dobbiamo proteggere le donne che sono vittime della violenza e fermare gli omicidi.</p>
      <p sl="es">Come è stato ricordato, l’obiettivo in questo caso è combattere una tipologia di terrorismo sociale, la violenza maschilista. Non dobbiamo pertanto rimanere invischiati nelle statistiche o nei dettagli giuridici. Parliamo di giustizia, di diritti di base, di vita e di morte, di difendere chi è inerme di fronte ai propri aggressori e, cosa importantissima, di non dover deplorare il fatto che ogni anno 2 500 sono vittima di questo letargo legale in cui siamo tutti immersi.</p>
      <p sl="es">Siamo tutti consapevoli delle difficoltà giuridiche e che si tratta di un esercizio innovativo nella dinamica interistituzionale post Lisbona. Tuttavia, tali difficoltà non dovrebbero mai essere un pretesto per non andare avanti. La protezione dei diritti delle donne che sono state o che potrebbero essere vittima di violenze e omicidi e la prevenzione di tali misfatti non può essere subordinata a pochi dettagli di carattere giuridico. Occorre trovare la volontà politica che l’urgenza e l’importanza della questione richiedono.</p>
      <p sl="es">È ovvio che far bene le cose è importante, ma è soprattutto necessario farle e, a mio parere, è questo il punto di vista essenziale che possiamo trasmettere sia al Consiglio sia alla Commissione attraverso il testo che mi auguro adotteremo. Va chiarito che non possiamo paralizzare le iniziative in nessun caso perché ci sono difficoltà tecniche che non siamo riusciti a risolvere prima.</p>
      <p sl="es">Vorrei cogliere l’occasione per ringraziare le due relatrici ed entrambe le Presidenze spagnola e belga per il lavoro svolto al fine di continuare a mettere a segno progressi, lavorare e superare il flagello di quella che è, lo ripeto, una violenza maschilista.</p>
    </intervention>
    <intervention id="2-048" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, ho seguito da vicino i trialoghi e vorrei ringraziare i miei colleghi, in particolare dei gruppi PPE e S&amp;D, per il lavoro svolto.</p>
      <p sl="en">Nella mia veste di avvocato britannico, nel corso degli anni ho accumulato notevole esperienza nell’assistenza e sostegno legale a vittime di violenza domestica, stalking o molestie perpetrate da parenti o ex partner. Ho visto con i miei occhi l’angoscia causata dagli abusi fisici, psicologici e sessuali e lo stato di vulnerabilità delle vittime.</p>
      <p sl="en">Appoggio incondizionatamente gli scopi e gli obiettivi di questa proposta. Devo tuttavia esprimere qualche dubbio sulla base giuridica e il campo di applicazione delle stessa. A me sembra evidente che la proposta dispone solamente di una base penale, grazie al ricorso all’articolo 82 del trattato sul funzionamento dell’UE. Per loro natura e per legge, alcuni dei reati che la proposta intende trattare sono questioni di diritto civile, eppure emerge con evidenza il mancato utilizzo dell’articolo 81.</p>
      <p sl="en">Pur non essendo contrario alla cooperazione giudiziaria nell’UE, sono fermamente convinto che occorra garantire che la legislazione che produciamo a livello di Unione sia legalmente solida e robusta e che possa essere recepita a livello di paesi membri senza dover pregiudicare gli ordinamenti giuridici esistenti.</p>
    </intervention>
    <intervention id="2-049" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, sono a favore della protezione delle vittime. Tuttavia, la prima volta che ho letto l’ordine di protezione europeo mi è sembrato inquietante, come il mandato di arresto europeo che, a mio avviso, è uno degli atti legislativi più invadenti e dittatoriali mai imposti al popolo britannico.</p>
      <p sl="en">La tanto pubblicizzata proposta di ordine di protezione europeo afferma che lo scopo è proteggere le donne. Ci era stato detto che il mandato di arresto europeo serviva a combattere il terrorismo – e sappiamo tutti che è andato ben oltre questo mandato. Diciamoci le cose come stanno: l’obiettivo sottostante è gettare le basi per un ordinamento giuridico paneuropeo che finirà inevitabilmente per danneggiare il diritto britannico. Se servissero delle prove in tal senso, basterebbe il mandato d’arresto europeo.</p>
      <p sl="en">Questi ordini mi sembrano poi di difficilissima attuazione nel Regno Unito, in quanto ci ritroveremmo in una situazione in cui l’ordine verrebbe emesso da un giudice straniero in un paese straniero che non sa nulla delle condizioni delle città britanniche o del nostro stile di vita. C’è un detto in Inghilterra: “Il gatto scottato teme l’acqua fredda”. Siamo stati già scottati una volta, dal mandato di arresto europeo. Vi suggerisco di temere come l’acqua fredda l’ordine di protezione europeo.</p>
    </intervention>
    <intervention id="2-050" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Signor Presidente, se teniamo conto degli emendamenti proposti, è fuor di dubbio che la direttiva in questione è una delle prime iniziative volte a conseguire questi obiettivi importanti. Dovremmo assicurarci non solo che le vittime della violenza siano tutelate da ulteriori aggressioni nel loro paese, ma anche che beneficino di tali misure di protezione in tutta l’Unione europea. Per questa ragione ritengo che dovremmo associarci alla posizione della relatrice.</p>
      <p sl="pl">Va inoltre rilevato che l’iniziativa ha un campo di applicazione volutamente ampio. Benché la maggioranza degli ordini di protezione emessi riguardi donne vittima di violenza di genere, l’iniziativa può difendere tutte le vittime di violenze – bambini e adulti di entrambi i sessi, a condizione che il molestatore sia stato individuato. In questo contesto, il programma di Stoccolma postula che occorra garantire un sostegno e una tutela legale speciali alle vittime della criminalità, compreso il terrorismo, che sono più vulnerabili o che si trovano in situazioni particolarmente esposte, quali vittime di violenze ripetute nell’ambito di una relazione personale, vittime di violenza di genere o persone che subiscono altri generi di reati in uno Stato membro del quale non possiedono né la nazionalità né la residenza.</p>
      <p sl="pl">Alla luce di quanto suddetto, l’ordine di protezione europeo andrebbe applicato alle vittime di qualsiasi genere di reato, compresa la tratta di esseri umani, la mutilazione genitale femminile, i matrimoni imposti, i delitti d’onore, l’incesto e altre fattispecie analoghe. L’iniziativa andrebbe pertanto appoggiata, ed esprimo il mio pieno sostegno alla relatrice.</p>
    </intervention>
    <intervention id="2-051" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, al momento l’ordine di protezione europeo conta centomila beneficiari. Tra questi figura Rasja, che vorrebbe trasferirsi in Spagna con i figli. Se l’ordinanza pronunciata contro il suo molestatore nei Paesi Bassi non produrrà i suoi effetti anche in Spagna, Rasja e anche i suoi figli diventeranno un bersaglio immobile, a meno che le autorità spagnole non riconoscano o facciano valere lo stesso ordine. Fortunatamente la Spagna lo riconosce.</p>
      <p sl="nl">Tale protezione si applica anche a chi viene perseguito per aver esercitato il diritto di libera espressione. Tali persone devono avere la possibilità di poter parlare in altri paesi europei nella certezza che chi li ha minacciati non sarà seduto tra il pubblico. L’ordine di protezione europeo rende tutto ciò possibile; è un’iniziativa splendida, che è stata supportata dal governo olandese. Deplorevolmente, con la nuova coalizione, lo status delle persone che godono di tale protezione ha subito una virata di 180 gradi: donne, uomini e bambini costretti a vivere ogni giorno nella paura vengono abbandonati a se stessi senza alcuna pietà. È semplicemente inaccettabile che la sicurezza di un cittadino debba fermarsi al confine.</p>
      <p sl="nl">Per il bene di centomila persone dico “sì” all’ordine di protezione europeo. Mi aspetto che tutti i governi, compreso quello del mio paese, facciano il possibile per aumentare la sicurezza, la protezione e la libertà dei loro cittadini, di modo che tutti possano vivere in libertà e sicurezza.</p>
    </intervention>
    <intervention id="2-052" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, Commissario, onorevoli colleghi, vorrei esordire ringraziando le due co-relatrici che, in seguito a negoziati difficili in sede di trialogo, propongono ora un accordo di compromesso che, in qualità di relatore ombra per la commissione per le libertà civili, la giustizia e gli affari interni e per il mio gruppo, vi invito naturalmente ad adottare.</p>
      <p sl="fr">In secondo luogo, pur deplorando, come già ricordato oggi da altri oratori, che determinati aspetti non siano stati inseriti nel testo dell’accordo, quali ad esempio la traduzione dei documenti per le vittime, o che gli elementi di semplificazione non siano stati dettagliati a sufficienza – e conto che vengano perfezionati nel “pacchetto sulle vittime” – mi preme sottolineare che oggi il tutto mi sembra molto sensato, come una sorta di proseguimento logico dell’integrazione crescente di uno spazio europeo di libertà e giustizia e, essenzialmente, dell’istituzione di un ordinamento giuridico corrispondente.</p>
      <p sl="fr">Ciò testimonia un certo ardimento politico e il desiderio di molti di noi di andare oltre semplici pose politiche per ottenere uno strumento chiaro di cooperazione nelle questioni giudiziarie. Tale strumento rappresenta in una certa misura, come rilevato prima dal Commissario Reding, una vera e propria politica dei diritti in Europa, vale a dire una politica autentica per le persone, specialmente per le donne, la cui integrità fisica può essere messa a rischio, una politica che corrisponde alla libertà di movimento esistente ormai da molto tempo, pertanto una politica dei diritti.</p>
    </intervention>
    <intervention id="2-054" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signora Presidente, Commissario, onorevoli colleghi, vorrei sottolineare innanzi tutto che deploro da ieri l’assenza del Consiglio, visto che il Consiglio in generale ha sempre presenziato ai negoziati su tutte le questioni che stiamo trattando da ieri, segnatamente quelle riguardanti le libertà civili, la giustizia e gli affari interni. Deploriamo il fatto che il Consiglio non sia qui ad ascoltare la voce del Parlamento; è una vera vergogna.</p>
      <p sl="fr">Mi preme complimentarmi con le due co-relatrici – che si sono impegnate moltissimo sul testo – per questo progresso senza precedenti a vantaggio di tutti i generi di vittime: innanzi tutto le vittime della violenza domestica – sapevate che il 45 per cento delle donne europee sono vittima di violenze domestiche, analogamente ad alcuni uomini? Non dovremmo infatti dimenticare gli uomini che subiscono violenze ad opera delle donne – e poi le vittime del terrorismo, tra cui i bambini, che sono naturalmente molto vulnerabili.</p>
      <p sl="fr">Il testo che ci viene presentato oggi è estremamente importante, ed esprimo nuovamente i miei complimenti. Attendiamo con impazienza il “pacchetto sulle vittime” che ci presenterete l’anno prossimo, Commissario, e che completerà il testo su cui voteremo domani.</p>
    </intervention>
    <intervention id="2-055" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="en">Signora Presidente, la violenza domestica, la mutilazione dei genitali, i delitti d’onore, i matrimoni forzati e la tratta degli esseri umani sono soltanto alcune delle tipologie di violenza che vengono perpetrate ai danni del 45per cento delle donne europee.</p>
      <p sl="en">Le donne e i minori necessitano di una maggiore protezione. L’ordine di protezione europeo è un’iniziativa valida in tal senso, in linea con l’obiettivo di un’Europa unita postulato dal programma di Stoccolma: uno spazio di libertà, sicurezza e giustizia a servizio del cittadino.</p>
      <p sl="en">Gli ordini di protezione emessi in un paese europeo contro un aggressore verranno quindi applicati in tutti gli altri 26 paesi membri dell’UE. L’iniziativa della Presidenza spagnola, che oggi tutti noi accogliamo con favore, pone l’accento sulla protezione delle vittime e sulla prevenzione e promuove l’uniformità delle procedure di ordine giuridico. Dà alle vittime la forza di rompere il silenzio e di cercare protezione al di là dei confini geografici dell’Europa.</p>
      <p sl="en">Mi auguro che la Commissione offra il suo pieno sostegno al documento delle due co-relatrici nel suo ambizioso pacchetto sui diritti delle vittime.</p>
    </intervention>
    <intervention id="2-056" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, non v'è dubbio che anche questa direttiva sull'ordine di protezione europeo a tutela delle vittime segni un passaggio epocale di garanzia concreta in favore soprattutto delle donne ma – com'è già stato detto – non soltanto nei loro confronti.</p>
      <p sl="it">Con il trattato di Lisbona prima, e il programma di Stoccolma poi, le linee guida per questo provvedimento erano già state elaborate. Un applauso particolare alle due relatrici, onorevoli Teresa Jiménez e Romero López, per la loro solerte attività e le non poche difficoltà incontrate in sede di Consiglio per dare sollecito corso a questa proposta di particolare rilievo – uno Spazio di libertà, di giustizia e di sicurezza al servizio effettivo del cittadino.</p>
      <p sl="it">Violenze private da sconfiggere con fermezza e determinazione, un'ampiezza piuttosto significativa delle misure e un campo di applicazione che appare assolutamente coerente. Misure cautelari pronte, tempestive ed efficaci che ci spingono a ritenere che questa misura possa essere effettivamente utilizzata anche a tutela della famiglia della vittima. Attendiamo con interesse il pacchetto annunciato dalla signora Commissario, più articolato, sulla tutela della violenza nei confronti delle vittime, che arriverà nelle prossime settimane.</p>
      <p sl="it">Concludo, signora Presidente, affermando quanto sia importante, per la concreta applicazione di questa misura, una stretta cooperazione fra gli Stati membri, unita a una forte sensibilità, così come è importante non dimenticare quanto sia rilevante il sostegno psicologico nei confronti delle vittime. Sono convinto che anche di ciò la Commissione terrà debito conto nella fase definitiva di questo percorso legislativo.</p>
    </intervention>
    <intervention id="2-057" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="fi">Signora Presidente, l’ordine di protezione europeo costituisce un passo importante verso la protezione delle vittime in tutta Europa. Stiamo trasmettendo un segnale forte al Consiglio e alla Commissione, vale a dire che al Parlamento europeo preme che questo ordine di protezione venga approvato ed entri in vigore a breve. Ora dovremmo cercare di vincere l’opposizione che si è creata in seno al Consiglio, nonché le motivazioni giuridiche che la Commissione sta mettendo in campo per contrastarlo.</p>
      <p sl="fi">È importante che la direttiva abbia un campo di applicazione ampio. Deve comprendere non solo gli ordini relativi a reati penali, ma anche altri, diversi generi di ordine di protezione. Non dovrebbe rimanere invischiata in nessun genere di cavilli legali. Tale ordine di protezione dovrebbe anche essere sufficientemente flessibile da tener conto delle differenze tra le legislazioni nazionali.</p>
      <p sl="fi">È importante che il Parlamento si concentri non soltanto sulle vittime della violenza di genere, ma anche su quelle di altri tipi di violenza. La direttiva deve specificare con chiarezza i diritti delle vittime e le procedure da seguire per inoltrare un reclamo, e questi sono alcuni degli aspetti che io stessa ho cercato di mettere in luce nella posizione del Parlamento. È inoltre importante che il paese in cui viene richiesto l’ordine di protezione informi i suoi cittadini delle relative procedure.</p>
      <p sl="fi">Quando l’ordine di protezione entrerà in vigore, il lavoro non dovrà fermarsi. Occorrerà formare le autorità, e non possiamo accontentarci di una campagna di informazione che si limiti al quadro di quella attualmente in corso.</p>
    </intervention>
    <intervention id="2-058" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Signora Presidente, le disposizioni contenute nella relazione oggetto della discussione odierna mi riempiono d’entusiasmo. La garanzia che la protezione concessa alle vittime in un paese membro si applicherà anche a qualsiasi altro paese dell’Unione europea in cui le stesse siano costrette a trasferirsi per sfuggire alle violenze ripetute rappresenta la possibilità di condurre una vita normale. L’ordine di protezione europeo significa che le misure cautelative adottate in uno Stato membro possono essere riconosciute, applicate e fatte valere dai tribunali di un altro paese membro.</p>
      <p sl="pl">Inoltre, l’estensione dell’applicazione della direttiva alle vittime di qualsiasi tipo di violenza, non soltanto di quella basata sul genere, rappresenta un’ulteriore pietra miliare. Tutte le vittime meritano rispetto e si aspettano che i responsabili delle loro sofferenze ricevano una giusta punizione. A mio parere, soltanto un meccanismo di protezione che segue la vittima può essere pienamente efficace, impedire che lo stesso reato venga ripetuto e offrire una protezione autentica alla vittima. Mi rallegro che la Polonia sia stato uno dei paesi promotori di tale iniziativa.</p>
    </intervention>
    <intervention id="2-059" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, se l’Unione europea aspira a diventare un vero spazio di libertà, sicurezza e giustizia, dobbiamo eliminare le differenze che ancora persistono tra gli Stati membri in questo settore.</p>
      <p sl="sk">Le vittime della violenza devono essere tutelate dai loro aggressori non solo nei paesi d’origine, ma anche mediante misure protettive valevoli in tutto il territorio dell’UE. Pur essendo una proposta molto ampia, riguarda direttamente le donne vittima di violenze domestiche. È positivo che il documento offra anche la possibilità di gestire la situazione di altre potenziali vittime, che si tratti di vittime della tratta di esseri umani, dei matrimoni forzati, dei delitti d’onore o dell’incesto, oppure la situazione dei testimoni o delle vittime del terrorismo e della criminalità organizzata. Personalmente plaudo allo sforzo compiuto di fornire alle vittime la miglior protezione possibile anche garantendo la necessaria certezza del diritto, tra le altre cose. Le vittime dovrebbero poter contare su norme chiare ed essere sempre informate delle misure a loro disposizione nel paese d’origine e in quello nel quale desiderano trasferirsi o nel quale già risiedono.</p>
    </intervention>
    <intervention id="2-060" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, onorevoli colleghi, apprezzo molto il lavoro svolto dalle due relatrici, però il vulnus di questo progetto di direttiva è che si basa sul modello più tipico dello stalking , in cui una persona è stata vittima di violenza da un altro persona e dunque si deve provvedere a difenderla dalla reiterazione della forma di violenza fisica o morale che sia. Ovviamente si tratta di un argomento di fondamentale importanza per centinaia di migliaia di donne dell'UE e per questo ne appoggio pienamente il contenuto.</p>
      <p sl="it">Purtroppo però queste disposizioni non tengono in alcuna considerazione le vittime della criminalità organizzata, che nella maggior parte dei casi non devono essere difese da una persona identificata o identificabile, ma da organizzazioni cui di certo non può essere notificata una misura restrittiva. Penso quindi che il Parlamento europeo debba ritenere questa direttiva come un primo passo nell'attuazione del programma di Stoccolma – la stessa relatrice Jiménez e la stessa Commissaria mi sembrano orientate in tal senso – in cui si parla espressamente di misure per la tutela delle vittime della criminalità.</p>
      <p sl="it">Mi appello alla Commissione europea perché nel pacchetto di misure sulla protezione delle vittime, previsto per il 2011, si vogliamo anche proteggere a livello europeo le vittime della criminalità organizzata e le vittime del dovere.</p>
    </intervention>
    <intervention id="2-061" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">Signora Presidente, l’ordine di protezione europeo è un passo nella giusta direzione. Il principio da cui prendere le mosse dev’essere che le vittime riconosciute di episodi di violenza ricevano lo stesso grado di protezione in tutti gli Stati membri. La soluzione ideale sarebbe l’armonizzazione delle leggi in materia in vigore negli Stati membri, ma non è stato possibile arrivare a tanto. Un aspetto positivo dell’ordine di protezione è che si applicherà per quanto possibile a tutte le vittime della violenza, in quanto presenta un campo di applicazione ampio: violenza sessuale, stalking e, soprattutto, lo sfruttamento dei minori, che io considero estremamente importante. Trasmette pertanto un messaggio di speranza alle vittime della violenza e alle donne in particolare. Tuttavia, non manca un piccolo difetto: le motivazioni per il non riconoscimento contenute nell’articolo 9 sono molto ampie e, in una certa misura, potrebbero rappresentare per gli Stati membri un espediente con cui eludere la conformità alla direttiva. Pertanto, tra un anno dobbiamo valutare con molta attenzione come proseguire la discussione, in quanto a tutte le vittime in tutti i paesi dev’essere garantita la stessa protezione.</p>
    </intervention>
    <intervention id="2-062" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, mi associo al concetto contenuto nel progetto di ordine di protezione europeo.</p>
      <p sl="sk">In molti casi, a livello di singoli Stati membri, la protezione delle persone che subiscono minacce sembra essere insufficiente. Oggi, grazie all’apertura dello spazio europeo, i giovani contraggono spesso matrimoni internazionali e impegni matrimoniali internazionali. Ma non tutte queste unioni durano a lungo, e i figli spesso diventano ostaggio delle controversie tra i genitori. I genitori ostili spesso si rifiutano di rispettare le decisioni dei tribunali di altri paesi che concedono l’affidamento dei figli all’altro genitore, e si limitano semplicemente a farsi giustizia da soli, sottraendo i figli all’ex partner per portarli nel proprio paese, sfruttando a proprio vantaggio le discrepanze tra gli ordinamenti giuridici dei singoli Stati membri per eludere le decisioni valide dei tribunali. Le vittime di quest’anarchia giuridica europea sono spesso bambini piccoli e innocenti. Spero che l’ordine di protezione europeo risolva questo problema.</p>
    </intervention>
    <intervention id="2-063" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, benché negli ultimi anni siano stati presi dei provvedimenti per tutelare le vittime, molte di loro si sentono spesso piantate in asso. Mentre avvocati e magistrati, durante la loro formazione, sentono spesso nominare i diritti degli imputati, il tema della gestione delle vittime viene affrontato in misura molto minore. E non è l’unica area che richiede una maggiore sensibilizzazione. Lo stesso vale anche per la formazione dei medici, per consentire loro di riconoscere meglio i sintomi della violenza. Per le vittime minorenni, la questione della prescrizione delle richieste di risarcimento civile nelle cause di reati sessuali è essenziale. Solo chi ha una fedina penale immacolata può essere autorizzato a lavorare coi bambini. Se per esempio adesso in Liechtenstein i matrimoni forzati vengono perseguiti penalmente, persino senza il consenso della vittima, e se è possibile intentare una causa in caso di mutilazioni genitali ai danni di un minore, emerge con chiarezza il potenziale pericolo del tanto osannato arricchimento multiculturale. A mio parere, è importante tener conto di questo sviluppo nell’UE, nonché della sua valenza nella lotta contro il traffico degli esseri umani.</p>
    </intervention>
    <intervention id="2-064" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Signora Presidente, essendo un avvocato, ho lavorato per più di dieci anni con vittime della violenza contro le donne e contro i bambini, in cause di violenza domestica, stupro o traffico di donne; ho avuto pertanto modo di constatare in prima persona che l’ordine di protezione, tema della discussione odierna, rappresenta uno dei mezzi importanti e indispensabili per proteggere le vittime, ma è ben lungi dall’essere l’unico. Occorrono misure complesse, quali consulenza legale, sostegno psicologico, assistenza ai bambini coinvolti, ed è molto importante ascoltare le vittime che, mi spiace dirlo, sono le più indicate a chiarire quali sono i loro bisogni.</p>
      <p sl="hu">Avrei due domande per la Vicepresidente Reding e le relatrici. In primo luogo, vorrei sapere in quale misura coinvolgono nel loro lavoro le vittime della violenza contro le donne per consentire loro di condividere la loro esperienza. In secondo luogo, vorrei sapere quanto il Commissario Reding e le relatrici conoscono la convenzione sulla violenza contro le donne attualmente in fase di redazione presso il gemello dell’Unione europea, il Consiglio d’Europa, e in che misura stanno prendendo parte alla preparazione di quest’iniziativa.</p>
    </intervention>
    <intervention id="2-065" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, la sicurezza delle donne coinvolte dovrebbe veramente stare a cuore a tutti noi. Indipendentemente da dove si trovano le vittime, la questione riguarda non solo il fatto che ricevano protezione fisica dai loro molestatori, ma anche che si tenga debitamente conto della loro dignità di esseri umani. L’ordine di protezione europeo dovrebbe applicarsi a tutte le vittime della violenza, indipendentemente dalla loro età o genere.</p>
    </intervention>
    <intervention id="2-066" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Signora Presidente, anch’io vorrei ringraziare la relatrice. La salvaguardia della vita, dell’integrità fisica e psicologica, nonché dell’integrità sessuale e della libertà, sono obiettivi prioritari nel contesto della protezione delle vittime. Grazie al nostro sostegno politico alla direttiva sull’ordine di protezione europeo, abbiamo conferito alla questione la visibilità che merita e messo a disposizione un pacchetto europeo completo di misure speciali di protezione che producono effetti in tutta l’Unione e assicurano tutela legale e assistenza alle vittime della criminalità, segnatamente dei reati violenti.</p>
      <p sl="en">Il diritto alla protezione dalla violenza è un diritto umano di base che non dipende dall’appartenenza a un’etnia, dallo status giuridico o di immigrazione, e per noi tutti è quindi un dovere morale difendere tale diritto dentro e fuori dai confini nazionali. Ritengo che questo nuovo approccio alla protezione delle vittime vulnerabili sia un messaggio politico molto incisivo volto a rafforzare la libertà, la sicurezza e la giustizia in seno all’Unione europea.</p>
    </intervention>
    <intervention id="2-067" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">relatrice. – Signora Presidente, penso che dalla discussione sia emerso con chiarezza il sostegno incondizionato e generale dell’obiettivo della relazione.</p>
      <p sl="es">I vari gruppi politici hanno espresso il proprio appoggio alla direttiva, che offre una maggiore protezione alle vittime. La domanda che mi sorge spontanea è la seguente: quali ostacoli si frappongono all’adozione di questo strumento? Lo ripeto: come si può temere un provvedimento così essenziale e semplice come la traduzione in realtà della protezione di tutte le vittime senza distinzione in tutta Europa?</p>
      <p sl="es">Nella speranza che il Parlamento adotti la relazione a maggioranza, vorrei rivolgermi a Consiglio e Commissione per ricordare loro che abbiamo superato gli ostacoli legali nei nostri negoziati, e che mi rallegra che la Commissione riconosca il nostro lavoro, così come noi riconosciamo il lavoro che svolgerà in futuro.</p>
      <p sl="es">Non dovremmo pertanto scegliere l’esclusione, bensì dovremmo decidere di aiutare noi stessi adottando oggi questo strumento più specifico e domani il pacchetto più ampio di misure a vantaggio delle vittime che verrà presentato dalla Commissione, con cui prometto di cooperare.</p>
      <p sl="es">Diamo quindi prova di coraggio e responsabilità, e aiutiamo tutti coloro che hanno il diritto di vivere in un’Europa più sicura. Lo ripeto: aiutiamo tutti, che siano uomini, donne o bambini. Aiutiamo coloro che oggi guardano a noi per ottenere una vita migliore, una vita che restituisca loro la libertà, la sicurezza e, soprattutto, la dignità.</p>
    </intervention>
    <intervention id="2-068" speaker_id="96990" name="Carmen ROMERO LÓPEZ" is_mep="True" mode="spoken" role="relatore" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, Commissario, sappiamo che il pacchetto per le vittime in via di preparazione non comprende misure giuridiche. La lobby delle donne europee in Parlamento ha appena espresso le proprie critiche: si parla di buona prassi e di coordinamento, ma c’è ancora molta strada da fare.</p>
      <p sl="es">Vorrei aggiungere che le origini della violenza a cui assistiamo non sono esotiche: si tratta della nostra violenza. Mi preme ricordare al Consiglio e agli Stati membri che anche la violenza che proviene da altre culture esige uno strumento legale. Non è possibile combattere la mutilazione dei genitali, i delitti d’onore e tutte le molestie subite dalle donne di altre culture senza uno strumento di questa natura.</p>
      <p sl="es">Per questo è importante inserire anche queste vittime e il Parlamento, grazie a tutti gli emendamenti dei relatori ombra, si è adoperato per far sì che tutte queste vittime fossero coperte da questo strumento legale.</p>
      <p sl="es">Per tale ragione è così importante che collaboriamo sulla questione, e per lo stesso motivo deploriamo il fatto che Parlamento e Commissione non abbiano trovato un accordo sul medesimo testo nel corso della procedura. Anche se Parlamento e Commissione avessero concordato un testo comune, ci sarebbe comunque ancora una battaglia da combattere.</p>
      <p sl="es">Commissario, ritenere che rinviare l’iniziativa di due, tre o quattro anni sia meglio per le vittime non le aiuta, perché non è la verità.</p>
      <p sl="es">Nel corso del suo intervento precedente lei ha affermato che non ci siamo resi conto dell’importanza della Carta dei diritti fondamentali. Non è vero. Il problema è che va applicata; il problema è che dobbiamo prendere provvedimenti, e a volte i provvedimenti che si devono prendere sono misure giuridiche, e talvolta ci sono ostacoli in tal senso. L’ostacolo maggiore è la volontà politica.</p>
      <p sl="es">Per tale ragione è così importante che concordiamo tutti un’iniziativa di questa natura, e adesso la palla passa al Consiglio. Spetta agli Stati membri decidere se questo strumento si rivelerà veramente efficace per le vittime e necessario. Noi riteniamo che lo sia, per questo l’abbiamo difeso e per questo siamo qui. Ne difendiamo anche l’urgenza.</p>
      <p sl="es">Ecco perché desideravamo che il Parlamento votasse a favore con un’ampia maggioranza, cosicché i paesi che non hanno ancora deciso o che hanno deciso di non avallare l’iniziativa la considerassero l’unica procedura che può essere utilizzata adesso e in futuro. Si tratta di uno strumento dalla natura difficile e complessa, ma che apre la strada e tutela le vittime e la cittadinanza femminile.</p>
    </intervention>
    <intervention id="2-069" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, non intendevo intervenire di nuovo, ma quel che è stato detto necessita qualche precisazione. Le misure che entreranno a far parte del pacchetto sulle vittime comprendono una comunicazione generale, la lisbonizzazione della decisione quadro del 2001 sulla posizione delle vittime nei procedimenti giudiziari, una proposta su misure di protezione civile e, se necessario, una proposta su misure di protezione penale. Le misure verranno presentate qui in Aula nel maggio dell’anno prossimo.</p>
      <p sl="en">Non possiamo semplicemente precipitarci a mettere le nostre idee nero su bianco. Tutte le nostre proposte devono essere accompagnate da una valutazione d’impatto approfondita. Dobbiamo prendere molto seriamente la questione, con studi affidabili e dal valore aggiunto dimostrabile. È quello che stiamo facendo al momento. Stiamo perfezionando la valutazione d’impatto per definire i dettagli di qualsiasi intervento sulle misure legislative e pratiche, con l’obiettivo della certezza del diritto e di misure di tutela rapide ed efficienti.</p>
      <p sl="en">Detto ciò, vorrei anche informare il Parlamento che ad oggi i parlamenti nazionali hanno fatto pervenire quattro pareri sull’ordine di protezione: pareri positivi dai parlamenti italiano, greco e portoghese, e un parere negativo dal Bundesrat tedesco, che sostiene che la direttiva va oltre il campo d’applicazione dell’articolo 82, in quanto riguarda misure non penali e la prevenzione della criminalità. È stato respinto sulla base della sussidiarietà. Ci troviamo al centro di una questione molto complessa. Commissionando un’analisi accurata prima di presentare le proposte giuridiche e non giuridiche, cercherò di proporre misure sufficientemente solide da non vittimizzare le vittime una seconda volta con le misure di protezione.</p>
    </intervention>
    <intervention id="2-070" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="2-071" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">In Romania, si stima che gli incidenti dovuti alla violenza domestica coinvolgano 1 200 000 persone l’anno, eppure solamente l’1 per cento delle vittime della violenza ha il coraggio di denunciarla alle autorità. Tensioni familiari frequenti, litigi e percosse tramutano i membri familiari in vittime traumatizzate che sono costrette ad accettare la situazione come se fosse la norma. La violenza incide negativamente sullo sviluppo normale e armonioso dei bambini. Studi dimostrano che il modello del comportamento violento viene trasmesso da una generazione all’altra nel 75% dei casi. La sindrome di Stoccolma va curata, ma non con riforme inconsistenti, come sta succedendo in Romania. Occorrono misure proattive per combattere questo fenomeno, oltre alla modifica del relativo quadro legislativo e alla promozione del dialogo e della cooperazione tra tutte le istituzioni nazionali competenti in questo settore e con la società civile. In tal senso, l’ordine di protezione europeo dev’essere uno strumento forte in grado di fornire un rifugio sicuro per le vittime della violenza attraverso i confini dei paesi membri. Nel provvedimento figurerà anche la tutela dagli atti di violenza perpetrati da gruppi di persone e si applicherà a tutte le vittime della criminalità, quali le vittime del traffico degli esseri umani, della mutilazione genitale femminile, dei matrimoni forzati, dei delitti d’onore, dell’incesto e della violenza basata sul genere, nonché i testimoni e le vittime della criminalità organizzata.</p>
    </intervention>
  </section>
  <section id="creitem7" title="7. Tratta di esseri umani (discussione)">
    <intervention id="2-073" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Edit Bauer e Anna Hedh, a nome della commissione per le libertà civili, la giustizia e gli affari interni, sulla proposta di direttiva del Parlamento europeo e del Consiglio concernente la prevenzione e la repressione della tratta degli esseri umani e la protezione delle vittime, che abroga la decisione quadro 2002/629/GAI (COM(2010)0095 - C7-0087/2010 - 2010/0065(COD)) (A7-0348/2010).</p>
    </intervention>
    <intervention id="2-074" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="en">co-relatore. – Signora Presidente, vorrei innanzi tutto esprimere la mia gratitudine alla mia co-relatrice, onorevole Hedh, al Consiglio, alla Commissione e a tutti coloro che hanno preso parte a questo lavoro impegnativo.</p>
      <p sl="en">La situazione attuale della tratta è preoccupante. Il volume stimato è di diverse centinaia di migliaia di vittime in Europa, il secondo giro d’affari più ingente legato alla criminalità, con un utile stimato di 32 milioni di dollari USA. Emergono nuove tendenze nella tratta di esseri umani. Ci sono più vittime costrette al lavoro forzato. Ci sono più vittime che provengono dagli Stati membri e, inoltre, si contano più bambini tra le vittime. La quota globale stimata di vittime minorenni è compresa tra il 40 per cento e il 50 per cento. Una relazione recente dell’OSCE invitava i paesi a cambiare la loro percezione della tratta di esseri umani quale fenomeno marginale e li incoraggiava invece a riconoscerla quale versione moderna della schiavitù su ampia scala.</p>
      <p sl="en">Per combattere la tratta di esseri umani occorre un approccio olistico, anche se disponiamo di una gamma di strumenti molto limitata. Il nostro compito consiste nel modificare la legislazione. Il trattato di Lisbona ci ha dato una nuova base giuridica, l’articolo 83, che ci fornisce i mezzi per stabilire un approccio comune volto a creare un ambiente più ostile per i trafficanti e, al contempo, una maggiore protezione delle vittime.</p>
      <p sl="en">La proposta, un testo consolidato approvato col Consiglio e con la Commissione, amplia la definizione di tratta, tenendo conto dei cambiamenti a livello di forme e tendenze. Il progetto lascia spazio a sanzioni più elevate, definendo una soglia minima per le sanzioni massime, incoraggiando la confisca e il sequestro degli utili e dei beni accumulati grazie al traffico. La proposta intavola la questione della vittimizzazione delle vittime, attribuendo ai tribunali il diritto di non imporre sanzioni sulle attività criminali che le vittime sono state costrette a compiere.</p>
      <p sl="en">Occorre fornire assistenza e sostegno alle vittime prima, durante e per un periodo adeguato dopo il procedimento penale, mentre tale assistenza e sostegno alle vittime non sono condizionati alla disponibilità della vittima a collaborare alle indagini, procedimenti e processi penali. La proposta contiene una disposizione speciale per rafforzare la protezione dei bambini e la loro assistenza durante le indagini.</p>
      <p sl="en">Il progetto di direttiva contiene anche una disposizione sul coordinatore antitratta dell’UE che, in futuro, potrebbe contribuire a una politica antitratta più completa, coerente e coordinata.</p>
    </intervention>
    <intervention id="2-075" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">co-relatore . – Nel 2010 in Europa ci sono ancora persone che vengono acquistate e vendute come schiavi, malgrado il fatto che la schiavitù sia stata vietata più di 250 anni fa. Le vittime vengono costrette a prostituirsi, al lavoro forzato e all’elemosina. Improvvisamente scoprono di avere un proprietario con cui spesso ritengono assurdamente di essere in debito. La tratta di esseri umani è uno dei reati più gravi del mondo, e purtroppo si sta costantemente diffondendo. Si tratta di una grave violazione dei diritti umani che noi nell’UE abbiamo sempre difeso con vigore e che ci impegniamo quotidianamente a far valere.</p>
      <p sl="sv">Vorrei pertanto esordire ringraziando il Commissario Malmström per aver prodotto così tempestivamente una proposta legislativa sulla prevenzione e la lotta alla tratta di esseri umani. Vorrei anche ringraziare i miei onorevoli colleghi della commissione per i diritti della donna e l’uguaglianza di genere, l’onorevole Bauer per la sua eccellente cooperazione, e tutti i relatori ombra che hanno partecipato alla direttiva. Infine, un grosso grazie a tutti gli altri membri del personale, che hanno svolto un lavoro straordinario.</p>
      <p sl="sv">La tratta di esseri umani rappresenta attualmente il reato transfrontaliero con l’indice di crescita più elevato. In base alla relazione dell’ONU “Tratta di essere umani” del 2009, tale attività rappresenta la seconda maggiore fonte di reddito per le reti criminali, dopo il contrabbando di armi. È evidente che nessun paese può risolvere da solo il problema della tratta di esseri umani. La tratta di esseri umani colpisce tutti i paesi europei e chi la pratica trasferisce giornalmente le vittime da un paese all’altro.</p>
      <p sl="sv">Dobbiamo pertanto lavorare insieme, e la nostra legislazione in materia dev’essere quanto più armonizzata possibile. Pertanto, va accolta con favore anche la proposta di un coordinatore antitratta europeo, che sottoporrà a revisione e coordinerà l’operato dell’UE insieme ai coordinatori nazionali.</p>
      <p sl="sv">Per affrontare il problema della tratta di esseri umani, dobbiamo disporre di sanzioni che rispecchino la gravità del reato e che danneggino veramente coloro che da esso traggono profitto. Le proposte di sanzioni contenute nel documento legislativo segnano un progresso in tal senso, a mio parere. Si è inoltre proposto che gli Stati membri, in maniera conforme alla certezza del diritto, procedano a confiscare i beni che i trafficanti hanno accumulato grazie alla tratta.</p>
      <p sl="sv">Tuttavia, non è sufficiente punire i responsabili. Anche la protezione delle vittime della tratta di esseri umani deve migliorare. In assenza di tal protezione, non riusciremo mai a perseguire penalmente i trafficanti. Le vittime devono ricevere l’aiuto di cui hanno bisogno ed è soprattutto importante creare un ambiente sicuro che le induca a scegliere di cooperare con la polizia.</p>
      <p sl="sv">Viene inoltre proposto di aumentare la protezione dei bambini vittima della tratta di esseri umani, e mi rallegro notevolmente di ciò. Poiché il 79 per cento delle vittime della tratta di esseri umani è rappresentato da donne e visto che lo sfruttamento sessuale è di gran lunga la tipologia più diffusa di tratta di esseri umani, è essenziale esaminare la legislazione e analizzare tutte le misure proposte dal punto di vista del genere.</p>
      <p sl="sv">In fin dei conti, se vogliamo affrontare con successo il problema, dobbiamo intervenire per combattere l’ingiusta retribuzione del potere tra uomini e donne. La disuguaglianza tra uomini e donne è un fattore determinante della vulnerabilità che porta alla tratta di esseri umani.</p>
      <p sl="sv">Per affrontare seriamente il problema della tratta di esseri umani, tutti gli Stati membri devono impegnarsi a fondo sul fronte della prevenzione. Sostanzialmente, si tratta di intervenire nei nostri paesi per ridurre la domanda di servizi forniti dalle vittime della tratta di esseri umani. Se ridimensioneremo la domanda, si ridurrà anche l’accesso a tali servizi. Dobbiamo pertanto intervenire su coloro che rendono redditizio tale traffico. Abbiamo pertanto proposto di obbligare tutti gli Stati membri a criminalizzare tutti coloro che utilizzano consapevolmente i servizi forniti dalle vittime della tratta di esseri umani. In base all’attuale legislazione comunitaria, lo sfruttamento delle vittime della tratta di esseri umani da parte dei loro datori di lavoro è un reato penalmente perseguibile. Lo stesso principio andrebbe applicato a coloro che utilizzano i servizi delle vittime.</p>
      <p sl="sv">Non siamo purtroppo riusciti a far accettare tale proposta. Pertanto, gli Stati membri non avranno l’obbligo di criminalizzare tali individui, ma dovranno riferire sulle misure adottate per contrastare la domanda di servizi erogati dalle vittime della tratta di esseri umani.</p>
      <p sl="sv">Siamo tuttavia riusciti a inserire questo punto all’ordine del giorno e a livello di UE la nostra proposta ha ricevuto l’appoggio delle commissioni competenti del Parlamento nonché degli esperti, della polizia e delle organizzazioni di volontari. A mio parere, l’accordo su cui voteremo oggi rappresenta un buon progresso. Adesso dobbiamo soltanto unirci e porre fine alla tratta di esseri umani in Europa, in quanto si tratta di una versione moderna della schiavitù.</p>
      <p sl="sv">Non dobbiamo arrenderci, in quanto il diritto delle persone di decidere della propria vita e del proprio corpo è un diritto umano che non può essere acquistato e venduto in cambio di denaro come i lacci delle scarpe o le banane.</p>
    </intervention>
    <intervention id="2-076" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, mi consenta di far presente che oggi, tra pochi minuti, voteremo e – speriamo – adotteremo un testo veramente storico.</p>
      <p sl="en">Si tratta del primo strumento europeo di diritto penale dopo l’entrata in vigore del trattato di Lisbona. Penso che possiamo ritenerci soddisfatti di questo accordo.</p>
      <p sl="en">È un compromesso equilibrato tra le istituzioni. Mi rendo perfettamente conto che il Parlamento, rappresentato dalle relatrici, e la Commissione avrebbero preferito una formulazione diversa di alcuni paragrafi. Ma in generale il risultato è positivo, ed è pienamente in linea con gli obiettivi del Parlamento, del Consiglio e della Commissione, segnatamente la lotta contro la tratta di esseri umani, quest’orrenda schiavitù moderna, questo reato terribile che non è degno dell’Europa nel 2010 e che costituisce una grave violazione dei diritti fondamentali di così tanti cittadini.</p>
      <p sl="en">Ho conosciuto alcune di queste vittime: bambini, uomini e molte donne nel giro della schiavitù del sesso. Le storie alle loro spalle sono naturalmente spaventose. Oggi, quando verrà adottata questa direttiva, disporremo di uno strumento migliore per aiutarli. È proprio un bel regalo di Natale.</p>
      <p sl="en">Vorrei veramente ringraziare il Parlamento e in particolare le due relatrici, onorevoli Bauer e Hedh, i relatori ombra e tutti gli altri che hanno reso possibile il raggiungimento di un accordo.</p>
      <p sl="en">Potrei citare molti esempi in cui il Parlamento europeo ha contribuito a migliorare la direttiva. Mi preme ricordare la disposizione specifica, contenuta nell’articolo 14, concernente lo status e i diritti dei minori non accompagnati vittima della tratta. È stata introdotta dietro vostra richiesta, e conveniamo che ha migliorato la direttiva. Ci sono tanti altri esempi in tal senso.</p>
      <p sl="en">Vorrei ora citare un punto per il quale deploro che la proposta della Commissione non sia stata avallata dal Consiglio, benché il Parlamento l’avesse sostenuta. Ma non è stato possibile raggiungere un consenso in seno al Consiglio in materia di giurisdizione extraterritoriale per i reati commessi all’estero da residenti abituali dell’UE.</p>
      <p sl="en">Sono tuttora convinta che una disposizione che assicurasse che tutte le persone che vivono qui in Europa e commettono reati in materia di tratta in altri paesi possano essere perseguite penalmente nell’UE avrebbe aggiunto una valenza ulteriore. Ma non è stato possibile. La questione tornerà sul tavolo quando tratteremo la direttiva sullo sfruttamento minorile e la pedopornografia. La giurisdizione extraterritoriale per i residenti abituali acquisirà ancora più importanza quando discuteremo delle possibilità di assicurare alla giustizia i turisti sessuali pedofili che vivono in Europa.</p>
      <p sl="en">Secondo me, nei nostri colloqui col Consiglio, dovremmo continuare a insistere insieme sulla necessità di inserire tale disposizione nella direttiva. Come ho già detto, abbiamo condotto tutti un ottimo lavoro. Oggi disponiamo di uno strumento importantissimo per combattere i traffici, proteggere le vittime, e assicurarci di trasmettere il messaggio sull’estrema gravità di questo reato. Andrebbe punito di conseguenza e adesso presenta la stessa definizione in tutti gli Stati membri. Grazie ancora del vostro contributo.</p>
    </intervention>
    <intervention id="2-077" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signora Presidente, Commissario, la tratta di esseri umani è la dura realtà nell’UE.</p>
      <p sl="es">Lo sfruttamento sessuale è l’obiettivo primario delle associazioni a delinquere che effettuano la tratta di esseri umani, seguita dal lavoro forzato, dai servizi domestici, dai matrimoni organizzati, dallo sfruttamento dei minori per l’accattonaggio, dall’adozione illegale e dal commercio degli organi, altri flagelli e altri aspetti dello stesso problema.</p>
      <p sl="es">Il Parlamento deve sfruttare i nuovi poteri che gli sono stati conferiti dall’articolo 63 del trattato di Lisbona per rafforzare la legislazione comunitaria in materia. Tra le innumerevoli questioni figura anche la richiesta di una classificazione dei reati non ancora coperti dalla legislazione penale europea.</p>
      <p sl="es">Per proteggere le vittime della tratta di esseri umani, occorre rafforzare la nostra legislazione da due punti di vista: prevenzione e protezione da una parte, e integrazione nella società e nel mercato del lavoro dall’altra. Dobbiamo prevedere misure specifiche per tutelare i minori, criminalizzare i trafficanti e i mediatori, adottare provvedimenti per scoraggiare la domanda e confiscare i proventi di tale reato, chiarire la responsabilità penale di qualunque persona giuridica prenda parte a qualsiasi fase del traffico, intensificare i controlli sul posto di lavoro e stabilire sanzioni per lo sfruttamento dei dipendenti e l’assunzione irregolare di clandestini, rafforzare il ruolo dell’Agenzia europea per la gestione della cooperazione operativa alle frontiere esterne e dei funzionari di collegamento incaricati dell’immigrazione nell’intercettare i canali utilizzati dai trafficanti e il loro modus operandi , e per finire rafforzare il ruolo delle squadre investigative congiunte di Europol nella lotta alle associazioni di stampo mafioso.</p>
      <p sl="es">Vorrei concludere aggiungendo che la figura del coordinatore europeo antitratta potrebbe offrire un contributo significativo al raggiungimento degli obiettivi da me citati, benché occorra definirne con chiarezza i poteri e le competenze per evitare doppioni o interferenze con le funzioni affidate a Europol.</p>
    </intervention>
    <intervention id="2-078" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">a nome del gruppo S&amp;D. – Signora Presidente, vorrei esordire elogiando le onorevoli Bauer e Hedh per aver trattato con completezza una questione di tale importanza.</p>
      <p sl="sk">La tratta di esseri umani è un fenomeno riprovevole nell’odierna società civilizzata. Si tratta della terza attività illecita più remunerativa del mondo, dopo il traffico di armi e di stupefacenti. Questa cosiddetta versione moderna della schiavitù è un reato grave che viola i diritti umani fondamentali. Il trattato di Lisbona ha potenziato l’attività dell’Unione europea in vari ambiti del diritto penale, compresa la lotta contro la tratta di esseri umani. Il Parlamento europeo, in qualità di colegislatore, svolge un ruolo importante in tal senso. Tuttavia, l’esperienza ci dice che il quadro giuridico attuale non è sufficientemente efficace e che dobbiamo fare di più per tutelare i diritti umani. Occorre adottare misure preventive mirate specificamente alla tratta di esseri umani. Bisogna prestare la massima attenzione ai bambini e alle donne, i gruppi più vulnerabili. Dobbiamo fare il possibile per offrire condizioni di vita dignitose alle vittime potenziali di questo reato, in quanto si tratta tendenzialmente di persone che vivono ai margini della società.</p>
    </intervention>
    <intervention id="2-079" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">a nome del gruppo ALDE. – Signora Presidente, malgrado l’intensificarsi degli sforzi per combattere la tratta di esseri umani, questo fenomeno complesso continua a prosperare e a diffondersi in tutta Europa. È questa la ragione alla base di interventi più frequenti e della promozione di misure adeguate per proteggere le persone dai traffici di qualsiasi natura, per perseguire penalmente i trafficanti e per offrire alle vittime rimedi efficaci a livello nazionale e comunitario.</p>
      <p sl="en">Il quadro giuridico attuale potrà gestire in maniera efficace la complessità delle questioni transnazionali e potrà coordinare gli sforzi congiunti a livello sia nazionale sia comunitario quando si occuperà di questo gravissimo abuso dei diritti umani e di una forma particolare di violenza contro le donne. Questo strumento giuridico ci consente di assumere un impegno comune per assicurarci che i diritti delle donne in tutta Europa assumano valenza prioritaria, considerato che questo fenomeno così vasto esercita un impatto incontestabilmente maggiore sulle donne e sulle ragazze.</p>
      <p sl="en">Mi preme sottolineare un’altra questione importante che propongo di integrare in quest’atto legislativo. Riguarda gli aspetti socioeconomici di questo problema diffuso in paesi o regioni europee in cui le disparità sociali ed economiche rappresentano la causa unica più importante all’origine dei traffici. Grazie agli sforzi congiunti, abbiamo raggiunto un risultato positivo con la disposizione sulla questione correlata a pratiche quali l’adozione illegale.</p>
      <p sl="en">In conclusione, vorrei ribadire con fermezza che la responsabilità principale della lotta ai traffici spetta agli Stati membri. Dovrebbero adottare provvedimenti concreti per prevenire e sradicare la tratta di esseri umani e proteggere i diritti umani delle vittime, oltre a ricoprire un ruolo più attivo nell’affrontare questo grave problema.</p>
    </intervention>
    <intervention id="2-080" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE. – Signora Presidente, vorrei innanzi tutto ringraziare gli onorevoli Hedh e Bauer per l’arduo lavoro di co-relatrici.</p>
      <p sl="nl">La direttiva in oggetto riguarda le azioni penali, la prevenzione e la protezione nell’ambito della tratta di esseri umani. Il gruppo Verde/Alleanza libera europea avrebbe gradito un lavoro un po’ più approfondito in particolare sulla protezione delle vittime della tratta di esseri umani. Mi riferisco in particolare al diritto di residenza in un paese in cui la vittima è stata illegalmente introdotta e nel quale è stata forse salvata. Come garantire che le vittime possano veramente cominciare una nuova vita?</p>
      <p sl="nl">Ebbene, tale questione non è stata disciplinata a sufficienza dalla direttiva. In essa, si parla semplicemente di una forma di permesso di soggiorno temporaneo, scaduto il quale non si sa se si verrà o meno rispediti al paese dal quale si è originata la tratta. Ci auguriamo pertanto che la direttiva venga riformulata per trovare una soluzione o un’altra. Auspichiamo che si possa così iniziare ad aiutare concretamente le vittime.</p>
      <p sl="nl">Un altro aspetto che genera discussioni accese in quest’Aula è la questione di penalizzare o meno coloro che sfruttano i servizi delle vittime della tratta. La maggioranza del gruppo Verde/Alleanza libera europea rimane comunque del parere che criminalizzare tali persone serva solamente a peggiorare ulteriormente la situazione delle vittime dei traffici, in quanto la loro attività diventerebbe totalmente illegale.</p>
      <p sl="nl">Mi rallegra inoltre constatare che, ai sensi della direttiva, gli Stati membri mantengono la libertà di scelta in quest’ambito, ma vorrei chiedere quanto segue ai paesi membri che si occupano di tali questioni: come fare poi per responsabilizzare la vittima?</p>
    </intervention>
    <intervention id="2-081" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signora Presidente, ritengo che le nuove misure per la lotta contro la tratta di esseri umani, unite all’ordine di protezione europeo, siano molto importanti, in quanto rappresentano un ulteriore progresso verso la protezione dalla violenza, in particolare quella che colpisce le donne e i bambini. Una porzione significativa del documento è dedicata alla protezione e all’assistenza delle vittime minorenni, che sono il segmento di popolazione più vulnerabile. Mi rallegra che sia stato raggiunto un compromesso con il Consiglio, e che questo testo si esprima in maniera sufficientemente enfatica ma mantenga al contempo le disposizioni chiave del diritto penale sostanziale. A mio parere, una misura giuridica a livello europeo che penalizzi i clienti che usufruiscono dei servizi delle vittime dei traffici potrebbe essere molto problematica. Vorrei pertanto esprimere i miei ringraziamenti per la direttiva, che merita il nostro pieno sostegno.</p>
    </intervention>
    <intervention id="2-082" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">a nome del gruppo GUE/NGL. – Signora Presidente, vorrei innanzi tutto ringraziare le due relatrici. Hanno lavorato strenuamente e sono riuscite a mettere a segno progressi evidenti. Si potrebbe dire che il progetto di direttiva è estremamente importante per le centinaia di migliaia di vittime della tratta di esseri umani, e che dovrebbe porre fine al loro status di illegalità. Si spinge addirittura a osservare che andrebbe valutato non solo l’aspetto della protezione, ma anche la prevenzione e, soprattutto, il risarcimento.</p>
      <p sl="de">Ha un campo di applicazione ampio per quanto riguarda la tratta di esseri umani. Riteniamo che sia giusto, anche se abbiamo difficoltà ad accettare il problema dell’accattonaggio – lo ammetto apertamente – e sotto molti punti di vista anche l’immigrazione clandestina.</p>
      <p sl="de">In tutta la direttiva si ritrovano giustamente riferimenti al genere e – il punto più importante per me – al benessere dei bambini nel caso di minori non accompagnati. Vorrei inoltre aggiungere che in questo campo, dal punto di vista della Germania, dobbiamo ancora recuperare molto terreno, e sono molto lieta che l’aspetto concernente i bambini occupi un posto prioritario nel progetto di direttiva.</p>
      <p sl="de">Un altro aspetto che vale la pena citare è il fatto che, nella gestione di questo problema, bisogna prestare particolare attenzione alle donne incinte e alle persone malate o disabili. Le misure preventive, quali la formazione dei funzionari pubblici e l’introduzione di coordinatori negli Stati membri, rappresentano progressi notevoli nella giusta direzione. Se oggi votassimo a favore, ci meriteremmo dei complimenti.</p>
      <p sl="de">Auspico inoltre che questo tema venga preso più sul serio dagli Stati membri, perché comunque adesso dovranno presentare delle relazioni al riguardo. Forse in questo modo ci avvicineremo al nostro risultato.</p>
    </intervention>
    <intervention id="2-083" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">a nome del gruppo EFD . – Signora Presidente, onorevoli colleghi, la tratta di esseri umani, secondo le stime delle organizzazioni internazionali e degli organi di polizia, è ormai la seconda fonte di profitto a livello mondiale per il crimine organizzato, dopo il narcotraffico. Si calcola che circa 30 milioni di persone siano vittime del traffico di organi, della prostituzione e del lavoro forzato.</p>
      <p sl="it">Ciò significa che la lotta contro questo fenomeno criminale di vastissime proporzioni è prima di tutto una battaglia per la sicurezza dei nostri cittadini contro la clandestinità e contro il crimine che genera crimine. Di fronte a un fenomeno di queste proporzioni, l'Europa deve giustamente mettere in campo misure drastiche contro chi sfrutta in varie forme gli esseri umani.</p>
      <p sl="it">Nella lotta a questo fenomeno è necessaria la cooperazione tra gli Stati membri e tra gli organi di polizia, ma soprattutto la certezza delle pene verso i trafficanti; occorre tuttavia ricordare che molte persone vengono sfruttate perché nei loro paesi d'origine non trovano condizioni di vita dignitose, vivono nella povertà e nella disperazione e sono pronte a tutto pur di lasciare la loro terra verso la promessa di una vita migliore, che – ahimè – poi non si realizzerà.</p>
      <p sl="it">L'Europa dunque, oltre alla prevenzione del crimine e alla protezione delle vittime della tratta, deve impegnarsi di più e con maggiore scrupolo affinché queste persone possano trovare nei loro paesi condizioni di vita accettabili. "Aiutiamoli a casa loro" deve essere il principio ispiratore dell'azione politica europea perché i nostri sforzi siano diretti, oltre che alla repressione, anche alla prevenzione!.</p>
    </intervention>
    <intervention id="2-084" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signora Presidente, la tratta di esseri umani è un’espressione giustamente peggiorativa, in quanto descrive una pratica spregevole. Gli esseri umani, la stragrande maggioranza dei quali sono donne, vengono trattati come merce, o addirittura come bestiame da trasportare, sfruttare e di cui spesso abusare.</p>
      <p sl="en">Tuttavia, il termine ha un’accezione troppo limitata. Pochissimi casi di immigrazione economica legale sono veramente volontari. Molte persone, se gli altri fattori rimanessero invariati, preferirebbero rimanere con la propria gente, nel proprio paese. Emigrano per arricchirsi economicamente o perché le forze dell’economia hanno spazzato via i loro mezzi di sostentamento.</p>
      <p sl="en">L’emigrazione è il sottoprodotto del capitalismo globale, che considera le persone non come esseri umani, bensì come fattori di produzione spendibili. L’emigrazione di natura economica è una forma di tratta di esseri umani tanto quanto l’emigrazione clandestina organizzata dalle reti criminal. I trafficanti di esseri umani sono i governi che scatenano consapevolmente forze economiche apparentemente cieche al servizio del capitalismo globale. Le economie dovrebbero essere al servizio della gente. La gente non è al servizio delle forze economiche.</p>
    </intervention>
    <intervention id="2-085" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signora Commissaria, la dimensione di genere introdotta in questa proposta di direttiva ne potenzia lo strumento a difesa degli individui maggiormente vulnerabili. Che vi siano numerosi riferimenti alla tratta degli esseri umani nel trattato di Lisbona ne conferma l'attualità e la gravità del problema. L'articolo 5, comma tre, della Carta dei diritti fondamentali dell'Unione europea ne vieta la pratica equiparandola ad una forma di schiavitù e di lavoro forzato.</p>
      <p sl="it">Le relatrici hanno ampliato la tutela con un occhio di particolare riguardo ai bambini e alle donne e alle condizioni di vulnerabilità che rendono più facile questa forma di schiavitù. Giusto anche aver rimarcato che la tratta degli esseri umani nasconde forme di adozioni illegali, di matrimoni forzati.</p>
      <p sl="it">Non posso poi non ricordare la difficoltà che hanno gli Stati membri di confine con la lotta all'immigrazione clandestina. Il mio paese, l'Italia per prima, si trova quotidianamente a fronteggiare la repressione dei casi di tratta che invadono le nostre strada, i nostri spazi. Occorre comunicare e quindi sensibilizzare, coinvolgendo la società civile; il testo, così come presentato, prevede un'attenta tutela alle vittime, puntando a debellare il fenomeno. Pertanto manifesto il mio sostegno a questa proposta, così come presentata, e rivolgo ancora i complimenti alle due relatrici.</p>
    </intervention>
    <intervention id="2-086" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, come relatore ombra ringrazio le relatrici e ritengo questa direttiva di straordinaria importanza, perché è il primo intervento dell'Unione vincolante in materia di lotta in materia di traffico di esseri umani.</p>
      <p sl="it">A 50 anni dalla convenzione dell'ONU, nella nostra civile Europa, sono centinaia di migliaia le persone, prevalentemente donne e minori, ridotte in schiavitù. Per la prima volta l'UE si dota di un unico strumento per colpire il traffico degli esseri umani a scopo sia di sfruttamento sessuale che lavorativo, incluso l'accattonaggio forzato.</p>
      <p sl="it">Tre sono state le priorità del nostro gruppo: colpire i trafficanti con sanzioni uniformi e più elevate, inclusa la confisca dei beni e il loro utilizzo a favore del sostegno alle persone trafficate; garantire un alto livello di protezione e reinserimento sociale delle vittime con l'assistenza legale gratuita e la non perseguibilità per reati legati al traffico; valorizzare il ruolo cruciale delle ONG, laiche e religiose, impegnate nel sostegno alle vittime.</p>
      <p sl="it">Auspico però una revisione della direttiva del 2004 sul permesso di soggiorno per le vittime, sottolineo che nella proposta prevediamo la salvaguardia con tutele rafforzate dell'interesse prevalente del minore e condivido la volontà della Commissaria Malmström per ulteriori misure contro il turismo sessuale e la pedopornografia infantile.</p>
    </intervention>
    <intervention id="2-087" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, Commissario, in qualità di relatrice ombra per il gruppo dell’Alleanza dei Democratici e dei Liberali per l’Europa, anch’io vorrei esprimere i miei più sinceri ringraziamenti alle due relatrici. Grazie della cooperazione. Penso che oggi abbiamo elaborato un documento valido. Oggi possiamo prendere una decisione su uno strumento che può veramente porre fine alla tratta di esseri umani. La sfida consisterà tuttavia nel convincere gli Stati membri a mettere in pratica la direttiva. È essenziale che gli organi preposti a far rispettare le leggi, quali le forze dell’ordine e i tribunali, vengano istruiti su come riconoscere questo reato e intraprendere azioni penali contro il medesimo. È cruciale, così come è molto importante sensibilizzare l’opinione pubblica – come già ricordato dall’onorevole Matera – per far sapere a tutti che la tratta di esseri umani è un problema che si verifica in territorio comunitario. Non avviene altrove; teoricamente, potrebbe verificarsi addirittura nel mio quartiere.</p>
      <p sl="de">Un altro punto importante con cui in particolare noi liberali tedeschi abbiamo avuto qualche difficoltà – benché nel frattempo sia stato risolto positivamente affidando la responsabilità agli Stati membri – è la penalizzazione delle persone che usufruiscono di questo genere di servivi, perché se qualcuno è perseguibile penalmente può rifiutarsi di rilasciare dichiarazioni nell’ambito del processo. Se qualcuno si avvale del diritto di rifiutarsi di fornire le prove – ad esempio, un uomo che è stato con una prostituta vittima della tratta di esseri umani – vanno perdute informazioni preziose che potrebbero essere utilizzate per mettere finalmente a nudo questa rete di trafficanti di esseri umani. Pertanto, è positivo che questo rientri tra le competenze degli Stati membri, e vorrei ringraziarvi sentitamente per la cooperazione.</p>
    </intervention>
    <intervention id="2-088" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signora Presidente, l’origine di molti degli sviluppi attuali risale a centinaia di anni fa. Penso in particolare alla rivoluzione industriale, all’avvento della democrazia rappresentativa e all’abolizione della schiavitù.</p>
      <p sl="nl">L’attuale lotta contro la tratta di esseri umani rappresenta un proseguimento della battaglia iniziata un tempo da William Wilberforce. Purtroppo, la tratta di esseri umani è uno dei problemi nascosti più gravi dell’Unione europea. Mette in pericolo i diritti fondamentali della nostra popolazione e le basi stesse della nostra democrazia. Per tale ragione, appoggio appieno la relazione in oggetto.</p>
      <p sl="nl">Tuttavia, da quanto ho capito, le sanzioni previste per i recidivi continueranno a essere molto basse. L’attuale proposta non prevede necessariamente l’applicazione di sanzioni particolarmente onerose ai trafficanti di esseri umani che sono stati arrestati più volte. A me sembra uno sviluppo piuttosto infelice. Sono a favore di un approccio in cui il trafficante che viene arrestato per un secondo o terzo reato debba essere condannato all’ergastolo obbligatorio.</p>
    </intervention>
    <intervention id="2-089" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, è importante partecipare tutti alla lotta contro la tratta di esseri umani, al fine di sradicarla. Questa versione moderna della schiavitù è nota per essere molto proficua per le organizzazioni criminali, che la praticano in molteplici modi, dallo sfruttamento sessuale, al lavoro forzato, al commercio illegale di organi umani, o persino alla collaborazione domestica e ad altre tipologie di lavoro sommerso.</p>
      <p sl="pt">Tali pratiche – che interessano in particolare le donne e, in misura crescente, i bambini – devono essere combattute con efficacia, criminalizzando chi commette tali reati e aiutando le vittime a sottrarsi a questa dipendenza dalle organizzazioni criminali. Anche per questo è essenziale combattere le cause di tale fenomeno creando le condizioni per permettere alle persone di sfuggire alla povertà, promuovendo politiche per l’equa ridistribuzione del reddito, assicurando l’accesso ai servizi pubblici essenziali e promuovendo la creazione di posti di lavoro con diritti e livelli retributivi che permettano di condurre una vita dignitosa. Si tratta di un percorso che è essenziale promuovere qui all’Unione europea.</p>
    </intervention>
    <intervention id="2-090" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signora Presidente, Commissario, è stato dimostrato che il metodo più efficace di combattere la tratta di esseri umani consiste nel dare l’esempio imponendo sanzioni severe a carico dei trafficanti. Poiché qui in Parlamento tendiamo a fissare degli obiettivi e a dire poi “20 per cento” o “30 per cento”, propongo di suggerire una legislazione europea standard che stabilisca una pena detentiva minima per i trafficanti di esseri umani di 10-15 anni, che non possa essere abbreviata o sostituita da una sanzione. Vedrete quanti risultati riusciremo a raggiungere! Una legislazione comunitaria standard e un’incarcerazione minima di 10-15 anni. A mio avviso, si rivelerà la misura più efficace mai adottata in Aula. Non possiamo occuparci della legislazione in materia di cambiamento climatico e inquinamento ambientale senza stabilire obiettivi quantificabili per la lotta contro questo reato.</p>
    </intervention>
    <intervention id="2-091" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signora Presidente, Commissario, onorevoli colleghi, vorrei innanzi tutto congratularmi con le onorevoli Bauer e Hedh per il lavoro eccellente rappresentato da questa relazione. La tratta di esseri umani è un disonore per la nostra società e impone una reazione forte e congiunta da parte di tutti.</p>
      <p sl="pt">La criminalità organizzata che si cela dietro lo sfruttamento sessuale, il lavoro forzato, il commercio degli organi umani e le altre pratiche ignobili dev’essere combattuta con efficacia, ma soprattutto dev’essere oggetto di prevenzione. In gioco c’è la difesa dei diritti umani e la protezione delle persone più vulnerabili, in particolare donne e bambini. L’esperienza ha dimostrato che il quadro giuridico attualmente in vigore non è sufficientemente efficace e che l’Unione europea deve fare di più.</p>
      <p sl="pt">Una cooperazione tranfrontaliera più stretta è essenziale, così come la condivisione puntuale delle informazioni e delle buone pratiche. La proposta pone giustamente l’accento su un approccio incentrato sulla vittima. Le politiche in materia dovrebbero riguardare aspetti correlati agli affari sociali e all’inclusione sociale, quali la riabilitazione sociale delle vittime.</p>
    </intervention>
    <intervention id="2-092" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Signora Presidente, questa non è una giornata qualunque per il Parlamento. Dovremmo andare fieri del passo storico che abbiamo compiuto oggi per quanto riguarda sia la tratta di esseri umani sia, di fatto, l’ordine di protezione europeo. Il diritto penale e tutti gli strumenti di cui disponiamo dopo Lisbona sono stati messi in atto per la prima volta per risolvere uno dei problemi più complessi e raccapriccianti che ci affligge collettivamente.</p>
      <p sl="en">Noi del gruppo S&amp;D siamo orgogliosi dell’operato dell’onorevole Hedh e della sua co-relatrice, onorevole Bauer, e siamo fieri delle misure senza precedenti inaugurate dalla relazione. Per la prima volta, l’UE promulgherà un atto legislativo vincolante in cui imporrà un livello elevato di sanzioni contro i traffici. Per la prima volta, vengono garantiti aspetti quali la protezione delle vittime, l’attenzione speciale da riservare alle vittime minorenni, il mancato esercizio dell’azione penale contro le vittime che infrangono la legge a causa del loro stato di schiavitù, nonché il riconoscimento del ruolo e il sostegno delle ONG impegnate nel processo.</p>
      <p sl="en">Infine, la complessità della questione riguardante i bambini e le donne – visto che stavamo entrando nel campo del diritto penale – non avrebbe dovuto costituire una ragione per ostacolare una relazione eccellente. Il nostro gruppo è orgoglioso che tutta l’Assemblea si sia dimostrata unanime in tal senso. È una giornata di cui l’intero Parlamento deve andare molto fiero.</p>
    </intervention>
    <intervention id="2-093" speaker_id="96761" name="Axel VOSS" is_mep="True" mode="spoken" nationality="Germany" birth_date="07-04-1963" birth_place="Hameln" m_state="DE">
      <p sl="de">Signora Presidente, Commissario, con questa direttiva compiamo un progresso enorme nella lotta efficiente contro la tratta di esseri umani. Le relatrici hanno conseguito un buon risultato in relazione alle soglie minime delle pene, alla giurisdizione, al mancato esercizio dell’azione penale e alla prescrizione – non tutto corrisponde forse ai nostri desideri, ma si tratta comunque di una soluzione molto praticabile. Qualsiasi altro intervento avrebbe comportato un certo sconvolgimento del diritto penale nazionale in vigore negli ordinamenti giuridici degli Stati membri. Dobbiamo agire con misura in tal senso. Ritengo inoltre che sarebbe stato controproducente rendere penalmente perseguibili i clienti delle prostitute, in quanto in altre circostanze non avremmo avviato azioni penali per questi comportamenti.</p>
      <p sl="de">Vorrei tuttavia richiamare la questione generale del diritto penale e della procedura penale nei paesi membri. Si tratta di un’area della legislazione nazionale molto sensibile, in quanto è il risultato di centinaia di anni di storia. Dovremmo pertanto muoverci con cautela in tal senso. Sollevo la questione anche in vista dell’imminente ordine europeo di indagine.</p>
      <p sl="de">Oggi abbiamo tuttavia gettato le fondamenta di una cooperazione transfrontaliera in materia penale. Mi rallegro del passo che abbiamo compiuto.</p>
    </intervention>
    <intervention id="2-094" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signora Presidente, Commissario, onorevoli colleghi, il fatto di sapere che diverse centinaia di migliaia di persone vengono vendute ogni anno come schiavi all’Europa occidentale ci impone di intervenire. Pertanto, sono estremamente lieta che tra Consiglio e Parlamento sia stato raggiunto un accordo su questa nuova direttiva in materia di prevenzione e lotta contro la tratta di esseri umani. La nuova legislazione è notevolmente più incisiva di quella attuale e rappresenta una vittoria importante nella battaglia a favore di un’assistenza e una protezione più efficaci per le vittime. Al contempo, la caccia agli individui senza scrupoli che si celano dietro questi traffici diventerà ancor più mirata ed incisiva.</p>
      <p sl="da">Mi rallegro che la direttiva sottolinei il fatto che tutte le vittime debbano essere protette da ogni forma di azione penale o punizione. Se qualcuno viene costretto a commettere reati, sono le persone che hanno imposto tale condotta a dover essere punite, non le vittime. Il Parlamento europeo ritiene inoltre che sia importante che l’assistenza offerta alle vittime venga sempre fornita in una forma e in una lingua ad esse comprensibile. Non dobbiamo inoltre dimenticare che le organizzazioni volontarie e non a scopo di lucro rivestono un ruolo cruciale in termini di prevenzione e lotta alla tratta di esseri umani. Oggi potrebbe essere una giornata importante in termini di norme del vivere civile, in quanto la speranza è che il Parlamento europeo si esprima a favore di questa nuova legislazione che fornirà un aiuto innegabilmente necessario alle vittime e intensificherà la caccia agli individui che organizzano tali traffici.</p>
    </intervention>
    <intervention id="2-095" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, comminare pene alle persone giuridiche che commettono reati connessi alla tratta di esseri umani è utile per intensificare le lotta contro questa forma moderna di schiavitù.</p>
      <p sl="sk">Il fatto di prevedere delle pene a carico delle persone giuridiche non deve ovviamente mai escludere la perseguibilità delle persone fisiche specifiche che hanno preso parte a tali attività. Oltre a comminare sanzioni finanziarie, tra le misure efficaci contro le persone giuridiche credo che dovrebbero figurare anche l’esclusione dal diritto di ricevere finanziamenti o assistenza pubblica, la sospensione delle attività commerciali e, soprattutto, decisioni del tribunale sulla chiusura di tali entità giuridiche. Gli Stati membri devono garantire l’adozione di provvedimenti giuridici per consentire agli organi nazionali di decidere di non esercitare l’azione penale o di non penalizzare le vittime della tratta di esseri umani, e in modo tale da poter proseguire le indagini anche quando le vittime ritrattano le loro dichiarazioni. Infine ma non da ultimo, vorrei precisare che le vittime di questi deplorevoli reati continuano spesso a essere vittimizzate e a ritrovarsi in condizioni precarie, per questo occorrono protezione e sostegno speciali. Un’attenzione particolare va inoltre prestata alle vittime minorenni, per le quali è necessario individuare soluzioni ancor più complete e durevoli.</p>
    </intervention>
    <intervention id="2-096" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Signora Presidente, tutte le relazioni oggetto della discussione di stamani hanno una cosa in comune – la protezione dei diritti umani fondamentali nell’Unione europea e una procedura comune europea in materia. Ha dell’incredibile che nell’UE del XXI secolo diverse centinaia di migliaia di persone l’anno, la maggior parte donne e bambini, cadano nella trappola della tratta di esseri umani. È triste constatare la diffusione di questo fenomeno nell’epoca attuale, e purtroppo le statistiche non ravvisano alcun segnale di declino. Al contrario. Chi commette questo reato grave intasca profitti astronomici dalla tratta di esseri umani: si stima che i guadagni arrivino addirittura ai 32 miliardi di dollari USA l’anno. La protezione dei diritti umani e della dignità umana deve costituire una priorità chiara nel nostro lavoro, ed è essenziale che gli Stati membri adottino un approccio comune. Di conseguenza, offro il mio pieno sostegno alla proposta di direttiva, che introdurrà ulteriori strumenti per combattere questa fattispecie di reato, una protezione delle vittime più efficace di quella garantita dagli strumenti giuridici esistenti, e il tentativo di promuovere un approccio più coordinato a livello comunitario.</p>
    </intervention>
    <intervention id="2-097" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, onorevoli colleghi, sono ben contenta che nella versione finale la partecipazione ad organizzazioni criminali per i reati relativi alla tratta di esseri umani rappresenti un'aggravante che raddoppia le pene minime da cinque a dieci anni di reclusione. A ciò si aggiunge l'articolo 6 bis, nel quale si fa esplicito riferimento al sequestro e alla confisca degli strumenti e dei proventi di tale tipo di reati.</p>
      <p sl="it">Con questo approccio, che ritengo corretto e mi auguro possa essere traslato anche in altri interventi legislativi, si guarda in faccia alla realtà e si riconosce che la tratta di persone finalizzata a varie forme di sfruttamento quali, ad esempio, la prostituzione, lo svolgimento di attività criminali e il traffico di organi, viene svolta da organizzazioni criminali internazionali.</p>
      <p sl="it">Sono altresì soddisfatta del disposto dell'articolo 7, che indirizza gli Stati membri a non perseguire le persone coinvolte in attività criminali che sono state costrette a compiere proprio in quanto vittime della tratta. Spesso, infatti, chi subisce la violenza della tratta, oltre al danno, subisce la beffa di vedersi incriminato per ciò che è stato costretto a fare, tipico è il caso della prostituzione. Per questo sostengo la relazione e ringrazio le due relatrici.</p>
    </intervention>
    <intervention id="2-098" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, non si può che appoggiare il progetto di direttiva delle due relatrici, che dovrebbe essere esteso a tutti gli Stati membri per una giurisdizione più incisiva e risoluta al fine di avviare azioni penali e punire severamente chi commette il reato della tratta di esseri umani e anche per proteggere, aiutare e riabilitare le vittime, rappresentate prevalentemente da donne e bambini.</p>
      <p sl="fr">Tuttavia, per essere più efficace e credibile in questa sua battaglia, l’Europa, in qualità di depositaria della storia degli Stati europei, dovrebbe considerare la tratta degli schiavi e la schiavitù alla stregua di crimini contro l’umanità, come hanno fatto alcuni Stati membri, e vorrei citare in particolare la Francia.</p>
    </intervention>
    <intervention id="2-099" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signora Presidente, la piaga della tratta degli esseri umani è un fenomeno che ha assunto dimensioni particolarmente preoccupanti. Se originariamente riguardava essenzialmente donne e bambini reclutati a scopo di prostituzione, oggi le vittime sono soggetti di ogni età e di entrambi i sessi, inseriti in un circuito di sfruttamento non necessariamente sessuale ma anche economico. Le reti della criminalità organizzata approfittano della vulnerabilità sociale, dei disagi familiari, delle violenze domestiche e delle disabilità per favorire l'immigrazione sfruttando le persone coinvolte con l'uso della forza, abusi e minacce.</p>
      <p sl="it">Siamo favorevoli alla direttiva proposta. È necessario aumentare le sanzioni per i trafficanti di esseri umani confiscando loro i beni di proprietà. Inoltre, dovrebbe esserci un'azione congiunta fra tutti gli Stati membri al fine di rafforzare le politiche di prevenzione della tratta degli esseri umani, promuovendo la formazione di personale in grado di individuare le vittime o le potenziali vittime.</p>
    </intervention>
    <intervention id="2-100" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Signora Presidente, questa relazione rappresenta sicuramente un notevole passo avanti nella lotta contro la tratta di esseri umani in generale, e contro la tratta delle donne in particolare. Il prossimo passo importante dovrebbe essere indagare sul rapporto innegabile che sussiste tra la tratta delle donne e il giro della prostituzione.</p>
      <p sl="en">Da una parte, definiamo giustamente la tratta delle donne un reato brutale e terribile che dovremmo combattere. Dall’altra, parliamo della prostituzione come “attività professionale del sesso”, come servizio. Parliamo dei protettori e dei gestori delle case chiuse come di imprenditori e così facendo normalizziamo la prostituzione.</p>
      <p sl="en">Quel che intendo dire è che il cliente che si reca in una casa chiusa o che fruisce dei servizi di una prostituta non ha praticamente modo di sapere se si tratta di una prostituta “normale” – sempre che una cosa del genere esista, visto che l’accettazione della prostituzione è una questione del tutto diversa – o di una donna vittima della tratta.</p>
      <p sl="en">Pertanto, non è possibile combattere la tratta degli esseri umani senza colpire l’industria del sesso.</p>
    </intervention>
    <intervention id="2-101" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, grazie per questa discussione così importante. Vorrei informarvi che oggi la Commissione nominerà un coordinatore antitratta che si insedierà il mese prossimo. Compito di tale figura sarà migliorare il coordinamento e la coerenza tra le istituzioni e agenzie comunitarie e gli Stati membri, assicurarsi che le migliori prassi vengano condivise nei diversi paesi membri, sviluppare le politiche esistenti e future e rappresentare un punto di riferimento per i paesi terzi. È molto importante. Riunendo gli obiettivi della prevenzione, dell’applicazione della legge e della protezione delle vittime, questa figura potrà garantire l’utilizzo e la mobilitazione adeguata dei metodi più indicati per combattere i traffici. Chiederò al coordinatore antitratta di instaurare un legame stretto con il Parlamento europeo e di tenervi informati su questi sviluppi.</p>
      <p sl="en">La questione della criminalizzazione merita una discussione a sé, ma l’articolo 19 della direttiva prevede che tra alcuni anni la Commissione presenti al Parlamento europeo e al Consiglio una relazione sulla “valutazione d’impatto della legislazione nazionale vigente che rende perseguibili penalmente gli utenti di servizi oggetto dello sfruttamento legato alla tratta di esseri umani sulla prevenzione di tale tratta, corredata se del caso delle proposte opportune”. Torneremo sicuramente sulla questione e non escludo che formuleremo ulteriori proposte al riguardo.</p>
      <p sl="en">Detto ciò, credo che oggi possiamo essere fieri di questa direttiva. È uno strumento molto importante per combattere la tratta e tutelare le vittime. Ci ha dotati di uno strumento importante, ha dimostrato al mondo il nostro impegno nella lotta contro la schiavitù moderna e intensificherà i nostri sforzi.</p>
      <p sl="en">Vorrei esprimere i miei più sinceri ringraziamenti alle due co-relatrici, le onorevoli Bauer e Hedh. La discussione odierna ha dimostrato l’importanza del vostro lavoro, visto che avete ottenuto il consenso di tutti i gruppi. Mi complimento con voi.</p>
    </intervention>
    <intervention id="2-102" speaker_id="23866" name="Edit BAUER" is_mep="True" mode="spoken" role="relatore" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">Signora Presidente, vorrei rivolgere un ringraziamento speciale alla Commissario Malmström per aver definito la relazione un testo storico. La sua affermazione è probabilmente esatta, visto che è la prima volta che adottiamo un testo di diritto penale sulla base del trattato di Lisbona, ma mi auguro anche che si tratti di un progresso considerevole nel garantire che nessun trafficante, nessun individuo che pratichi la tratta di esseri umani rimanga impunito. Nella discussione che si è svolta oggi, è stato soprattutto incoraggiante constatare la presenza di una volontà politica. Io stessa ho spesso constatato con timore, e ho talvolta condiviso quest’opinione, che manca la volontà politica di realizzare progressi seri in quest’ambito. Ma la situazione odierna mi ha smentita, e vorrei ringraziare i miei onorevoli colleghi per aver dimostrato la volontà politica di compiere un passo in avanti così gigantesco sul tema della tratta di esseri umani.</p>
      <p sl="hu">Abbiamo ricevuto due proposte di emendamento dal gruppo EFD, e vorrei esortare i miei onorevoli colleghi a non appoggiarle, in quanto hanno l’obiettivo di ridurre al minimo la pena. Mi preme inoltre ringraziare l’onorevole Tzavela per aver richiesto l’esatto opposto, vale a dire un inasprimento della pena. Sono convinta che quello odierno sia stato un passo importante, ma dev’essere seguito da tutta una serie di ulteriori provvedimenti. C’è ancora molta strada da fare per combattere la domanda. Sicuramente non possiamo risolvere tutti i problemi sul lato dell’offerta, ma possiamo migliorare di molto le cose sul fronte della domanda, e ho la sensazione che in questo senso i tempi non siano ancora maturi, che qui la volontà politica non sia ancora sufficiente per compiere un passo del genere. Sono convinta che prima o poi sarà necessario ampliare il campo di applicazione della legge ai trasgressori di paesi terzi che risiedono nell’UE con un permesso di soggiorno, in quanto sono anche del parere che andrebbe rivista la direttiva sui permessi di soggiorno temporanei, per garantire la coerenza legislativa in materia. Grazie del vostro sostegno.</p>
    </intervention>
    <intervention id="2-103" speaker_id="28131" name="Anna HEDH" is_mep="True" mode="spoken" role="relatore" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signora Presidente, vorrei esprimere i miei ringraziamenti per tutti i contributi eccellenti e l’appoggio che ci è stato accordato in Aula per la legislazione volta a prevenire la tratta di esseri umani. Spero che in futuro si possa addirittura migliorare tale legislazione e inasprire le nostre norme comuni europee contro la tratta di esseri umani.</p>
      <p sl="sv">Non dobbiamo tuttavia dimenticare di continuare incessantemente a lavorare su quelle che sono le cause reali, la radice concreta dell’intero fenomeno della tratta di esseri umani, vale a dire la povertà, l’esclusione sociale e la domanda. Dobbiamo investire le nostre energie soprattutto in queste problematiche per poter affrontare la questione della tratta di esseri umani.</p>
      <p sl="sv">Come dicevo prima, non dobbiamo arrenderci. Il diritto delle persone di decidere della loro vita e del loro corpo è un diritto umano che non può essere acquistato e venduto in cambio di denaro, come se fosse una merce. La lotta contro la tratta di esseri umani in Europa e nel resto del mondo andrà avanti. Grazie a tutti dell’appoggio.</p>
    </intervention>
    <intervention id="2-104" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà oggi tra qualche minuto.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-105" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signora Presidente, onorevoli colleghi, la tratta di esseri umani, nelle varie forme che essa può assumere quali lo sfruttamento sessuale, il commercio illegale degli organi umani, il lavoro forzato, le adozioni illegali, rappresenta una grave violazione dei diritti umani sanciti dalla Carta dei diritti fondamentali dell'Unione europea.</p>
      <p sl="it">Le proporzioni di tale fenomeno sono imponenti e l'esperienza ha dimostrato che l'attuale quadro giuridico dell'Unione in materia non è sufficientemente efficace; riveste, quindi, un ruolo strategico la cooperazione tra Parlamento europeo, Commissione e Consiglio al fine di promuovere una politica europea volta a contrastare efficacemente questo fenomeno.</p>
      <p sl="it">Il trattato di Lisbona ha rafforzato i poteri dell'Unione europea in materia di cooperazione tra Stati membri in campo giudiziario e di polizia in ambito penale, tuttavia ritengo ancora necessario aumentare le sanzioni per i trafficanti di esseri umani e sviluppare ulteriormente l'assistenza alle vittime di violenza.</p>
      <p sl="it">Concordo nel ritenere opportuno, al fine di scoraggiare la domanda, un maggiore impegno dell’Unione e degli Stati membri anche attraverso l'organizzazione di campagne di sensibilizzazione nei Paesi di origine, di transito e di destinazione della tratta. Infine, incoraggio l'istituzione di un coordinatore europeo antitratta che gestisca l'azione e le politiche dell'Unione europea in questo specifico settore.</p>
    </intervention>
    <intervention id="2-106" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Vorrei complimentarmi con entrambe le relatrici per il lavoro svolto, perché questa direttiva storica rappresenta un passo molto importante nella lotta contro le dimensioni assunte dalla tratta di esseri umani, mediante la fissazione di livelli chiari di pene e sanzioni. Benché siano già state adottate numerose norme comunitarie e nazionali e siano già stati presi impegni politici pluriennali in questo campo, si calcola che ogni anno le vittime del traffico di esseri umani entro i confini dell’UE e al di fuori degli stessi si attestino su svariate centinaia di migliaia di persone. Ciò testimonia che la lotta contro tratta di esseri umani, in particolare di donne e bambini, continua a costituire un problema insormontabile e una delle peggiori violazioni dei diritti umani. Mi preme sottolineare che, visto che i minori sono più vulnerabili e corrono un rischio maggiore di cadere vittima della tratta di esseri umani, andrebbe prestata un’attenzione speciale a questo gruppo di vittime. Poiché la tratta di esseri umani è una forma moderna di schiavitù e un’attività estremamente redditizia per la criminalità organizzata, occorre privilegiare le azioni preventive, la protezione delle vittime e le questioni sociali. Occorre inoltre creare un ambiente ostile ai trafficanti di esseri umani. Il livello delle pene e delle sanzioni a carico degli individui che traggono profitto dalla tratta di esseri umani dovrebbe rispecchiare la gravità del crimine commesso e fungere da deterrente efficace contro tali attività. Oltre alle pene, gli Stati membri dovrebbero prevedere sanzioni quali la confisca dei beni e introdurre le misure necessarie a sequestrare e confiscare i mezzi e i proventi ricavati dai reati, di modo che tali crimini cessino di essere economicamente giustificabili.</p>
    </intervention>
    <intervention id="2-107" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La votazione odierna sulla tratta di esseri umani capita in un momento cruciale della lotta incessante contro questa forma di schiavitù moderna. Come illustrato lo scorso anno dal regista irlandese Ciarán O’Connor nel suo film “Trafficked”, che documentava l’impatto continuo dei traffici sull’Irlanda, si tratta di un reato che sta diventando sempre più sofisticato e spietato man mano che le autorità inaspriscono la battaglia per estirparlo. Misure come queste sono cruciali per dotare le autorità degli strumenti e della finalità comune di cui hanno bisogno per affrontare questo problema europeo. A livello nazionale, le legislature devono essere severe con i condannati, e occorre stanziare risorse a favore delle forze dell’ordine affinché la tratta non prosegua semplicemente perché mancano i fondi o le risorse umane. Si tratta tuttavia di un reato che non conosce confini e, come tale, solo la legislazione europea unita alle leggi nazionali potrà veramente porre fine alla schiavitù in Europa.</p>
    </intervention>
    <intervention id="2-108" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, l'azione dell'Unione Europea nei confronti della tratta degli esseri umani non vuole limitarsi alla denuncia, riconosce la necessità di precise azioni ex-post, per fare in modo che i responsabili di una pratica così barbara non restino impuniti.</p>
      <p sl="it">Tra queste azioni ci sono l'armonizzazione delle pene, così come il coordinamento degli interventi previsti dall'Unione con quelli già messi in atto da altre organizzazioni internazionali come le Nazioni Unite. Alle azioni ex-post vanno affiancate azioni di prevenzione non meno importanti. Innanzitutto una stretta collaborazione fra autorità di polizia giudiziaria e finanziaria, per fare in modo che i sistemi economici che ruotano intorno a queste attività criminali vengano bloccati sul nascere e ne vengano tagliate tutte le ramificazioni.</p>
      <p sl="it">Inoltre è sempre più importante disporre di banche dati precise ed affidabili che distinguano le varie specificità e che diventino il punto di partenza per interventi diversificati che vadano a colpire in profondità ogni singola fattispecie. Con questa proposta di direttiva l'Unione Europea vuole colpire l'intera filiera di un commercio disumano che calpesta i suoi principi e i suoi valori fondanti.</p>
    </intervention>
    <intervention id="2-109" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Il fenomeno della criminalità organizzata è un problema che l’Unione europea deve affrontare di petto. Dobbiamo dimostrarci proattivi e non reattivi nei confronti della tratta di esseri umani. È importante tenersi aggiornati sulle nuove tendenze emergenti nel campo della tratta di esseri umani, al fine di intercettare e prevenire le rotte di questo traffico. In qualità di membro del gruppo S&amp;D, mi preme sottolineare che uno dei nostri obiettivi primari è la lotta alla criminalità transfrontaliera. Ho quindi votato a favore di quest’iniziativa legislativa. In qualità di legislatori dell’Unione europea, dobbiamo garantire il rispetto del diritto alla dignità umana, del diritto all’integrità, del divieto delle torture e del trattamento o pena disumani o degradanti, nonché il divieto della schiavitù e del lavoro forzato. Non possiamo permettere che proseguano la tratta e le successive aste dei bambini. I trafficanti si servono anche di Internet per reclutare le loro vittime. Si tratta di un fenomeno molto allarmante, poiché molti minori hanno accesso a Internet.</p>
    </intervention>
    <intervention id="2-110" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">La tratta di esseri umani è un crimine contro la dignità umana che rovina la vita a molti bambini e donne di tutto il mondo. La proposta attuale rappresenta una svolta, in quanto pone le vittime al primo posto e affronta il problema in maniera sofisticata e transfrontaliera. Le nuove misure faciliteranno il riconoscimento e le azioni penali contro i casi di traffico degli esseri umani e incoraggeranno le vittime a collaborare con le autorità. Sarà un atto vincolante, soggetto all’applicazione a livello nazionale. Questo tipo di norma è l’unico che può fare la differenza per tutte le persone vulnerabili che potrebbero cadere vittima dei traffici. Esorto inoltre gli Stati membri a seguire la proposta illustrata nel testo e a punire coloro che fruiscono consapevolmente dei servizi delle vittime della tratta. La lotta contro la domanda è essenziale per estirpare alla radice i traffici. La relazione costituisce una proposta eccellente dal punto di vista morale e professionale, e vorrei complimentarmi per questo con le mie onorevoli colleghe Bauer e Hedh. Mi rallegra in particolar modo che il Consiglio e le commissioni FEMM e LIBE siano riusciti a formulare un testo sostenuto da tutte le istituzioni comunitarie rilevanti. Auspico che venga adottato formalmente al più presto e recepito nel diritto nazionale. Le vittime attendono con impazienza tale sviluppo.</p>
    </intervention>
    <intervention id="2-997" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">La direttiva concernente la tratta di esseri umani è un progresso importante, perché la tratta di esseri umani è un dato di fatto, persino in Europa. La cosa più importante è prevenire questo traffico affrontando i problemi della povertà e della disuguaglianza e sensibilizzando le persone sulla questione.</p>
      <p sl="fi">È di vitale importanza riconoscere l’esistenza della tratta di esseri umani e aiutarne le vittime, che possono essere donne o uomini, bambini o adulti. Anche un operaio di un cantiere edilizio potrebbe essere una vittima di tali traffici. Anche la situazione in cui si trova un mendicante rom potrebbe essere il risultato della tratta di esseri umani, se alle sue spalle si cela un’organizzazione e se è soggetto a coercizione.</p>
      <p sl="fi">Purtroppo, spesso la tratta di esseri umani è correlata alle pratiche sessuali: le donne e le ragazze finiscono nel giro della prostituzione o sono costrette a entrarvi. È importante che le vittime della tratta di esseri umani abbiano la possibilità di ottenere protezione e consulenza legale.</p>
    </intervention>
    <intervention id="2-111" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="en">A causa delle condizioni degradanti in cui versano le comunità rom – quali livelli bassi di istruzione, profonda indigenza, emarginazione e discriminazione – le donne e i bambini rom sono estremamente esposti ai traffici. Questa schiavitù del mondo moderno è profondamente radicata nella povertà e nell’esclusione e, pertanto, il miglioramento delle condizioni di vita inaccettabili di molti rom dev’essere un obiettivo strategico primario. Inoltre, l’UE e le autorità degli Stati membri devono intraprendere interventi più incisivi per combattere questo fenomeno, in particolare per eliminare la criminalità organizzata e proteggere i gruppi a rischio, segnatamente le donne e i minori appartenenti alle minoranze.</p>
      <p sl="en">L’iniziativa in oggetto si propone di adottare una definizione più ampia di traffici, e ritengo che lo sfruttamento per l’accattonaggio, compreso l’impiego a tale scopo di persone vittime di traffici, indipendentemente dal loro rapporto con i criminali, debba rientrare in questa definizione. Le pene dovrebbero essere più severe quando il reato viene commesso contro persone vulnerabili per ragioni di età, genere, gravidanza, condizioni di salute o disabilità, e devono tener conto dei casi in cui la vittima ha subito torture, la somministrazione forzata di stupefacenti o medicinali, stupri o altre forme gravi di violenza psicologica, fisica e sessuale.</p>
    </intervention>
    <intervention id="2-112" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, ogni anno in Europa centinaia di migliaia di persone sono vendute come fossero oggetti e, fortunatamente, oggi, il bisogno di tutelare le vittime della tratta di esseri umani dall'uso di documenti falsi, dalla prostituzione o dall'immigrazione sta crescendo sempre più.</p>
      <p sl="it">Quando si parla di tratta di esseri umani, non dobbiamo pensare solo allo sfruttamento sessuale, ai lavori forzati, alle adozioni illegali ma anche al problema del traffico di organi che sta diventando un crimine sempre più diffuso. La struttura legale europea non è abbastanza efficace e l'Unione Europea e gli Stati membri devono fare di più: è necessaria una struttura consolidata di coordinamento tra le istituzioni e le agenzie dell'Unione nonché tra gli Stati membri e gli interlocutori internazionali.</p>
    </intervention>
    <intervention id="2-113" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Nella discussione odierna vorrei soffermarmi sul problema della tratta dei minori. Bisogna compiere ogni sforzo possibile per sviluppare e migliorare in tutti gli Stati membri gli ordinamenti giuridici e istituzionali e la rete dell’assistenza all’infanzia. La gamma delle attività che rientrano nella definizione di tratta di esseri umani dovrebbe essere soggetta a revisione e ampliamento. Solo così riusciremo a prevenire problemi quali: 1) l’adozione commerciale o, in altre parole, l’adozione privata che comporta la rinuncia ai diritti del bambino dinanzi ai tribunali per il diritto di famiglia, nella maggior parte dei casi in cambio di denaro; 2) donne incinte che lasciano il proprio paese e poi rimpatriano senza alcun bambino al seguito; 3) la scomparsa di minori i cui genitori hanno perso la vita in paesi interessati da conflitti armati.</p>
      <p sl="pl">Poiché numerosissimi reati vengono oggi commessi via Internet, è opportuno istituire team interdisciplinari ad hoc specializzati nella lotta contro questa fattispecie di reato. Il loro compito consisterebbe non soltanto nel vigilare sugli ambienti criminali, ma anche nel raccogliere prove mediante il monitoraggio della situazione finanziaria degli individui coinvolti nella tratta di minori. Dovremmo formare i funzionari pubblici e sensibilizzarli nei confronti della situazione dei bambini che vivono in famiglie a rischio di traffico dei minori. Mi riferisco soprattutto ai servizi che operano con le famiglie beneficiarie di aiuti statali per le loro condizioni materiali difficili. L’unico modo che abbiamo per estirpare o per lo meno contenere la tratta di esseri umani e, in particolare, il traffico di minori, è mediante misure multilaterali e armonizzate, adottate a livello dei 27 Stati membri.</p>
    </intervention>
  </section>
  <section id="creitem8" title="8. Benvenuto">
    <intervention id="2-117" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Sono lieto di informarvi che è presente in Aula una delegazione ufficiale costituita da leader religiosi provenienti in particolare dal mondo cristiano del Medioriente, dall’Iraq e dal Libano.</p>
      <a text="(Applausi)"/>
      <p sl="unknown">Siamo consapevoli della situazione difficile che attraversano molte comunità cristiane della regione, e siamo pertanto lieti di esprimervi il nostro sostegno. Vi porgiamo un caloroso benvenuto al Parlamento europeo.</p>
    </intervention>
  </section>
  <section id="creitem9" title="9. Turno di votazioni">
    <intervention id="2-119" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, solo pochi secondo per esprimere il mio dissenso per la decisione del Consiglio di bocciare la relazione Estrela sul congedo di maternità.</p>
      <p sl="it">Oggi mi faccio portavoce di milioni di mamme e di papà europei, che come me sono rimasti molto delusi dalla decisione del Consiglio. È un'ammissione di povertà dei valori in cui non mi riconosco e che condanno con tutta me stessa. Mi chiedo verso quale Europa stiamo andando, bocciare tale proposta è stata una scelta contro le famiglie di oggi, ma soprattutto contro le famiglie di domani!.</p>
    </intervention>
    <intervention id="2-120" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Procediamo alla votazione</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem10" title="9.1. Mobilitazione del Fondo di solidarietà dell'UE: Portogallo/ inondazioni - Francia/uragano Xynthia (A7-0335/2010, Reimer Böge) (votazione)"/>
  <section id="creitem11" title="9.2. Progetto di bilancio rettificativo n. 9/2010: Fondo di solidarietà dell'UE (inondazioni in Portogallo - tempesta Xynthia in Francia) - Ripresa economica: rete europea di turbine eoliche offshore (A7-0341/2010, László Surján) (votazione)"/>
  <section id="creitem12" title="9.3. Mobilitazione del Fondo europeo di adeguamento alla globalizzazione: Sl/Mura, Slovenia (A7-0336/2010, Barbara Matera) (votazione)"/>
  <section id="creitem13" title="9.4. Mobilitazione del Fondo europeo di adeguamento alla globalizzazione: Heidelberger Druckmaschinen AG/Germania (A7-0337/2010, Barbara Matera) (votazione)"/>
  <section id="creitem14" title="9.5. Mobilitazione del Fondo europeo di adeguamento alla globalizzazione: Wielkopolskie - Industria automobilistica/PL (A7-0359/2010, Barbara Matera) (votazione)"/>
  <section id="creitem15" title="9.6. Mobilitazione del Fondo europeo di adeguamento alla globalizzazione: Commercio al dettaglio in Aragona/Spagna (A7-0358/2010, Barbara Matera) (votazione)"/>
  <section id="creitem16" title="9.7. Mobilitazione del Fondo europeo di adeguamento alla globalizzazione: Comunidad Valenciana - Tessili/Spagna (A7-0357/2010, Barbara Matera) (votazione)"/>
  <section id="creitem17" title="9.8. Mobilitazione del Fondo europeo di adeguamento alla globalizzazione: Comunidad Valenciana - Natural Stone/Spagna (A7-0356/2010, Barbara Matera) (votazione)"/>
  <section id="creitem18" title="9.9. Mobilitazione del Fondo europeo di adeguamento alla globalizzazione: Lear/Spagna (A7-0351/2010, Barbara Matera) (votazione)"/>
  <section id="creitem19" title="9.10. Mobilitazione del Fondo europeo di adeguamento alla globalizzazione: H. Cegielski-Poznań /Polonia (A7-0352/2010, Barbara Matera) (votazione)"/>
  <section id="creitem20" title="9.11. Estensione del campo di applicazione della direttiva 2003/109/CE ai beneficiari di protezione internazionale (A7-0347/2010, Claude Moraes) (votazione)"/>
  <section id="creitem21" title="9.12. Accordo di facilitazione del rilascio dei visti UE-Georgia (A7-0345/2010, Nathalie Griesbeck) (votazione)"/>
  <section id="creitem22" title="9.13. Istituzione di una capacità di risposta rapida dell'UE (A7-0332/2010, Iva Zanicchi) (votazione)"/>
  <section id="creitem23" title="9.14. Regolamentazione della negoziazione di strumenti finanziari - &quot;dark pool&quot;, ecc. (A7-0326/2010, Kay Swinburne) (votazione)"/>
  <section id="creitem24" title="9.15. Rafforzamento della sicurezza chimica, biologica, radiologica e nucleare nell'Unione europea – Piano d'azione CBRN dell'UE (A7-0349/2010, Ana Gomes) (votazione)">
    <intervention id="2-137" speaker_id="28306" name="Ana GOMES" is_mep="True" mode="spoken" role="relatore" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, i rischi chimici, biologici, radiologici e nucleari (CBRN) sono inerenti a possibili attacchi terroristici, a incidenti industriali o a catastrofi naturali. Incidenti di questo tipo, che siano di natura accidentale o dolosa, non conoscono confini e hanno un effetto devastante sulle vite umane, le infrastrutture, l’ambiente e la salute pubblica. Non si verificano solamente in aree remote: basti citare il disastro recente causato dalla fuoriuscita di fanghi tossici da uno stabilimento in Ungheria e la serie di lettere-bomba imbucate in Yemen e indirizzate a diversi destinatari statunitensi ed europei.</p>
      <p sl="pt">L’Unione europea deve pertanto compiere ogni sforzo possibile per sviluppare la necessaria cooperazione tra le capacità e risorse civili e militari degli Stati membri al fine di prevenire, intercettare e rispondere efficacemente agli attacchi o catastrofi CBRN. Tale cooperazione esige un meccanismo speciale europeo di risposta alle crisi, in collaborazione con una forza di protezione civile europea. A dire il vero, la nostra Assemblea richiede da tempo l’istituzione di tale forza.</p>
      <p sl="pt">Il piano d’azione comunitario va pertanto rafforzato. Il piano esistente, approvato dal Consiglio nel 2009, è debole e, nella realtà dei fatti, non viene recepito da tutti gli Stati membri. Basta che venga meno un anello della catena per determinare il fallimento dell’intera rete di intervento. È essenziale dotare la Commissione di un ruolo maggiore nel campo del monitoraggio, della guida e del coordinamento, e il piano dev’essere attuato con urgenza in tutti gli Stati membri.</p>
      <p sl="pt">La relazione propone una maggiore cooperazione civile e militare nella concertazione degli sforzi per la prevenzione, l’intercettazione, la preparazione e la risposta ai disastri CBRN. L’UE deve obbligare tutti i paesi membri a mettere in atto sistemi nazionali integrati per attuare il piano. In tal senso, il piano d’azione CBRN rappresenta un’occasione per tradurre in pratica la clausola sulla solidarietà del trattato di Lisbona.</p>
    </intervention>
  </section>
  <section id="creitem25" title="9.16. Sana gestione e politica regionale dell'UE (A7-0280/2010, Ramona Nicole Mănescu) (votazione)"/>
  <section id="creitem26" title="9.17. Creazione di una rete di funzionari di collegamento incaricati dell'immigrazione (A7-0342/2010, Agustín Díaz de Mera García Consuegra) (votazione)"/>
  <section id="creitem27" title="9.18. Procedura unica di domanda di permesso di soggiorno e di lavoro (A7-0265/2010, Véronique Mathieu) (votazione)">
    <intervention id="2-141" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, è possibile ripristinare l'elenco degli emendamenti sul tabellone?</p>
    </intervention>
    <intervention id="2-142" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Sì, onorevole Speroni, stanno cercando di capire cosa sia successo.</p>
      <p sl="unknown">Ma lo vede nel suo schermo piccolo? Sì? Ebbene, è già qualcosa.</p>
      <p sl="unknown">Dopo la votazione sulla proposta modificata:</p>
    </intervention>
    <intervention id="2-143" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. – Signor Presidente, come sa, io mi limito ad ascoltare e ad osservare. Mi è stato fatto capire che devo rimanere seduta qui e riferire il messaggio – e si tratta di un messaggio chiaro – al collegio. Vi prometto che riferirò tale messaggio e che sarà naturalmente obiettivo, poiché sono state intraprese molte azioni. Il mio collega vi riferirà comunque sul tema dopo la discussione in sede collegiale.</p>
    </intervention>
    <intervention id="2-144" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Quindi la proposta verrà rinviata alla Commissione.</p>
    </intervention>
    <intervention id="2-145" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, ai sensi dell’articolo 175, paragrafo 56, abbiamo bisogno di sapere se la Commissione ha intenzione di ritirare la proposta legislativa. Pertanto, la proposta non viene automaticamente rinviata alla commissione competente. La Commissione deve decidere ora se desidera ritirare la proposta e presentarne al Parlamento una nuova.</p>
    </intervention>
    <intervention id="2-146" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevole Cercas, dalle parole del Commissario ho dedotto che la proposta tornerà in Commissione. È quello che ho desunto. Chiederemo comunque al Commissario di chiarire la posizione della Commissione.</p>
      <p sl="unknown">Commissario, la prego di chiarire la posizione della Commissione.</p>
    </intervention>
    <intervention id="2-147" speaker_id="4412" name="Véronique MATHIEU HOUILLON" is_mep="True" mode="spoken" role="relatore" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signor Presidente, devo ammettere che sono sorpresa.</p>
      <a text="(Proteste)"/>
      <p sl="fr">Negoziamo questo testo ormai da oltre un anno. Tanto per cominciare, vorrei informarvi che avevamo raggiunto un accordo con il gruppo dell’Alleanza dei Democratici e dei Liberali per l’Europa. Ho poi scoperto all’ultimo minuto che erano stati elargiti suggerimenti di voto che contraddicevano apertamente gli accordi che avevamo raggiunto. Ho appurato che gli accordi che avevamo con il gruppo ALDE non sono stati onorati. Siamo andati in plenaria con gli accordi violati.</p>
      <p sl="fr">In secondo luogo, l’onorevole Cercas propone di modificare – vorrei poter parlare, altrimenti non ha alcun senso – il gruppo socialista e l’onorevole Cercas in particolare propongono che la Commissione modifichi la sua proposta.</p>
      <p sl="fr">Ma, onorevole Cercas, è da un anno che ne parliamo. Lei propone tutta una serie di cose. Dopo un anno non abbiamo ancora raggiunto un accordo. Che senso ha ricominciare daccapo? Potremmo andare avanti a discutere per 10 anni, onorevole Cercas, e lei non sarebbe comunque d’accordo. Abbiamo tentato ogni strada possibile e lei è sempre stato in disaccordo con tutti.</p>
      <p sl="fr">Non vedo pertanto come presentare nuove proposte possa significare fare passi avanti. È una vera vergogna. Voi vi siete opposti all’ingresso degli immigrati nell’Unione europea. Il gruppo socialista sta negando a questi immigrati lo stesso trattamento riservato ai lavoratori europei.</p>
      <a text="(Proteste)"/>
      <p sl="fr">Non ho altro da aggiungere, ed è un vero peccato perché il gruppo era d’accordo sulla questione della parità di trattamento, e ritengo che questa situazione sia deplorevole.</p>
      <a text="(Applausi)"/>
    </intervention>
    <intervention id="2-148" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevoli parlamentari, vi prego di smetterla di gridare per un momento, e applicheremo il regolamento.</p>
      <p sl="unknown">La Commissione ci deve dire se mantiene o meno la sua proposta.</p>
      <p sl="unknown">Lasciate pertanto che il Commissario ci dica, a parte i messaggi positivi che ci vuole trasmettere, che sono comunque graditi, se intende o meno mantenere la proposta.</p>
    </intervention>
    <intervention id="2-149" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. – Signor Presidente, non me ne avrete se, dopo la discussione non proprio cristallina, riferirò dell’esito della stessa a Bruxelles. Sicuramente la sottoporrò all’esame del collegio. La Commissione vi informerà in seguito dell’esito di queste discussioni.</p>
    </intervention>
    <intervention id="2-150" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Il Commissario ci ha pertanto trasmesso un messaggio chiaro, che per il momento non ha intenzione di ritirare la proposta.</p>
      <p sl="unknown">È quello che ha detto; vedremo cosa succederà adesso.</p>
      <p sl="unknown">Per ora la Commissione non ritira la proposta.</p>
    </intervention>
  </section>
  <section id="creitem28" title="9.19. Ordine di protezione europeo (A7-0354/2010, Teresa Jiménez-Becerril Barrio) (votazione)">
    <intervention id="2-153" speaker_id="96806" name="Teresa JIMÉNEZ-BECERRIL BARRIO" is_mep="True" mode="spoken" role="relatore" nationality="Spain" birth_date="24-07-1961" birth_place="Sevilla" p_group="Group of the European People's Party (Christian Democrats)" m_state="ES">
      <p sl="es">Signor Presidente, ho chiesto la parola per rammentarvi dell’importanza della votazione odierna per inviare al Consiglio un messaggio chiaro, rivolto ai paesi che non si sono ancora dotati della sicurezza in questo campo. Ritengo che oggi abbiamo la possibilità di difendere le vittime e garantire che possano vivere senza timore e in libertà. È molto importante non solo per le donne, ma anche per gli uomini, i bambini, le vittime del terrorismo, le vittime della criminalità organizzata, le vittime della tratta delle donne e le vittime in generale.</p>
    </intervention>
    <intervention id="2-154" speaker_id="96990" name="Carmen ROMERO LÓPEZ" is_mep="True" mode="spoken" role="relatore" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, siamo due relatori. Vorrei solo rammentare ai ministri liberali dell’Unione europea che al momento è anche molto importante che la relazione venga avallata per difendere i diritti fondamentali delle donne. È tutto nelle mani di un ministro liberale, ma anche degli altri governi che finora non hanno sottoscritto il documento. Vedremo se adesso appoggeranno quest’iniziativa.</p>
    </intervention>
  </section>
  <section id="creitem29" title="9.20. Tratta di esseri umani (A7-0348/2010, Edit Bauer) (votazione)"/>
  <section id="creitem30" title="9.21. Accordo di riammissione delle persone in posizione irregolare UE-Georgia (A7-0346/2010, Nathalie Griesbeck) (votazione)"/>
  <section id="creitem31" title="9.22. Coesione territoriale, sociale ed economica (A7-0309/2010, Petru Constantin Luhan) (votazione)">
    <intervention id="2-158" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Con questo si conclude la votazione.</p>
    </intervention>
  </section>
  <section id="creitem32" title="10. Dichiarazioni di voto">
    <intervention id="2-160" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Passiamo ora alle dichiarazioni di voto.</p>
    </intervention>
    <intervention id="2-163" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, non è la prima volta in quest’Aula che mi capita di avere la sensazione di essere precipitato in una falla della continuità spaziotemporale, una sorta di deviazione o tunnel che mi ha riportato indietro nel tempo, negli anni settanta. Rieccoci di nuovo in un mondo in cui lo Stato monopolizza l’industria, le politiche dei prezzi e del reddito, le ore di lavoro limitate e le sovvenzioni alle aziende poco redditizie.</p>
      <p sl="en">Non posso far altro che leggere ad alta voce l’elenco delle votazioni su cui ci siamo espressi oggi: sovvenzioni a SI/Mura in Slovenia, alla Heidelberger Druckmaschinen AG in Germania, all’industria automobilistica di Wielkopolskie in Polonia, al commercio al dettaglio di Aragona in Spagna, al settore tessile della Comunidad Valenciana in Spagna, alla fabbricazione di prodotti in pietra naturale nella Comunidad Valenciana in Spagna, a Lear in Spagna, e a H. Cegielski-Poznań in Polonia. Negli anni settanta parlavamo di scelta dei vincenti. Qui invece non stiamo facendo altro che scegliere perdenti. Costringiamo l’UE a sborsare fondi per aziende per le quali il libero mercato ha già decretato il fallimento.</p>
      <p sl="en">Perché lo stiamo facendo? Perché l’UE è diventata un sistema di ridistribuzione delle ricchezze a gruppi di clienti preferenziali. Signor Presidente, sa bene quanto me che sono tutte sciocchezze. Lei è stato un leader conservatore di notevole successo in Catalogna. Comprende l’importanza della libertà dei popoli e dei mercati, e lo stesso vale anche per i nostri elettori. Le risorse si stanno esaurendo. Stiamo per arrivare al punto in cui, per usare la straordinaria metafora di George Orwell, il popolo si scrollerà di dosso il sistema come un cavallo si scrolla di dosso le mosche.</p>
    </intervention>
    <intervention id="2-165" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, oggi il Parlamento europeo ha assunto una posizione forte votando a favore di una cooperazione più stretta tra l’Unione europea e il Caucaso meridionale. Il Caucaso meridionale e la Georgia sono regioni strategicamente importanti per l’UE. Il mio paese, la Lituania, ha sempre intrattenuto un rapporto speciale con la Georgia. L’abbiamo sostenuta nei momenti più difficili e non semplicemente a livello statale, come governo. C’è sempre stato un sostegno pubblico enorme per questo paese. Ritengo che l’intera Unione europea desideri che la Georgia entri a far parte della famiglia delle nazioni europee. Questo paese ha compiuto sforzi ingenti per far parte dell’Europa e pertanto va valutato di conseguenza. Le agevolazioni nel campo dei visti contribuiranno a garantire la mobilità delle persone, la loro cooperazione e, al contempo, i legami sia economici sia culturali. Vorrei pertanto porgere il mio più caloroso benvenuto alla Georgia e al suo popolo con la decisione adottata oggi in seno al Parlamento europeo. L’UE ha trasmesso loro un messaggio in cui afferma di attendersi che questo popolo aderisca all’Unione europea.</p>
    </intervention>
    <intervention id="2-167" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, non possiamo permettere che la somma enorme che investiamo nella politica di coesione vada sprecata o sperperata. Pertanto, è essenziale migliorare il modo in cui vengono gestiti i fondi, e anche assicurarsi che vengano spesi in maniera più efficace. Le autorità locali, le più consapevoli delle esigenze della loro regione, svolgono un ruolo cruciale in tal senso. Andrebbe prestata attenzione anche alle aree transfrontaliere, per facilitare la loro integrazione. Al fine di garantire una cooperazione verticale e orizzontale adeguata, occorre snellire le procedure e investire più fondi nella formazione degli specialisti all’interno degli organi preposti all’attuazione nei singoli Stati membri. Dobbiamo inoltre appoggiare la modernizzazione e la diffusione del sistema informatico, che garantirà a tutti i beneficiari un accesso semplice e paritario alle informazioni.</p>
    </intervention>
    <intervention id="2-168" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, concordo con la relatrice di procedere in direzione di una governance multilivello, per un migliore coinvolgimento delle autorità subnazionali nella definizione delle politiche di sviluppo, soprattutto nelle aree a obiettivo convergenza, interessate ad accrescere la loro capacità di adeguarsi alle aree dei paesi membri e competere sul mercato globale.</p>
      <p sl="it">Per ottenere maggiori effetti delle politiche di sviluppo regionale occorre coinvolgere chi conosce il proprio territorio e ne può divenire attore dello sviluppo: ecco il legame tra la governance multilivello e la coesione territoriale evidenziata dalla relatrice.</p>
      <p sl="it">Per la semplificazione delle norme, più snella è la pressione esercitata dalla burocrazia e maggiore diviene il grado di accelerazione e di qualità degli investimenti europei per lo sviluppo della regione. Una maggiore assistenza fornita alle autorità di gestione da parte della Commissione contribuirebbe a ridurre al minimo gli errori registrati nel passato nei controlli di primo livello.</p>
    </intervention>
    <intervention id="2-169" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signor Presidente, la controllabilità e l’efficienza della politica regionale contribuiscono alla sicurezza dello stato economico e sociale dei cittadini dell’UE. Ho votato a favore del percorso sulla sana gestione prospettato dal Parlamento perché convengo che la chiave per realizzare il progresso nei nostri paesi risieda in una cooperazione regionale più stretta. Pertanto, è opportuno esortare gli Stati membri a sfruttare meglio le forme disponibili di cooperazione attraverso i confini regionali. La governance multilivello prioritaria è esattamente lo strumento che serve per aiutare le autorità regionali e i settori pubblico e privato a trovare un punto di contatto.</p>
      <p sl="hu">L’idea formulata a proposito dell’attuazione, secondo cui anche le autorità regionali e locali devono essere coinvolte nell’elaborazione delle politiche, merita anch’essa il nostro sostegno. L’ampio numero di partecipanti coinvolti nella politica a livello comunitario, nazionale, regionale e locale, dà adito sia a opportunità, sia a incertezze. Il quadro istituito dall’UE deve garantire un equilibrio adeguato tra le due.</p>
    </intervention>
    <intervention id="2-170" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, vorrei innanzi tutto ringraziare la relatrice, onorevole Mǎnescu, per il lavoro eccellente. È molto importante precisare che la politica regionale necessita di una sana gestione. A mio parere, la buona governance prende essenzialmente le mosse dai principi dell’equità e dell’imparzialità. Dobbiamo considerare l’Unione europea un’entità indivisibile e non limitarci a effettuare una cernita e a sostenere solamente determinate aree. Dobbiamo promuovere in maniera imparziale lo sviluppo nell’Europa nel suo complesso e garantire che ciò sia possibile ora e in futuro mediante gli strumenti della politica regionale.</p>
      <p sl="fi">Un’altra fonte di preoccupazione per me è il fatto che venga considerato solamente il PIL tra i criteri che determinano la politica e i finanziamenti regionali. Non è un criterio di per sé sostenibile, in quanto esamineremo anche molte regioni remote nell’UE, e per tale ragione è importante inserire anche i concetti di aree poco popolate e di lunghe distanze.</p>
      <p sl="fi">Quando parliamo di buona governance nella politica regionale comunitaria, intendiamo soprattutto una governance equa e imparziale.</p>
    </intervention>
    <intervention id="2-172" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la questione dell’immigrazione è molto attuale in tutta l’Unione europea. Per tale motivo, è importante istituire una rete di funzionari di collegamento. Dobbiamo anche cercare di agire in maniera tale da guardare a tali questioni con una maggiore obiettività in Europa.</p>
      <p sl="fi">Di recente sono tuttavia venuti alla luce alcuni esempi preoccupanti che denunciano il nostro fallimento sotto alcuni aspetti della politica di immigrazione. Determinate persone che sono giunte in Europa e vi si sono stabilite non si sono dimostrate pronte ad accettare i valori europei fondamentali. Ma noi, in qualità di europei, dobbiamo analogamente assicurare che tali valori chiave, su cui si fonda l’Unione europea nel suo complesso, vengano rispettati e accolti. Tra questi figurano la democrazia, i diritti umani e la libertà di opinione. Sono proprio questi i valori che dobbiamo difendere con convinzione.</p>
      <p sl="fi">Per tale motivo, oltre alla creazione di una rete di funzionari di collegamento, è anche importante stabilire codici etici e di valori a cui tale rete si ispiri al momento di elaborare una politica per l’immigrazione. È importante che gli immigrati si possano integrare e accettino i valori europei fondamentali quando risiedono nell’Unione europea.</p>
    </intervention>
    <intervention id="2-174" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">Signor Presidente, vorrei soffermarmi sulla votazione circa l’ordine di protezione europeo, perché personalmente considero questo strumento di importanza cruciale. Non fatico a immaginare la posizione delle donne, a cui si applicherebbe sostanzialmente quest’ordine, che adesso si trovano in situazioni in cui vengono letteralmente perseguitate, desiderano trasferirsi altrove e necessitano di protezione. Per questo motivo, temo che il testo su cui abbiamo votato non si fondi su una base giuridica affidabile. Sono tuttavia fermamente convinta che il testo si possa modificare, e ritengo che quest’idea innegabilmente eccellente verrà tradotta interamente in realtà. Ma in questo momento ho preferito astenermi dalla votazione per le suddette ragioni.</p>
    </intervention>
    <intervention id="2-175" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="en">Signor Presidente, volevo solo precisare che la mia postazione di voto non funzionava durante la votazione sull’ordine di protezione europeo, ma mi sarei espresso a favore, perché si tratta di una questione molto importante e sarebbe stato auspicabile che il Parlamento adottasse oggi stesso l’ordine di protezione europeo.</p>
      <p sl="en">Questa legislazione è essenziale per l’Europa. Il mutuo riconoscimento delle sentenze e delle decisioni dei giudici è fondamentale in uno spazio di libertà, sicurezza e giustizia. Per impedire che venga commesso un reato, o un nuovo reato, ai danni di una persona protetta, lo Stato di esecuzione può ora contare su una base giuridica per riconoscere una decisione precedentemente adottata in un altro paese membro.</p>
      <p sl="en">Questa legislazione è essenziale per la prevenzione della violenza contro le donne e per le altre vittime della violenza. È un passo essenziale e importante per consentire alle vittime di risiedere o di rimanere dovunque desiderino nell’UE e di godere pertanto della libertà di circolazione.</p>
    </intervention>
    <intervention id="2-177" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, la tratta di esseri umani è una questione molto seria. Dal 2008 nella mia circoscrizione elettorale dell’Irlanda del Nord sono state salvate 35 persone dallo sfruttamento, 25 delle quali nel 2009. Tuttavia, nessuno è mai stato condannato per il reato di tratta di esseri umani. Si tratta di una forma di schiavitù moderna, un reato grave e una violazione dei diritti umani fondamentali delle persone. Di fatto, molte delle donne vittima di traffici o salvate in Irlanda del Nord provengono dall’Estremo Oriente e arrivano qui per mano delle bande criminali organizzate, che percepiscono enormi profitti e sfruttano le persone sia per il lavoro forzato sia per la prostituzione.</p>
      <p sl="en">Pur riconoscendo i molti aspetti validi della relazione e ritenendo che sia un’area in cui si possa realizzare una stretta cooperazione tra le forze di polizia nazionali – e di fatto le forze dell’ordine dell’Irlanda del Nord sono leader in tal senso – mi sono astenuta dalla votazione, in quanto ritengo che la fissazione di tariffe minime debba essere di competenza esclusiva dei paesi membri.</p>
    </intervention>
    <intervention id="2-178" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, oggigiorno la tratta di esseri umani rappresenta una delle problematiche più ingenti e cruciali e una delle minacce più gravi che l’Unione europea si trova a dover affrontare. Occorre riconoscere il problema e ammetterne l’esistenza, anche se spesso ci nascondiamo dietro l’illusione di averlo già risolto. Purtroppo non è così. Dobbiamo garantire che i diritti fondamentali di ogni persona diventino realtà.</p>
      <p sl="fi">L’espressione “tratta di esseri umani” è impropria, in quanto non c’è nulla di umano in questi traffici. Si tratta di un giro d’affari raccapricciante, in cui le persone vengono derubate dell’occasione unica della loro vita e della loro dignità. Le donne e i bambini sono un gruppo particolarmente a rischio. La prostituzione e il commercio degli organi sono gli esempi più eclatanti.</p>
      <p sl="fi">Vorrei esortare l’Unione europea a cominciare veramente ad agire – non solo a parlare, ma ad agire – per porre fine alla tratta di esseri umani nell’Unione europea, utilizzando questa relazione come punto di riferimento. Dobbiamo intervenire per combattere adeguatamente questo fenomeno ricorrendo alle sanzioni, in modo da garantire a ogni individuo la possibilità di preservare la propria dignità e di condurre una vita dignitosa.</p>
    </intervention>
    <intervention id="2-179" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, ho appoggiato la direttiva, in quanto la tratta di esseri umani è un esempio di negazione della libertà nel senso più ampio del termine.</p>
      <p sl="sk">Sono lieta che la nuova direttiva obblighi gli Stati a migliorare la legislazione al fine di combattere con efficacia questo reato, ma vorrei anche precisare che prima delle azioni penali contro i trafficanti ci dovrebbe essere una condanna a livello comunitario dello sfruttamento. In ogni forma di commercio è presente un acquirente, e in questo caso si tratta spesso di persone provenienti dai ricchi paesi democratici, potrebbero addirittura essere i nostri vicini. La relazione pone l’accento sulle vittime, ma dobbiamo fare di più, dobbiamo aprire gli occhi e osservare quello che accade attorno a noi, per impedire che le persone che non vedono una via d’uscita dalla povertà non diventino delle vittime.</p>
      <p sl="sk">Dobbiamo concentrarci sull’istruzione dei bambini e dei giovani, dobbiamo informare genitori e docenti, e dobbiamo parlarne sui media, visto che la forma più efficace di prevenzione è l’assenza di domanda.</p>
    </intervention>
    <intervention id="2-180" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, avevo chiesto la parola per una dichiarazione di voto sulla prevenzione e la repressione della tratta degli esseri umani.</p>
      <p sl="it">Ho votato ovviamente a favore della relazione Bauer perché la lotta alla tratta degli esseri umani è e deve rimanere una nostra priorità. Questo fenomeno ha assunto proporzioni tali da potersi definire come una nuova forma di schiavitù. La parte più debole della società, la donna e i bambini, vengono portati in altri paesi e sfruttati attraverso le più infami forme di prostituzione, schiavitù e pornografia.</p>
      <p sl="it">Questo fenomeno coinvolge ogni anno un milione di vittime in tutto il mondo, 500 000 solo in Europa. Chi approfitta di questo fenomeno compie un atto criminale, finanzia la tratta degli esseri umani e usa le persone come merce di scambio.</p>
      <p sl="it">Come sottolineato dalla relazione, occorre realizzare azioni nei paesi da cui provengono e in cui vengono trasferite le vittime di questa tratta. La soluzione potrà essere trovata solo attraverso uno sforzo comune, svolgendo un'opera di sensibilizzazione collettiva e sostenendo e assistendo le vittime, ma soprattutto, lottando contro le cause profonde del fenomeno in modo da aiutare i paesi coinvolti a sviluppare un'adeguata legislazione per contrastare ogni forma di schiavitù.</p>
    </intervention>
    <intervention id="2-182" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, sono lieto che oggi in Parlamento si sia parlato non soltanto dell’accordo tra Unione europea e Georgia concernente l’agevolazione nell’emissione dei visti, ma anche dell’accordo tra Unione europea e Georgia sulla riammissione delle persone in posizione irregolare.</p>
      <p sl="de">A tale proposito, è importante non limitarsi a trattare le cose piacevoli della vita, bensì anche le questioni serie, e auspico che, magari tra un anno, riceveremo come Parlamento una relazione intermedia sull’attuazione di questo accordo tra Unione europea e Georgia e soprattutto sul suo eventuale successo. Desidererei inoltre che la prossima volta il Parlamento europeo venisse coinvolto maggiormente nelle discussioni iniziali.</p>
    </intervention>
    <intervention id="2-184" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Signor Presidente, vorrei chiarire perché io e il mio gruppo ci siamo astenuti dalla votazione sulla capacità di risposta rapida dell’UE. Negli ultimi anni, il moltiplicarsi delle catastrofi ingenti fuori dai confini dell’UE ha sollecitato molteplici esortazioni a migliorare l’efficacia della capacità di risposta ai disastri dell’Unione. Pur convenendo con molti dei punti eccellenti delineati nella relazione, non posso appoggiare la richiesta dell’istituzione di una nuova forza di protezione civile comunitaria.</p>
      <p sl="en">Pur appoggiando coloro che auspicano dall’UE il coordinamento della propria risposta alle catastrofi umanitarie con quella della comunità più ampia degli addetti allo sviluppo, posso accogliere con favore tali sviluppi solamente quando si verificano in seno a meccanismi già esistenti, quali il meccanismo comunitario per la protezione civile. Benché sia estremamente importante che l’UE risponda efficacemente alle catastrofi umanitarie, è altrettanto essenziale che non siamo noi gli unici a intervenire.</p>
      <p sl="en">Oltre a concentrarci sul miglioramento della risposta da parte dell’UE, dobbiamo anche privilegiare il rafforzamento della capacità dei paesi e regioni in via di sviluppo e della capacità subregionale della zona colpita, in modo da intervenire insieme come comunità internazionale. Altrimenti, ci addosseremmo il lavoro più arduo mentre gli altri stanno a guardare.</p>
    </intervention>
    <intervention id="2-186" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, molti cittadini comunitari non si rendono ancora conto dell’importanza della politica di coesione per lo sviluppo non soltanto delle singole regioni, ma anche dei paesi nel loro complesso. Il suo compito consiste nel creare condizioni di parità per le regioni dell’Unione europea. Di conseguenza, le popolazioni di regioni meno privilegiate con condizioni agricole difficili e un accesso scadente alle comunicazioni beneficiano dello stesso livello di accesso ai servizi sociali, di istruzione, di trasporto e di energie dei cittadini di aree dotate di condizioni sociali ed economiche migliori. L’idea di coesione è pertanto un concetto la cui portata non può essere sopravvalutata.</p>
      <p sl="pl">Dobbiamo pertanto sostenere tutte le misure tese a promuovere un impiego più oculato delle risorse stanziate dai Fondi strutturali e sfruttare il meglio il ruolo di integrazione di tale politica, tanto più che gli effetti delle misure della politica di coesione vengono percepiti soprattutto a livello locale e, pertanto, in larga misura anche nelle aree rurali. Sono queste le ragioni per cui ho votato a favore della relazione.</p>
    </intervention>
    <intervention id="2-187" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signor Presidente, vorrei intervenire sulla relazione Luhan, che è anche l’ultimo punto della discussione odierna.</p>
      <p sl="sk">La competitività e la coesione sono elementi che si complementano e sostengono a vicenda. La competitività dell’UE nel suo complesso può tuttavia essere garantita solo se la crescita economica è autenticamente sostenibile. Molti investimenti cofinanziati dai Fondi strutturali hanno dimostrato la loro validità, e a tale proposito vorrei sottolineare il miglioramento delle infrastrutture, in quanto ha contribuito ad attirare gli investimenti esteri in molte regioni, contribuendo allo sviluppo economico. Tuttavia, anche la politica di coesione ha dimostrato di essere irrinunciabile in un periodo di crisi finanziaria, in quanto è uno strumento efficace per rispondere con flessibilità alle nuove sfide socioeconomiche.</p>
      <p sl="sk">Concordo inoltre con il relatore quando afferma che la competitività economica delle regioni comunitarie è strettamente connessa al livello medio di occupazione, all’istruzione e alle qualifiche dei lavoratori, alla sicurezza sociale e all’accesso ai pubblici servizi, poiché il sostegno alla coesione sociale è d’importanza cruciale per la competitività regionale nel suo complesso, persino su scala globale.</p>
    </intervention>
    <intervention id="2-996" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mi sono espresso a favore della relazione sulla mobilizzazione del Fondo di solidarietà dell’Unione europea (inondazioni sull’isola di Madeira, Portogallo, e la tempesta in Francia). Il Portogallo ha fatto domanda di assistenza da parte del Fondo di solidarietà dopo che precipitazioni insolite e anormali sull’isola di Madeira nel febbraio 2010 avevano causato frane e inondazioni, provocando gravi danni alle infrastrutture pubbliche e private, alle aziende e all’agricoltura. Le autorità portoghesi hanno stimato ufficialmente che i danni causati dalle inondazioni a Madeira sono pari a 1,08 miliardi di euro. Il contributo del Fondo di solidarietà si aggira intorno ai 31 milioni di euro. Io sono stato personalmente a Madeira e ho constatato la necessità che questo fondo sia più flessibile e generoso nel proprio sostegno, in particolare per le regioni più remote e per le isole, che sono spesso colpite dal maltempo.</p>
    </intervention>
    <intervention id="2-995" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Sulla base della relazione del mio stimato collega tedesco, onorevole Böge, ho votato a favore della proposta di decisione del Parlamento europeo e del Consiglio sulla mobilizzazione del Fondo di solidarietà dell’Unione europea per un ordine di 67 milioni di euro per aiutare Madeira (Portogallo), colpita dalle frane e dalle inondazioni, e per sostenere la Francia, interessata dalle inondazioni innescate dalla tempesta Xynthia nel febbraio 2010. Faccio presente che la somma rappresenta il 2,7 per cento dei danni diretti complessivi, stimati a 2,5 miliardi di euro. Si tratta naturalmente di una somma consistente di finanziamento, ma visto che rappresenta una quota relativamente minima dei danni complessivi (il 2,7 per cento), non posso fare a meno di chiedermi se non sia opportuno che l’Unione europea utilizzi questo fondo per finanziare una forza europea di protezione civile che potrebbe prestare immediatamente soccorso alle vittime dei disastri e gestire situazioni estremamente gravi che esulano dalle capacità delle forze nazionali. Tale forza non sarebbe eccessivamente costosa, in quanto inizialmente si occuperebbe di coordinare le forze nazionali esistenti di protezione civile. Inoltre, potrebbe anche essere impiegata per le missioni all’estero (ad esempio Haiti).</p>
    </intervention>
    <intervention id="2-190" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Accolgo con favore l’adozione della relazione che conferisce al Portogallo 31 255 790 euro del Fondo di solidarietà dell’Unione europea in seguito alle inondazioni che hanno colpito Madeira lo scorso febbraio. Le piogge torrenziali che sono cadute sull’isola di Madeira hanno causato il caos e danni materiali estremi, con frane, crollo di ponti, autostrade chiuse, abitazioni e automobili travolte dalle acque.</p>
      <p sl="pt">Il bilancio del disastro che ha colpito Madeira è stato di quarantadue vittime e 13 dispersi. Oggi il Parlamento europeo riunito a Strasburgo ha assistito a una dimostrazione autentica di solidarietà europea, uno dei valori più importanti del progetto europeo e che merita di essere posto in primo piano.</p>
    </intervention>
    <intervention id="2-994" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della relazione perché concordo sul fatto che, nel quadro del bilancio generale dell’Unione europea per l’esercizio finanziario 2010, andrebbe mobilitato il Fondo di solidarietà dell’Unione europea per erogare la somma di 66 891 540 euro in stanziamenti di impegno e di pagamento, per rispondere alla domanda presentata dal Portogallo di intervenire in risposta a una catastrofe causata dalle frane e dalle inondazioni che hanno colpito l’isola di Madeira e anche alla domanda della Francia riguardo al disastro causato dalla tempesta Xynthia.</p>
    </intervention>
    <intervention id="2-993" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sono naturalmente favorevole alla mobilizzazione del Fondo di solidarietà per aiutare le vittime della tragedia che si è abbattuta su Madeira in seguito a precipitazioni anomale. Mi congratulo col mio collega, onorevole Teixeira, per gli sforzi competenti e incessanti da lui compiuti per sensibilizzare le istituzioni europee e stabilire una base per il necessario sostegno. Ribadisco la mia ferma convinzione che le procedure vadano semplificate per mobilizzare più rapidamente il Fondo di solidarietà in futuro. Gli aiuti per le emergenze che giungono sul posto troppo tardi intaccano l’immagine di efficienza dell’Unione e compromettono il sentimento di solidarietà europea.</p>
    </intervention>
    <intervention id="2-992" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Il Portogallo ha fatto domanda di assistenza da parte del Fondo di solidarietà dopo che precipitazioni insolite e anormali sull’isola di Madeira nel febbraio 2010 avevano causato frane e inondazioni, provocando gravi danni alle infrastrutture pubbliche e private, alle aziende e all’agricoltura. Le autorità portoghesi, unitamente al governo regionale di Madeira, hanno stimato i danni diretti complessivi a 1,08 miliardi di euro, equivalenti allo 0,68 per cento del reddito nazionale lordo portoghese. Le inondazioni hanno causato danni considerevoli a molte abitazioni, fattorie, strade e condutture idriche. Gli aiuti finanziari sbloccati attraverso il fondo consentiranno alle autorità portoghesi, e in particolare al governo regionale di Madeira, di recuperare parte delle spese da loro sostenute per rispondere all’emergenza. Ho votato complessivamente a favore della relazione per un senso di responsabilità e un impegno ad evitare eccessivi ritardi nella mobilizzazione di aiuti finanziari per le regioni del Portogallo e della Francia che sono state colpite da catastrofi naturali.</p>
    </intervention>
    <intervention id="2-991" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Dieci mesi dopo che la tempesta Xynthia ha colpito la costa francese, provocando 53 vittime, 80 feriti e danni materiali ingenti, il Parlamento ha adottato un emendamento al bilancio per mobilizzare il Fondo europeo di solidarietà per un totale di 35,6 milioni di euro. A parte il processo di ricostruzione, quante altre tragedie dovranno ancora verificarsi prima che si giunga finalmente ad adottare un approccio comunitario alla prevenzione dei disastri naturali? Le catastrofi naturali e quelle di matrice umana stanno diventando sempre più frequenti, per questo dobbiamo garantire una migliore efficacia e un più stretto coordinamento delle misure nazionali, nonché una maggiore flessibilità delle misure europee. Vorrei anche precisare che dal 2006 abbiamo sul tavolo una relazione dell’onorevole Barnier sull’istituzione di una forza di reazione rapida per rispondere alle catastrofi naturali: che cosa ci impedisce di adottarla? Cosa ci impedisce di usarla?</p>
    </intervention>
    <intervention id="2-990" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione, il che significa che per far fronte ai danni causati dalle ingenti inondazioni che hanno colpito il Portogallo e dalla tempesta Xynthia del 2010 è ora possibile mobilitare il Fondo di solidarietà europeo, a dimostrazione dei forti legami che sussistono tra gli Stati membri dell’Unione e dell’importanza del prestare soccorso alle regioni colpite dai disastri naturali. Sono lieta che siano stati erogati più di 35 milioni di euro del Fondo di solidarietà per riparare ai danni ingenti causati da Xynthia in alcune aree costiere, tra cui Charente-Maritime, Vendée e la Côtes-d’Armor.</p>
    </intervention>
    <intervention id="2-191" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Commissione propone di mobilitare il Fondo di solidarietà per erogare una somma complessiva di 66 891 540 euro a favore del Portogallo e della Francia: 31 255 790 euro per il Portogallo e 35 635 750 per la Francia. Il Portogallo ha fatto domanda di assistenza in seguito a una tempesta che si è abbattuta su Madeira nel febbraio 2010, che ha causato danni gravi alle infrastrutture pubbliche e private, alle imprese e alle aziende agricole. La Francia, da parte sua, ha richiesto assistenza al Fondo di solidarietà in seguito alla tempesta Xynthia che, sempre nello stesso mese, ha colpito gran parte del paese, mietendo 53 vittime, causando 80 feriti e provocando danni considerevoli a chiuse e dighe, a infrastrutture pubbliche e private, alla rete stradale e ferroviaria, alle aziende agricole e alle imprese.</p>
      <p sl="pt">Pur essendo pienamente favorevole a tale mobilizzazione, non da ultimo per la sua importanza per la regione autonoma di Madeira, mi vedo costretto a esprimere la mia delusione per il fatto che gli aiuti vengono messi a disposizione soltanto a dicembre, 10 mesi dopo che tale catastrofe ha colpito la costa francese e l’isola di Madeira. Dobbiamo urgentemente individuare metodi più rapidi per far funzionare la procedura del Fondo di solidarietà e dobbiamo impegnarci in tal senso.</p>
    </intervention>
    <intervention id="2-192" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Abbiamo naturalmente votato a favore della relazione, che propone la mobilizzazione del Fondo di solidarietà per porre rimedio agli enormi danni verificatisi sull’isola di Madeira in seguito alla tempesta che ha colpito la regione nel febbraio 2010. Vorremmo ciononostante ribadire alcune osservazioni.</p>
      <p sl="pt">In base al regolamento che disciplina il Fondo di solidarietà, “in occasione di gravi catastrofi, la Comunità dovrebbe dimostrare la propria solidarietà alla popolazione delle regioni colpite apportando un sostegno finanziario per contribuire a ripristinare rapidamente condizioni di vita normale in tutte le regioni sinistrate”. Il regolamento sancisce inoltre che tale strumento dovrebbe consentire alla Comunità “di intervenire in maniera urgente ed efficace al fine di contribuire, nel minor tempo possibile, a mobilitare i servizi di soccorso destinati a soddisfare le necessità immediate della popolazione e a ricostruire a breve termine le principali infrastrutture distrutte”.</p>
      <p sl="pt">Tuttavia, le norme e procedure coinvolte nella mobilizzazione del fondo hanno già dimostrato che tale principio dell’aiuto tempestivo delle popolazioni colpite non viene osservato nella prassi. In questo caso, l’Assemblea sta votando per mobilizzare il fondo a ben 10 mesi di distanza dal disastro. Per questo abbiamo sostenuto – e continuiamo a farlo anche adesso – che occorre rivedere le norme di mobilizzazione del fondo per consentire uno sblocco delle risorse più flessibile e tempestivo e per accorciare il tempo che intercorre tra il disastro e la messa a disposizione dei fondi.</p>
    </intervention>
    <intervention id="2-193" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">A mio parere, il Fondo di solidarietà dell’UE, al pari del Fondo di adeguamento alla globalizzazione, rappresenta uno degli strumenti di bilancio che conferiscono maggiore concretezza al valore della “solidarietà” che noi del gruppo dell’Alleanza Progressista di Socialisti e Democratici al Parlamento Europeo ci impegniamo a promuovere contestualmente alla redazione delle politiche comunitarie. Il 27 e 28 febbraio 2010, la tempesta Xynthia ha ucciso 53 persone e ne ha ferite circa 80 a Vendée e Charente-Maritime. È stata un’esperienza veramente traumatica per la regione e la nazione, e il suo impatto psicologico ed economico si fa ancora sentire a 10 mesi di distanza. A partire dalla sessione plenaria di marzo 2010, il Parlamento si è mosso e ha adottato ad ampia maggioranza una risoluzione che chiedeva che il fondo venisse impiegato per fornire assistenza alle vittime.</p>
      <p sl="fr">La votazione odierna, che ha confermato la mobilizzazione di 35,6 milioni di euro per queste voci, oltre a 31,2 milioni per il Portogallo, che a Madeira è stato colpito dalle inondazioni causate da questa tempesta, è un esempio di questo desiderio condiviso di dare prova di solidarietà autentica tra i cittadini europei. È questa l’Europa che desideriamo costruire, un’Europa vicina ai cittadini, attenta alle problematiche che li affliggono, e capace di gestirle collettivamente.</p>
    </intervention>
    <intervention id="2-194" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della mobilitazione del Fondo europeo di solidarietà. Ritengo, infatti, che esso sia uno strumento prezioso, che consente all'Unione europea di dimostrare la propria solidarietà alle popolazioni delle regioni colpite da catastrofi naturali, apportando un sostegno finanziario per contribuire a ripristinare rapidamente condizioni di vita normale. La votazione odierna riguardava due richieste di intervento. La prima presentata dal Portogallo, in seguito alle precipitazioni anomale sull'isola di Madeira che hanno causato frane e gravi inondazioni, provocando danni alle infrastrutture pubbliche e private, alle aziende e all'agricoltura.</p>
      <p sl="it">La seconda richiesta di mobilitazione è stata presentata dalla Francia, per la tempesta Xynthia, che ha provocato la morte di 53 persone, ha inondato vaste aree, comprese le zone residenziali, e causato danni gravi a dighe e sbarramenti, a infrastrutture pubbliche e private, alla rete stradale e ferroviaria, all'agricoltura e alle aziende. Aggiungo, infine, che il Fondo è stato mobilitato per 31 255 790 euro per l'alluvione di Madeira e per 35 635 750 euro per la tempesta Xynthia, per un importo totale complessivo pari a 66 891 540 euro.</p>
    </intervention>
    <intervention id="2-989" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la relazione che eroga 31 milioni di euro al Portogallo e 35 milioni di euro alla Francia dal Fondo di solidarietà dell’UE. Si tratta di un gesto di aiuto importante dopo le inondazioni e le frane di febbraio in Portogallo e la devastazione causata dalla tempesta Xynthia sulla costa atlantica della Francia.</p>
    </intervention>
    <intervention id="2-988" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della mobilizzazione del Fondo di solidarietà dell’Unione europea a favore delle aree colpite dalle inondazioni in Portogallo e delle regioni francesi interessate dalla tempesta Xynthia nel febbraio 2010. Le regioni costiere dell’Atlantico sono state le più colpite, con l’inondazione di superfici estese, tra cui diverse aree residenziali, con danni gravi di natura umana e materiale. La votazione di oggi risponde alla richiesta avanzata dalle autorità francesi per il conferimento a queste regioni di aiuti finanziari europei, tra le altre cose, per una “catastrofe straordinaria, principalmente di origine naturale, che abbia colpito la maggior parte della popolazione, con profonde e durevoli ripercussioni sulle condizioni di vita dei cittadini e sulla stabilità economica della regione stessa”. Degli stimati 1 425,43 milioni di euro di danni diretti causati dalla catastrofe, alla Francia verranno riconosciuti 35 635,750 euro. La mobilizzazione del Fondo di solidarietà è l’espressione concreta di un’Europa che è vicina ai suoi cittadini, che è quello che gli stessi si attendono. Le istituzioni europee devono impegnarsi più a fondo per garantire procedure e un’operatività più rapida, giustificate dall’urgenza e dall’entità dei fenomeni naturali.</p>
    </intervention>
    <intervention id="2-195" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Gli aiuti che l’Unione europea ha intenzione di stanziare per Portogallo e Francia in seguito alle tempeste del febbraio del 2010 sono una buona notizia. Tuttavia, è deplorevole che l’UE non intervenga per aiutare i cittadini devastati dalle conseguenze del cambiamento climatico con la stessa sollecitudine dimostrata per il salvataggio delle banche.</p>
    </intervention>
    <intervention id="2-987" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea è uno spazio di solidarietà, e il Fondo europeo di solidarietà ne è parte integrante. Il sostegno del fondo è cruciale per aiutare le aree colpite dalle catastrofi naturali, quali le inondazioni di Madeira (Portogallo) e la tempesta Xynthia in Francia. Dopo aver verificato che entrambe le domande soddisfano i criteri di ammissibilità del regolamento (CE) N. 2012/2002, la Commissione ha proposto di mobilizzare il Fondo di solidarietà per un importo di 31 255 790 euro per il Portogallo (inondazioni di Madeira) e di 35 635 750 euro per la Francia (tempesta Xynthia), per una somma complessiva di 66 891 540 euro che verrà dedotta dal tetto di 1 miliardo di euro in stanziamenti di impegno e di pagamento. Vorrei tuttavia porre l’accento sul ritardo nella mobilizzazione di questo tipo di assistenza. La procedura deve diventare meno burocratica e più snella per rispondere tempestivamente alle catastrofi future.</p>
    </intervention>
    <intervention id="2-986" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Pur essendomi espresso a favore di questa proposta di aiuto, ritengo che sia una misura analgesica e palliativa per le conseguenze del modello capitalistico, e che non rappresenti alcun progresso nella lotta contro le cause originarie della crisi. Concordo con la mobilizzazione delle risorse del Fondo europeo per l’adeguamento alla globalizzazione (FEG) per i cittadini che hanno perso il lavoro a causa dei cambiamenti strutturali intervenuti nei modelli commerciali o come conseguenza diretta dell’attuale crisi economica e finanziaria. Ritengo che la somma pari a oltre 250 milioni di euro che è stata richiesta come assistenza e aiuto aggiuntivo per gli oltre 600 dipendenti olandesi del settore della vendita al dettaglio che sono stati licenziati possa aiutarci a conseguire l’obiettivo ultimo di agevolare la reintegrazione di questi lavoratori nel mercato del lavoro. Ho votato a favore anche perché sono convinto del carattere complementare di tali aiuti rispetto ai sussidi di licenziamento messi a disposizione da tutta la legislazione nazionale e dai contratti collettivi. Pertanto, la mobilizzazione di fondi del FEG non può in ogni caso sostituire le responsabilità legali dei governi e delle imprese nei confronti di chi ha perso il lavoro, né consentire che le stesse vengano eluse.</p>
    </intervention>
    <intervention id="2-985" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">In siffatte circostanze l’assistenza è d’obbligo, per far sentire tutti gli Stati membri dell’UE parte di una famiglia unita. Sarebbe molto meno dispendioso stanziare i fondi dell’Unione europea a favore di progetti in grado di alleviare le conseguenze delle catastrofi naturali. Ad esempio, la costruzione di dighe e di strutture protettive, e gli investimenti nell’informazione pubblica e nelle misure di allerta. Sarebbe inoltre utile, a mio avviso, mettere a punto norme edilizie per le regioni ad alto rischio. Se l’Unione europea si limita a erogare fondi e non si impegna per la prevenzione delle catastrofi naturali, le conseguenze future potrebbero rivelarsi ancor più disastrose.</p>
    </intervention>
    <intervention id="2-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Portogallo ha fatto domanda di assistenza da parte del Fondo di solidarietà dopo che precipitazioni insolite e anormali sull’isola di Madeira nel febbraio 2010 avevano causato frane e inondazioni, provocando gravi danni alle infrastrutture pubbliche e private, alle aziende e all’agricoltura. Le autorità portoghesi hanno stimato i danni diretti complessivi a 1,08 miliardi di euro. La Francia ha richiesto l’assistenza del Fondo di solidarietà dopo che nel febbraio 2010 una superficie estesa del territorio francese è stata colpita dalla tempesta Xynthia, che ha devastato soprattutto la zona della costa atlantica, in particolare Charente-Maritime e Vendée. La tempesta ha mietuto 53 vittime e provocato quasi 80 feriti. Per la zona sinistrata, le autorità francesi hanno stimato che il costo totale dei danni diretti causati dal disastro sia di 1 425,43 milioni di euro.</p>
      <p sl="de">Dopo aver verificato che entrambe le domande soddisfano i criteri di ammissibilità del regolamento (CE) N. 2012/2002, la Commissione ha proposto di mobilizzare il Fondo di solidarietà per un importo di 31 255 790 euro per il Portogallo (inondazioni di Madeira) e di 35 635 750 euro per la Francia (tempesta Xynthia), per una somma complessiva di 66 891 540 euro. Poiché sono state soddisfatte tutte le condizioni per ottenere l’erogazione degli aiuti, ho votato a favore della relazione per dare prova di solidarietà alle vittime dei paesi colpiti.</p>
    </intervention>
    <intervention id="2-197" speaker_id="38596" name="Elisabeth MORIN-CHARTIER" is_mep="True" mode="written" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Mi sono espressa favorevolmente nella votazione del Parlamento europeo, che oggi, giovedì 14 dicembre, ha approvato lo sblocco di 35,6 milioni di euro a favore della Francia, la cui costa atlantica è stata parzialmente devastata dalla tempesta Xynthia dello scorso febbraio. Tali fondi verranno utilizzati per finanziare il ripristino delle infrastrutture danneggiate dal disastro. Quale europarlamentare per le regioni più gravemente sinistrate, accolgo con favore lo stanziamento di questi fondi per porre rimedio ai danni provocati dalla tempesta: sono un vero sollievo per tutte le regioni francesi interessate. la mobilizzazione dimostra che la solidarietà non è una parola vuota per l’Unione europea.</p>
      <p sl="fr">Per concludere, mi preme precisare che la tempesta Xynthia del febbraio 2010 si è abbattuta su una superficie molto vasta del territorio francese, e le aree più colpite sono state Charente-Maritime e Vendée, con 53 morti e 80 feriti. La stima dei danni materiali si aggira attorno ai 1 425,43 milioni di euro. Per riparare ai danni, è stata sbloccata una somma complessiva di 35,6 milioni di euro del Fondo di solidarietà dell’Unione europea.</p>
    </intervention>
    <intervention id="2-984" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Stando alla relazione Böge, sono stati messi a disposizione 66,9 milioni di euro per fronteggiare le conseguenze delle gravi catastrofi naturali che hanno colpito Francia e Portogallo. Ho quindi votato a favore della relazione.</p>
    </intervention>
    <intervention id="2-983" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione perché sono d’accordo col fatto che, nel quadro del bilancio generale dell’Unione europea per l’esercizio finanziario 2010, venga mobilizzato il Fondo europeo di solidarietà per erogare la somma di 66 891 540 euro in stanziamenti di impegno e pagamento per rispondere alle domande presentate da:</p>
      <p sl="pt">Portogallo per mobilizzare il fondo in risposta al disastro causato da frane e inondazioni sull’isola di Madeira, e</p>
      <p sl="pt">Francia per mobilizzare il fondo in risposta alla catastrofe scatenata dalla tempesta Xynthia.</p>
    </intervention>
    <intervention id="2-982" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Accolgo con favore l’adozione di questa relazione che prevede l’assegnazione di 31 255 790 euro al Portogallo per fronteggiare i danni ingenti causati dal disastro che ha colpito l’isola di Madeira nel febbraio 2010. A tale proposito, vorrei sottolineare l’impegno notevole dimostrato dalla delegazione portoghese del Partido Social Democrata , e in particolare il lavoro svolto dall’onorevole Teixeira, decisivo per l’ottenimento del risultato.</p>
    </intervention>
    <intervention id="2-198" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La Commissione propone di mobilizzare il Fondo europeo di solidarietà a favore di Portogallo e Francia ai sensi dell’articolo 26 dell’accordo interistituzionale del 17 maggio 2006 sulla disciplina di bilancio e la sana gestione finanziaria (AII). L’AII consente la mobilizzazione del Fondo di solidarietà per un importo massimo annuale di 1 miliardo di euro. Finora nel 2010 è stata presentata alla Commissione solamente una proposta di mobilizzazione del Fondo, una proposta del 24 settembre 2010 per mobilizzare 13,02 milioni di euro in seguito alle gravi inondazioni che hanno colpito l’Irlanda nel novembre 2009 (COM(2010)0534). Tale proposta e il progetto di bilancio rettificativo corrispondente (DAB No 8/2010) sono ancora in via di adozione da parte dei due organi dell’autorità di bilancio. Parallelamente alla proposta di mobilizzare il Fondo di solidarietà a favore di Portogallo e Francia, la Commissione ha presentato un progetto di bilancio rettificativo (DAB No 9/2010 del 13 ottobre 2010) per inserire gli stanziamenti di impegno e pagamento corrispondenti nel bilancio 2010, come previsto dall’articolo 26 dell’AII.</p>
    </intervention>
    <intervention id="2-981" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il Fondo di solidarietà è stato istituito allo scopo di dimostrare la solidarietà dell’Unione europea nei confronti delle popolazioni delle regioni colpite da catastrofi naturali. Nel febbraio di quest’anno la regione di Madeira, da cui provengo, è stata colpita da una catastrofe causata da frane e inondazioni. In seguito alla tragedia, il Portogallo ha presentato una domanda di mobilizzazione del Fondo di solidarietà per fronteggiare i danni, in particolare il ripristino delle infrastrutture e la ricostruzione delle aree sinistrate.</p>
      <p sl="pt">Anche le autorità francesi hanno presentato una domanda di mobilizzazione del fondo in seguito alla tempesta Xynthia. I danni complessivi causati da entrambe le catastrofi sono stati stimati a 66 891 540 euro, e questa somma verrà mobilizzata a breve, non appena verrà modificato il bilancio rettificativo, procedura necessaria per sbloccare tali fondi. Gli effetti del disastro di febbraio non hanno tardato a farsi sentire, vale a dire danni estesi e gravi a infrastrutture pubbliche e private, alle imprese e alle colture. Tuttavia, malgrado la gravità delle conseguenze della tragedia che ha devastato la regione, gli aiuti europei non sono stati erogati con tempestività. Sono già trascorsi dieci mesi. Poiché constato la necessità di rendere meno lenta la procedura, voto a favore della mobilizzazione del fondo per le regioni colpite e auspico che i fondi vengano sbloccati quanto prima.</p>
    </intervention>
    <intervention id="2-980" speaker_id="28177" name="Bernadette VERGNAUD" is_mep="True" mode="written" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">L’adozione nella plenaria di oggi di un emendamento al bilancio per mobilizzare il Fondo europeo di solidarietà per un ordine di 35,6 milioni di euro sulla scorta di una proposta della Commissione è una buona notizia. La misura risponde alla richiesta avanzata dal governo francese in seguito alla tempesta Xynthia, che ha colpito la costa francese il 27 e 28 febbraio 2010, causando 53 vittime e 80 feriti a Vendée e Charente-Maritime. La procedura è indubbiamente lunga e passibile di miglioramento, ma mi fa piacere che l’Europa stia dando prova di solidarietà, alla luce della tragedia che si è abbattuta sulle vittime. Avevo scritto al Commissario Hahn di appoggiare la richiesta di aiuti del governo francese, e lui ha onorato l’impegno assunto nei miei confronti durante la sua visita a La Rochelle all’inizio di marzo. Il fondo non si esaurisce nell’assistenza finanziaria, pur indispensabile; simboleggia i valori comuni condivisi dal nostro continente.</p>
    </intervention>
    <intervention id="2-979" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Alla luce del parere della commissione per lo sviluppo regionale e della proposta di ridurre gli stanziamenti di pagamento della linea “Progetti energetici per sostenere la ripresa economica – Sistema europeo di reti eoliche in mare” per aiutare i paesi (Portogallo e Francia) colpiti da catastrofi naturali di ingente entità attraverso il Fondo di solidarietà, e tenuto inoltre conto del fatto che tale decisione stabilisce i criteri di base per l’operatività del Fondo di solidarietà, esprimo il mio consenso alla relazione.</p>
    </intervention>
    <intervention id="2-978" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ricordiamo tutti la tempesta Xynthia, che quasi un anno fa si è abbattuta sulla costa di Vendée. Da allora si è dovuto procedere alla ricostruzione dei luoghi travolti dalle acque. Il Fondo di solidarietà dell’UE è lo strumento ideale per sostenere gli sforzi locali. Votando a favore di questo testo, ho contribuito a sbloccare 35 635 750 euro, stanziati non per risarcire i danni subiti dai cittadini, bensì per il ripristino delle infrastrutture. Istituito in seguito alle inondazioni che nel 2002 si erano abbattute su Germania, Austria, Repubblica ceca e Francia, il Fondo di solidarietà serve ad assistere le regioni europee colpite da catastrofi imprevedibili. Il testo provvede inoltre a stanziare una somma analoga alle aree colpite dalle recenti inondazioni in Portogallo.</p>
    </intervention>
    <intervention id="2-977" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sono naturalmente favorevole alla mobilizzazione del Fondo di solidarietà per aiutare le vittime della tragedia che si è abbattuta su Madeira in seguito a precipitazioni anormali. Mi congratulo col mio collega, onorevole Teixeira, per gli sforzi competenti e incessanti da lui compiuti per sensibilizzare le istituzioni europee e stabilire una base per il necessario sostegno. Ribadisco la mia ferma convinzione che le procedure vadano semplificate per mobilizzare più rapidamente il Fondo di solidarietà in futuro. Gli aiuti per le emergenze che giungono sul posto troppo tardi intaccano l’immagine di efficienza dell’Unione e compromettono il sentimento di solidarietà europea.</p>
    </intervention>
    <intervention id="2-976" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Il progetto di bilancio rettificativo 9/2010 ha come unica finalità l’iscrizione formale dell’adeguamento di bilancio derivante dalla mobilizzazione del Fondo di solidarietà dell’Unione europea nel bilancio 2010. Ho già votato a favore di un progetto di relazione parallelo che raccomandava l’approvazione di tale mobilizzazione del Fondo di solidarietà per Portogallo (inondazioni di Madeira) e Francia (tempesta Xynthia), pertanto è per lo stesso senso di responsabilità che mi voglio esprimere a favore della relazione sul bilancio rettificativo per mobilizzare 31 255 790 euro per il Portogallo e 35 635 750 per la Francia, per un totale di 66 891 540 che verranno dedotti dal tetto massimo del fondo.</p>
    </intervention>
    <intervention id="2-200" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Malgrado l’importanza dei progetti di investimento per l’infrastruttura energetica, e soprattutto per l’energia eolica, voto a favore della riduzione delle dotazioni di pagamento dalla rubrica di bilancio 06 04 14 03, cosicché i fondi possano essere riassegnati agli stanziamenti di pagamento di 66 891 540 euro (rubrica 13 06 01) necessari per coprire la mobilizzazione del Fondo di solidarietà dell’UE.</p>
    </intervention>
    <intervention id="2-203" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Contestualmente alla votazione su questo progetto di bilancio rettificativo, che autorizzerà la mobilizzazione del Fondo di solidarietà a favore della popolazione di Madeira e delle regioni francesi colpite dalla tempesta Xynthia – che abbiamo naturalmente appoggiato – è importante porre l’accento su alcuni punti, oltre al ritardo nella mobilizzazione del fondo che abbiamo già citato in precedenza.</p>
      <p sl="pt">La Commissione ritiene che siano stati soddisfatti i criteri di ammissibilità per la mobilizzazione e soprattutto, nel caso di Madeira, quelli relativi alla soglia dei danni. Va tuttavia rilevato che gli aiuti dell’Unione che sono stati testé stanziati coprono solamente il 2,89 per cento dei danni complessivi causati dal disastro. Madeira è una regione ultraperiferica, ed è pertanto soggetta ai vincoli del caso. Inoltre, è impegnata a perseguire gli obiettivi di convergenza (malgrado i cambiamenti deleteri intervenuti in questo campo dall’ultimo allargamento). Si dovrebbe pertanto tener conto di tali caratteristiche peculiari e aumentare il sostegno alla regione, o attraverso il fondo oppure con altre misure.</p>
      <p sl="pt">Di conseguenza, durante la discussione sulle norme del fondo, abbiamo proposto di valutare l’idea di incrementare l’assistenza finanziaria ai paesi di coesione e alle regioni di convergenza introducendo una dimensione imprescindibile di convergenza nella questione dell’assistenza per i danni causati dalle catastrofi naturali. In tal modo ridurremmo anche le disparità tra le varie regioni e Stati membri dell’Unione europea.</p>
    </intervention>
    <intervention id="2-975" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">In un periodo in cui in Europa assistiamo al moltiplicarsi delle catastrofi naturali, l’Unione europea deve essere in grado di erogare aiuti appropriati ai propri Stati membri quando uno di essi viene colpito da un disastro di questa entità. Di conseguenza, in seguito alla tempesta Xynthia, che nel mese di marzo ha colpito le aree costiere di Charente-Maritime e Vendée, e alle inondazioni che hanno sommerso l’isola di Madeira in Portogallo lo scorso febbraio, mi è sembrato naturale approvare la mobilizzazione del Fondo europeo di solidarietà per compensare i danni causati da tali disastri. A mio avviso, il voto testimonia la solidarietà che esiste tra le nazioni europee e che dovrebbe peraltro esistere anche in molte altre aree.</p>
    </intervention>
    <intervention id="2-201" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">In presenza di una catastrofe naturale – e disastri del genere sono in costante ascesa – è d’obbligo che Unione europea eroghi aiuti agli Stati membri e alle regioni che si devono confrontare con gli effetti durevoli di tali tragedie. Il Fondo di solidarietà dell’UE è stato istituito proprio con questa finalità.</p>
      <p sl="pl">Il fondo consente di erogare assistenza finanziaria alle vittime delle aree colpite da “catastrofi naturali di grande entità”, quali l’isola portoghese di Madeira che è stata distrutta dalle inondazioni, o le regioni francesi devastate dalla tempesta Xynthia. Il ricordo delle inondazioni che quest’anno hanno colpito la Polonia e altre regioni europee è ancora fresco, e per questo ho approvato la proposta di concedere aiuti ai paesi sinistrati, in solidarietà con le migliaia di cittadini delle regioni colpite da tali cataclismi devastanti.</p>
    </intervention>
    <intervention id="2-974" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che autorizza lo storno di 66 milioni di euro dal sistema europeo di reti eoliche in mare al Fondo di solidarietà comunitario per aiutare le vittime delle inondazioni in Portogallo e delle tempeste in Francia.</p>
    </intervention>
    <intervention id="2-973" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il progetto rettificativo di bilancio è sensato se si considera la finalità dei fondi mobilizzati attraverso il Fondo di solidarietà per fronteggiare gli effetti delle frane e delle ingenti inondazioni che si sono verificate sull’isola portoghese di Madeira, nonché le ripercussioni della tempesta Xynthia in Francia. Dopo aver verificato che entrambe le domande soddisfano i criteri di ammissibilità del regolamento (CE) N. 2012/2002, la Commissione ha proposto di mobilizzare il Fondo di solidarietà per un importo di 31 255 790 euro per il Portogallo (inondazioni di Madeira) e di 35 635 750 euro per la Francia (tempesta Xynthia), per una somma complessiva di 66 891 540 euro che verrà dedotta dal tetto di 1 miliardo di euro in stanziamenti di impegno e di pagamento. Vorrei tuttavia porre l’accento sul ritardo nella mobilizzazione di questo tipo di assistenza. La procedura deve diventare meno burocratica e più snella per rispondere tempestivamente alle catastrofi future.</p>
    </intervention>
    <intervention id="2-202" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Un incremento del bilancio in un periodo di crisi finanziaria ed economica dovrebbe essere respinto, in linea di principio. In questo caso si tratta tuttavia di un adeguamento per i danni causati in Francia e Portogallo dalla tempesta Xynthia. Gli aiuti e l’assistenza reciproca in caso di catastrofi naturali sono un segnale autentico di solidarietà europea attiva, e vanno pertanto accolti con favore e sostenuti. Per tale ragione, mi sono espresso a favore della relazione.</p>
    </intervention>
    <intervention id="2-972" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">In base alla relazione, occorre accertarsi che i fondi erogati a Portogallo e Francia vengano impiegati per ricostruire le infrastrutture in entrambi in paesi e che vengano utilizzati quale “strumento di rifinanziamento”. Mi sono pertanto espresso a favore del documento. Le popolazioni colpite vanno aiutate e vanno migliorate le loro condizioni di vita e la stabilità economica della regione.</p>
    </intervention>
    <intervention id="2-971" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Appoggio incondizionatamente la mobilizzazione del Fondo di solidarietà UE in risposta alle catastrofi naturali di Francia e Portogallo. Considero il Fondo di solidarietà uno degli strumenti più importanti per costruire l’identità europea e un senso di comunità tra i cittadini comunitari. Nel 2010 la Polonia è stato uno dei paesi a beneficiare di tale fondo, e i media hanno risposto positivamente all’iniziativa. Vorrei sottolineare la necessità di sensibilizzare il pubblico sul Fondo di solidarietà e sugli effetti del suo impiego.</p>
    </intervention>
    <intervention id="2-970" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione perché sono d’accordo col fatto che, nel quadro del bilancio generale dell’Unione europea per l’esercizio finanziario 2010, venga mobilizzato il Fondo europeo di solidarietà per erogare la somma di 66 891 540 euro in stanziamenti di impegno e pagamento per rispondere alle domande presentate da:</p>
      <p sl="pt">Portogallo per mobilizzare il fondo in risposta al disastro causato da frane e inondazioni sull’isola di Madeira, e</p>
      <p sl="pt">Francia per mobilizzare il fondo in risposta alla catastrofe scatenata dalla tempesta Xynthia.</p>
    </intervention>
    <intervention id="2-969" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Accolgo con favore questa proposta di bilancio rettificativo che autorizza la mobilizzazione del Fondo di solidarietà dell’Unione europea per stanziare un totale di 66 891 540 euro in dotazioni di impegno e di pagamento, 31 255 790 dei quali servono a soddisfare la richiesta di assistenza avanzata dal Portogallo in seguito ai danni considerevoli causati dalla tempesta che ha colpito la regione autonoma di Madeira nel febbraio del 2010.</p>
    </intervention>
    <intervention id="2-204" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ai sensi dell’articolo 37, paragrafo 1 del regolamento finanziario, la Commissione può presentare progetti di bilancio rettificativo in presenza di “circostanze inevitabili, eccezionali o impreviste”. Su questo aspetto, e per quanto riguarda la mobilizzazione del Fondo di solidarietà dell’UE, la Commissione propone di mobilizzare il Fondo di solidarietà dell’Unione europea a favore di Portogallo e Francia sulla base del punto 26 dell’accordo interistituzionale del 17 maggio 2006 sulla disciplina di bilancio e la sana gestione finanziaria (AII). L’AII consente la mobilizzazione del Fondo di solidarietà per un importo massimo annuale di 1 miliardo di euro. I requisiti di ammissibilità del fondo sono elencati sia nell’accordo sia nel regolamento del Consiglio 2012/2002 che istituisce il Fondo di solidarietà. È importante tener presente che la finalità del fondo non consiste nel risarcimento dei danni privati, bensì nel ripristino delle infrastrutture; si tratta di uno strumento di rifinanziamento. Finora nel 2010 è stata presentata alla Commissione solamente una proposta di mobilizzazione del Fondo, una proposta del 24 settembre 2010 per mobilizzare 13,02 milioni di euro in seguito alle gravi inondazioni che hanno colpito l’Irlanda nel novembre 2009 (COM(2010)0534).</p>
    </intervention>
    <intervention id="2-968" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Lo scopo di questo documento del Parlamento europeo è l’approvazione della posizione del Consiglio sul progetto di bilancio rettificativo 9/2010, allo scopo di attuare le modifiche necessarie alla mobilizzazione del Fondo di solidarietà. Le catastrofi verificatesi a Madeira e in Francia sono state considerate rispettivamente dalla Commissione “catastrofe naturale di grande entità” e “catastrofe regionale straordinaria”, ed entrambe le domande inoltrate dalle autorità nazionali per la mobilizzazione del fondo sono state accettate.</p>
      <p sl="pt">In base al regolamento finanziario, la Commissione può presentare progetti di bilancio rettificativi “in presenza di circostanze inevitabili, eccezionali o impreviste”. In questo caso, la Commissione ha proposto di mobilizzare il Fondo di solidarietà per erogare 31 255 790 euro al Portogallo e 35 635 750 alla Francia, per un totale di 66 891 540 euro. Oggi, nello spirito di solidarietà europeo, approviamo la riassegnazione di questa somma in dotazioni di pagamento dalla rubrica di bilancio 06 04 14 03, “Progetti energetici per sostenere la ripresa economica – Sistema europeo di reti eoliche in mare”, per ripristinare le infrastrutture e ricostruire le aree colpite dai disastri.</p>
      <p sl="pt">Accolgo con favore la misura, pur deplorando la lentezza della procedura di mobilizzazione del fondo, alla luce della tragedia che ha devastato la regione da cui provengo, la regione autonoma di Madeira.</p>
    </intervention>
    <intervention id="2-967" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Sulla base della relazione della mia eccellente collega italiana, onorevole Matera, ho votato a favore della proposta di decisione sulla mobilizzazione del Fondo europeo di adeguamento alla globalizzazione (FEG) per l’importo di 2,2 milioni di euro in aiuti per la Slovenia, colpita da un’ondata di esuberi nel settore tessile. Lo stabilimento in questione è quello di Mura, European Fashion Design, che ha licenziato 2 554 lavoratori. Trovo strano che 583, o il 22,8 per cento, dei 2 554 lavoratori totali in esubero avessero da tempo problemi di salute o disabilità. Non sono certo che soddisfino i requisiti del FEG. Va rilevato che 1 114 dei 2 554 lavoratori licenziati “non ha finito la scuola elementare”. È legittimo dubitare del livello di istruzione degli assunti e della loro idoneità rispetto agli standard industriali attuali. Dubito dell’indipendenza dei funzionari pubblici del ministero sloveno del Lavoro, famiglia e affari sociali, che devono assumere il ruolo di autorità di certificazione per il controllo di questa spesa.</p>
    </intervention>
    <intervention id="2-966" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Analogamente alle proposte da lei presentate nell’ultima sessione plenaria, le risoluzioni dell’onorevole Matera a favore della mobilitazione del Fondo europeo di adeguamento alla globalizzazione in sei casi specifici sono totalmente giustificate. Il fondo fornirà assistenza ai dipendenti colpiti dagli effetti deleteri della globalizzazione in Slovenia, Germania, Polonia e Spagna. Ho sempre ritenuto che il ricorso a tale fondo fosse efficace, in quanto produce risultati concreti e soddisfa necessità specifiche e chiaramente identificabili. In veste di membro della commissione per l’occupazione e gli affari sociali, non ho potuto che votare a favore dell’adozione di queste risoluzioni.</p>
    </intervention>
    <intervention id="2-965" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Poiché la Slovenia ha chiesto assistenza per 2 554 esuberi verificatesi presso Mura, European Fashion Design, un’azienda operante nel settore dell’abbigliamento, ho votato a favore della risoluzione in quanto concordo con la proposta della Commissione come modificata dal Parlamento. Convengo inoltre che la proposta della Commissione, nella sua motivazione, debba contenere informazioni chiare e dettagliate sulla domanda, analizzarne i criteri di ammissibilità e illustrare le ragioni che hanno portato alla sua approvazione, in linea con le richieste del Parlamento.</p>
    </intervention>
    <intervention id="2-964" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Gli aiuti ai lavoratori che hanno perso il lavoro a causa della ristrutturazione e del trasferimento delle aziende dovrebbero essere dinamici e flessibili, per poter essere attuati con celerità ed efficacia. Alla luce dei cambiamenti strutturali intervenuti nel commercio internazionale, è importante che l’economia europea sia in grado di attuare rapidamente politiche assistenziali a favore dei lavoratori interessati da tali cambiamenti, dotandoli nel contempo delle competenze necessarie a reintegrarsi rapidamente nel mercato del lavoro. L’assistenza finanziaria dovrebbe pertanto essere erogata su base individuale. È inoltre importante sottolineare che tale assistenza non deve sostituirsi alle responsabilità che spettano normalmente alle aziende, né è tesa al finanziamento e alla ristrutturazione delle aziende. Poiché la Slovenia aveva fatto richiesta di aiuto in relazione ai 2 554 esuberi di Mura, European Fashion Design, una società operante nel settore dell’abbigliamento nella regione NUTS III di Pomurje, e visto che il 7 per cento di tutta la popolazione attiva della regione di Pomurje era impiegata presso Mura e i redditi della regione erano già inferiori alla media slovena, voto a favore della relazione sulla mobilizzazione del Fondo europeo di adeguamento alla globalizzazione per la Slovenia.</p>
    </intervention>
    <intervention id="2-206" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il numero di volte in cui negli ultimi mesi la nostra Assemblea ha approvato la mobilizzazione del Fondo europeo di adeguamento alla globalizzazione (FEG), istituito per erogare assistenza complementare ai lavoratori colpiti dalle conseguenze di cambiamenti radicali nella struttura del commercio mondiale, è a mio avviso estremamente sintomatico della crisi che sta attraversando l’Europa. Il FEG non è la risposta a questa crisi, ma rappresenta un aiuto considerevole e significativo. In questo caso specifico, l’assistenza è tesa a combattere le conseguenze dei 2 554 esuberi verificatesi presso Mura, European Fashion Design, una società slovena attiva nel settore dell’abbigliamento. Tale settore è stato particolarmente penalizzato dai cambiamenti della struttura del commercio mondiale ed è vittima delle importazioni di prodotti tessili a basso prezzo.</p>
    </intervention>
    <intervention id="2-963" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha sortito effetti particolarmente negativi sull’occupazione, un impiego adeguato del Fondo europeo di adeguamento alla globalizzazione (FEG) è d’importanza capitale per alleviare le condizioni avverse di molti cittadini europei e delle loro famiglie, contribuire alla loro reintegrazione sociale e sviluppo professionale e, al contempo, sviluppare una nuova forza lavoro qualificata che incontri le esigenze delle aziende e dia impulso all’economia. È in questo contesto che viene presentato questo piano di intervento per la Slovenia, a fronte dei 2 554 esuberi verificatesi presso Mura, European Fashion Design, una società che opera nel settore dell’abbigliamento. Auspico pertanto che le istituzioni europee raddoppino i loro sforzi per attuare misure volte ad accelerare e migliorare gli indici di utilizzo di una risorsa importante qual è il FEG, che attualmente denuncia livelli di mobilitazione molto bassi. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-207" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mese dopo mese si moltiplicano le richieste di mobilizzazione del Fondo europeo di adeguamento alla globalizzazione. Di conseguenza, abbiamo ora sul tavolo altre otto domande provenienti da quattro Stati membri: Slovenia, Germania, Polonia e Spagna. Diverse centinaia di altre aziende stanno chiudendo i battenti in svariati settori, dalla produzione automobilistica al settore tessile, passando per il commercio al dettaglio. In totale sono stati licenziati più di 6 500 lavoratori (6 592, per la precisione). Se a questi aggiungiamo quelli di qui abbiamo discusso in questa sede un mese fa, la cifra totale arriva a quasi 10 000 lavoratori.</p>
      <p sl="pt">Contestualmente all’autorizzazione di questa mobilitazione, non posso esimermi dal ripetere che quel che occorre è un taglio netto con le politiche neoliberali che stanno provocando evidenti dissesti economici e sociali nei paesi dell’Unione europea. Le misure palliative sono indubbiamente necessarie, ma sono le cause del dissesto che vanno affrontate.</p>
      <p sl="pt">È diventato sempre più impellente attuare la proposta che abbiamo avanzato durante la discussione sul bilancio per il 2011, vale a dire la creazione di un programma europeo per l’occupazione e lo sviluppo sostenibile, a cui andrebbe stanziato l’1 per cento del prodotto interno lordo comunitario, integrato con fondi provenienti dagli Stati membri. La finalità di tale programma sarebbe una convergenza autentica, la promozione del potenziale di ogni paese, l’impiego sostenibile delle risorse, l’investimento nella produzione e la creazione di posti di lavoro corredati da diritti.</p>
    </intervention>
    <intervention id="2-208" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Slovenia perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 2 554 lavoratori licenziati per esubero dall'azienda Mura, European Fashion Design, operante nel settore dell'abbigliamento, per un importo finanziato dal FEG di 2 247 940 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-962" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la mobilizzazione del Fondo europeo per la globalizzazione al fine di aiutare i 2 554 lavoratori licenziati dall’impresa slovena Mura, European Fashion Design. Spero che questi 2,2 milioni di euro aiutino i lavoratori e la regione a riprendersi velocemente dai cambiamenti strutturali che stanno affrontando.</p>
    </intervention>
    <intervention id="2-209" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi astengo per rispetto nei confronti dei lavoratori sloveni del gruppo Mura, che sono stati sacrificati sull’altare della globalizzazione. Alla luce della situazione in cui sono precipitati come conseguenza delle politiche neoliberali difese dall’Unione europea, verrebbe la tentazione di votare contro, vista la somma irrisoria. Tuttavia, quel poco che viene erogato potrebbe comunque servire ad attutire il colpo. Ciò non rende però meno intollerabile la logica del Fondo europeo di adeguamento alla globalizzazione. Tale logica ha indotto i fondi di investimento che possiedono il gruppo e le banche che investono negli stessi a realizzare profitti a loro spese.</p>
    </intervention>
    <intervention id="2-961" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE è uno spazio di solidarietà, e il Fondo europeo di adeguamento alla globalizzazione (FEG) ne è parte integrante. Tale sostegno è esenziale per aiutare i disoccupati e le vittime dei trasferimenti delle aziende che si verificano in un mondo globalizzato. Sempre più società si trasferiscono altrove, sfruttando i costi della manodopera più bassi praticati in diversi paesi, in particolare Cina e India, con effetti deleteri sui paesi che rispettano i diritti dei lavoratori. Scopo del FEG è aiutare i lavoratori vittima dei trasferimenti aziendali, ed è uno strumento fondamentale per facilitare la loro riassunzione. Il FEG è stato utilizzato da altri paesi UE in passato, per cui adesso è giusto concedere tali aiuti alla Slovenia, che ha fatto domanda di assistenza per i 2 554 esuberi verificatesi a Mura, European Fashion Design, una società che opera nel settore dell’abbigliamento.</p>
    </intervention>
    <intervention id="2-960" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ho votato a favore, così come ho fatto in altre occasioni in cui si chiedeva la mobilizzazione del Fondo europeo di adeguamento alla globalizzazione. Dobbiamo sostenere le persone che hanno perso il lavoro e dare loro la possibilità di realizzare il loro potenziale in altre aree. È scandaloso che, malgrado abbia avvicinato personalmente il Primo ministro della Repubblica di Lettonia illustrandogli la possibilità di attingere al Fondo europeo di adeguamento alla globalizzazione, la Lettonia non abbia sfruttato tale possibilità, benché il 15 per cento della sua popolazione sia disoccupato. A quanto pare, bisogna trasmettere un segnale ai vertici della Commissione europea a proposito dell’inerzia dei poteri in carica nella Repubblica di Lettonia. Più di 100 000 lettoni hanno lasciato il proprio paese d’origine. L’impressione è che al governo della Repubblica di Lettonia non importi il destino di queste persone.</p>
    </intervention>
    <intervention id="2-210" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’azienda slovena di abbigliamento Mura, European Fashion Design, ha dovuto licenziare 2 554 lavoratori tra il 21 ottobre 2009 e il 20 febbraio 2010, a causa della crisi economica e finanziaria. La Slovenia ha quindi fatto domanda di 2 247 940 euro del Fondo europeo di adeguamento alla globalizzazione per poter adottare misure volte a reintegrare celermente nel mercato del lavoro i lavoratori interessati. Ho votato a favore della relazione, in quanto la mobilizzazione del fondo è pienamente giustificata.</p>
    </intervention>
    <intervention id="2-959" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">In base alla relazione Matera, dobbiamo sostenere la reintegrazione nel mercato del lavoro dei lavoratori sloveni che hanno perso il posto a causa della crisi economica e finanziaria globale. Penso sia giusto farlo, e mi sono pertanto espresso a favore.</p>
    </intervention>
    <intervention id="2-958" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Poiché la Slovenia ha chiesto aiuto per 2 554 casi di esubero presso Mura, European Fashion Design, una società che opera nel settore dell’abbigliamento, ho votato a favore della risoluzione, in quanto concordo con la proposta della Commissione così come modificata dal Parlamento.</p>
      <p sl="pt">Convengo inoltre che:</p>
      <p sl="pt">il Fondo europeo di adeguamento alla globalizzazione (FEG) dovrebbe sostenere il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori;</p>
      <p sl="pt">il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-957" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta presentata dalla Slovenia di attingere al Fondo europeo di adeguamento alla globalizzazione (FEG) per aiutare i 2 554 esuberi intervenuti dal 21 ottobre 2009 al 20 febbraio 2010 presso Mura, European Fashion Design, una società che opera nel settore dell’abbigliamento, rispetta tutti i requisiti di ammissibilità prefissati. Di fatto, ai sensi del regolamento (CE) 546/2009 del Parlamento europeo e del Consiglio del 18 giugno 2009 che modifica il regolamento (CE) 1927/2006 sull’istituzione del Fondo europeo di adeguamento alla globalizzazione, il campo di applicazione del FEG è stato temporaneamente ampliato per giustificarne l’intervento in situazioni come questa, in cui si verificano “almeno 500 esuberi in un periodo di quattro mesi in un’impresa di uno Stato membro” quale conseguenza diretta della crisi finanziaria ed economica globale. Ho pertanto votato a favore della risoluzione, nella speranza che la mobilizzazione del FEG aiuti questi lavoratori a rientrare con successo nel mercato del lavoro.</p>
    </intervention>
    <intervention id="2-956" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Poiché la Germania ha fatto richiesta di assistenza per 1 181 esuberi distribuiti nei quattro siti produttivi della Heidelberger Druckmaschinen a Baden-Württemberg, una società che opera nel settore della produzione di macchinari per la stampa, ho votato a favore della risoluzione perché concordo con la proposta della Commissione come modificata dal Parlamento. Convengo inoltre che occorrerebbe accertarsi che il Fondo europeo di adeguamento alla globalizzazione (FEG) sostenga il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori.</p>
    </intervention>
    <intervention id="2-955" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Gli aiuti ai lavoratori che hanno perso il lavoro a causa della ristrutturazione e del trasferimento delle aziende dovrebbero essere dinamici e flessibili, per poter essere attuati con celerità ed efficacia. Alla luce dei cambiamenti strutturali intervenuti nel commercio internazionale, è importante che l’economia europea sia in grado di attuare rapidamente politiche assistenziali a favore dei lavoratori interessati da tali cambiamenti, dotandoli nel contempo delle competenze necessarie a reintegrarsi rapidamente nel mercato del lavoro. L’assistenza finanziaria dovrebbe pertanto essere erogata su base individuale. È inoltre importante sottolineare che tale assistenza non deve sostituirsi alle responsabilità che spettano normalmente alle aziende, né è tesa al finanziamento e alla ristrutturazione delle aziende. Poiché la Germania aveva fatto richiesta di aiuto in relazione ai 1 181 esuberi distribuiti nei quattro stabilimenti della Heidelberger Druckmaschinen in Baden-Württemberg, una società che opera nel settore della produzione di macchinari per la stampa, voto a favore della relazione sulla mobilizzazione del Fondo europeo di adeguamento alla globalizzazione per la Germania.</p>
    </intervention>
    <intervention id="2-212" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Siamo oggi in procinto di approvare un pacchetto di 8 308 555 euro di aiuti del Fondo europeo di adeguamento alla globalizzazione a favore della Germania, per far fronte alle conseguenze di 1 181 esuberi distribuiti nei quattro stabilimenti prodottivi della Heidelberger Druckmaschinen AG nel Baden-Württemberg, una società che opera nel settore della produzione di macchinari per la stampa. Come ho sempre sostenuto, benché tale assistenza sia estremamente necessaria per gestire i sintomi attuali, non rappresenta una soluzione definitiva per i problemi che affliggono le industrie europee, che risiedono non soltanto nella crisi economica in cui ci dibattiamo, ma anche nella necessità che l’Europa si adatti a un mondo che cambia, un mondo nel quale la competitività è d’obbligo.</p>
    </intervention>
    <intervention id="2-954" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha sortito effetti particolarmente negativi sull’occupazione, un impiego adeguato del Fondo europeo di adeguamento alla globalizzazione (FEG) è d’importanza capitale per alleviare le condizioni avverse di molti cittadini europei e delle loro famiglie, contribuire alla loro reintegrazione sociale e sviluppo professionale e, al contempo, sviluppare una nuova forza lavoro qualificata che incontri le esigenze delle aziende e dia impulso all’economia. È in questo contesto che viene presentato questo piano di intervento per la Germania, a fronte dei 1 181 esuberi distribuiti nei quattro stabilimenti prodottivi della Heidelberger Druckmaschinen nel Baden-Württemberg, una società che opera nel settore della produzione di macchinari per la stampa. Auspico pertanto che le istituzioni europee raddoppino i loro sforzi per attuare misure volte ad accelerare e migliorare gli indici di utilizzo di una risorsa importante qual è il FEG, che attualmente denuncia livelli di mobilitazione molto bassi. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-213" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Grazie alla decisione odierna, i lavoratori dell’azienda Heidelberger Druckmaschinen AG nel Baden-Württemberg in odore di licenziamento riceveranno circa 8 milioni di euro di aiuti provenienti dal Fondo europeo di adeguamento alla globalizzazione. Tali risorse devono essere utilizzate per aiutare i lavoratori a trovare quanto prima un nuovo impiego. Per me è importante che queste persone percepiscano tali fondi il prima possibile e senza grosse perdite dovute agli intoppi burocratici. Gli aiuti servono adesso, e non tra sei mesi o un anno. L’Unione europea e gli Stati membri devono inoltre impegnarsi a fare di più del semplice fronteggiare le conseguenze negative della globalizzazione. La globalizzazione è un processo di cui possiamo, e dobbiamo, controllare il progresso.</p>
    </intervention>
    <intervention id="2-214" speaker_id="28244" name="Wolf KLINZ" is_mep="True" mode="written" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Mi sono astenuto non soltanto per lo scetticismo dimostrato dal Freie Demokratische Partei tedesco nei confronti del Fondo europeo di adeguamento alla globalizzazione, ma anche per il possibile conflitto di interessi dovuto alla mia posizione di azionista della Heidelberger Druckmaschinen AG.</p>
    </intervention>
    <intervention id="2-215" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Germania perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava 1 181 esuberi in quattro impianti di produzione dell'azienda Heidelberger Druckmaschinen AG nel Baden-Württemberg, operante nel settore della produzione di macchinari per la stampa, per un importo finanziato dal FEG di 8 308 555 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-953" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il Fondo europeo per la globalizzazione è stato istituito per erogare aiuti ai lavoratori penalizzati dalle conseguenze dei grandi cambiamenti strutturali intervenuti nei modelli commerciali mondiali. I 1 181 esuberi in quattro siti produttivi dell’azienda Druckmaschinen AG del Baden Württemberg (settore della produzione di macchinari per la stampa) rientrano proprio in questa categoria, e pertanto ho approvato la mobilitazione di 8 308 555 euro in loro favore.</p>
    </intervention>
    <intervention id="2-216" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi astengo per rispetto nei confronti dei lavoratori tedeschi del gruppo Heidelberger Druckmaschinen, che sono stati sacrificati sull’altare della globalizzazione. Alla luce della situazione in cui sono precipitati come conseguenza delle politiche neoliberali difese dall’Unione europea, verrebbe la tentazione di votare contro, vista la somma irrisoria. Tuttavia, quel poco che viene erogato potrebbe comunque servire ad attutire il colpo. Ciò non rende però meno intollerabile la logica del Fondo europeo di adeguamento alla globalizzazione. Tale logica ha indotto il gruppo, un leader mondiale nella produzione di macchinari per la stampa, a trasferire altrove la produzione allo scopo di realizzare maggiori profitti.</p>
    </intervention>
    <intervention id="2-952" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE è uno spazio di solidarietà, e il Fondo europeo di adeguamento alla globalizzazione (FEG) ne è parte integrante. Tale sostegno è esenziale per aiutare i disoccupati e le vittime dei trasferimenti delle aziende che si verificano in un mondo globalizzato. Sempre più società si trasferiscono altrove, sfruttando i costi della manodopera più bassi praticati in diversi paesi, in particolare Cina e India, con effetti deleteri sui paesi che rispettano i diritti dei lavoratori. Scopo del FEG è aiutare i lavoratori vittima dei trasferimenti aziendali, ed è uno strumento fondamentale per facilitare la loro riassunzione. Il FEG è stato utilizzato da altri paesi UE in passato, per cui adesso è giusto concedere tali aiuti alla Germania, che ha fatto domanda di assistenza per i 1 181 esuberi distribuiti nei quattro stabilimenti prodottivi della Heidelberger Druckmaschinen in Baden-Württemberg, una società che opera nel settore della produzione di macchinari per la stampa.</p>
    </intervention>
    <intervention id="2-217" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Gli effetti della crisi economica sono ancora percepibili in tutta Europa. Anche in Germania, alcune imprese faticano ancora a sopravvivere e stanno licenziando molti lavoratori. Tra il 26 gennaio 2010 e il 26 maggio 2010, l’azienda produttrice di macchinari per la stampa Druckmaschinen AG, con sede ad Heidelberg, ha dovuto rinunciare a 1 181 lavoratori a causa della crisi. la Repubblica federale tedesca ha pertanto fatto domanda per ricevere 8 308 555 euro di aiuti del Fondo europeo di adeguamento alla globalizzazione. Voto a favore della relazione, in quanto tutti i criteri previsti per la mobilizzazione del fondo sono stati soddisfatti.</p>
    </intervention>
    <intervention id="2-951" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Concordo con la mobilizzazione del fondo in relazione alla domanda in oggetto, in quanto tale misura può fornire aiuti aggiuntivi ai lavoratori che si trovano a dover fronteggiare le conseguenze di cambiamenti strutturali ingenti nei modelli commerciali mondiali e può favorire la loro reintegrazione nel mercato del lavoro. Ho pertanto espresso voto favorevole.</p>
    </intervention>
    <intervention id="2-950" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Poiché la Germania ha richiesto assistenza per 1 181 esuberi distribuiti nei quattro stabilimenti prodottivi della Heidelberger Druckmaschinen in Baden-Württemberg, una società che opera nel settore della produzione di macchinari per la stampa, ho votato a favore della risoluzione, in quanto concordo con la proposta della Commissione così come modificata dal Parlamento.</p>
      <p sl="pt">Convengo inoltre che:</p>
      <p sl="pt">il Fondo europeo di adeguamento alla globalizzazione (FEG) dovrebbe sostenere il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori;</p>
      <p sl="pt">il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-949" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta presentata dalla Germania di attingere al Fondo europeo di adeguamento alla globalizzazione (FEG) per aiutare i 1 181 esuberi verificatisi nel periodo tra il 26 gennaio e il 26 maggio 2010 e distribuiti nei quattro stabilimenti prodottivi della Heidelberger Druckmaschinen in Baden-Württemberg, una società che opera nel settore della produzione di macchinari per la stampa, rispetta tutti i requisiti di ammissibilità prefissati. Di fatto, ai sensi del regolamento (CE) 546/2009 del Parlamento europeo e del Consiglio del 18 giugno 2009 che modifica il regolamento (CE) 1927/2006 sull’istituzione del Fondo europeo di adeguamento alla globalizzazione, il campo di applicazione del FEG è stato temporaneamente ampliato per giustificarne l’intervento in situazioni come questa, in cui si verificano “almeno 500 esuberi in un periodo di quattro mesi in un’impresa di uno Stato membro” quale conseguenza diretta della crisi finanziaria ed economica globale. Ho pertanto votato a favore della risoluzione, nella speranza che la mobilizzazione del FEG aiuti questi lavoratori a rientrare con successo nel mercato del lavoro.</p>
    </intervention>
    <intervention id="2-218" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">A parte la domanda presentata dall’impresa Heidelberger Druckmaschinen, ho votato senza alcuna riserva a favore di tutte le richieste di mobilitazione del Fondo europeo di adeguamento alla globalizzazione su cui abbiamo votato oggi, in quanto concordo col concetto generale del Fondo europeo per la globalizzazione, e in particolare con il sostegno diretto erogato alle persone che, pur non avendone colpa, hanno perso il lavoro come conseguenza della globalizzazione. Tuttavia, per quel che concerne la suddetta azienda, la Heidelberger Druckmaschinen, mi sono astenuta dal voto. In questo caso ho delle riserve molto precise. È risaputo che la Heidelberger Druckmaschinen è un fiore all’occhiello del settore ingegneristico meccanico tedesco. La società ha realizzato ingenti profitti per molti anni.</p>
      <p sl="de">Sono poi intervenuti due o tre anni finanziariamente difficili, è innegabile. Ma la Heidelberger Druckmaschinen ha reagito con l’atteggiamento condizionato tipico delle grandi aziende: ha ridotto il personale nelle regioni in cui le retribuzioni erano elevate, vale a dire in Germania, mentre al contempo investiva e impiegava sempre più lavoratori in Cina, dove gli stipendi sono bassi. Se nel corso di tale processo viene contestualmente inoltrata una domanda di mobilizzazione del Fondo europeo di adeguamento alla globalizzazione, ciò rappresenta un cattivo esempio di come una misura comunitaria socialmente significativa e molto responsabile viene sfruttata dalle aziende internazionali per sottrarsi alle loro responsabilità sociali.</p>
    </intervention>
    <intervention id="2-948" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Sulla base della relazione della mia collega italiana, onorevole Matera, ho votato a favore della proposta di decisione sulla mobilizzazione del Fondo europeo di adeguamento alla globalizzazione (FEG) per l’importo di 0,6 milioni di euro in aiuti per la Polonia, che rischia un’ondata di licenziamenti nel settore automobilistico. Due aziende del settore automobilistico hanno licenziato cinquecentonovanta lavoratori. Appoggio l’iniziativa di far gestire e controllare le risorse agli organi responsabili del Fondo sociale europeo (FSE) in Polonia, in quanto ciò si traduce in una riduzione dei costi di controllo a soli 2 000 euro. Mi associo all’onorevole Matera nel complimentarmi con la Commissione per il fatto di aver proposto, nel contesto della mobilizzazione de FEG, una fonte di stanziamenti di pagamento alternativa rispetto ai fondi FSE inutilizzati. Deploro tuttavia il fatto che, per mobilitare il FEG a favore di quest’istanza, gli stanziamenti di pagamento siano stati stornati da una rubrica di bilancio tesa a sostenere le PMI e l’innovazione. Dobbiamo denunciare le carenze della Commissione nell’attuare programmi di competitività e innovazione, soprattutto nel corso di una crisi economica che probabilmente determinerà un incremento significativo delle esigenze di assistenza.</p>
    </intervention>
    <intervention id="2-947" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Poiché la Polonia ha presentato domanda di assistenza per 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie, ho votato a favore della risoluzione in quanto concordo con la proposta della Commissione come modificata dal Parlamento. In relazione alla mobilizzazione del FEG, accolgo inoltre con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-946" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Gli aiuti ai lavoratori che hanno perso il lavoro a causa della ristrutturazione e del trasferimento delle aziende dovrebbero essere dinamici e flessibili, per poter essere attuati con celerità ed efficacia. Alla luce dei cambiamenti strutturali intervenuti nel commercio internazionale, è importante che l’economia europea sia in grado di attuare rapidamente politiche assistenziali a favore dei lavoratori interessati da tali cambiamenti, dotandoli nel contempo delle competenze necessarie a reintegrarsi rapidamente nel mercato del lavoro. L’assistenza finanziaria dovrebbe pertanto essere erogata su base individuale. È inoltre importante sottolineare che tale assistenza non deve sostituirsi alle responsabilità che spettano normalmente alle aziende, né è tesa al finanziamento e alla ristrutturazione delle aziende. Poiché la Polonia ha presentato domanda di assistenza per 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie, voto a favore della relazione o, in altre parole, della mobilizzazione del Fondo europeo di adeguamento alla globalizzazione per la Polonia.</p>
    </intervention>
    <intervention id="2-220" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La crisi finanziaria ed economica che stiamo attraversando, unita ai mutamenti costanti del mercato del lavoro provocati dai cambiamenti in termini di struttura del commercio mondiale, ha provocato innumerevoli vittime della disoccupazione che, in molti casi, è a lungo termine. Il Fondo europeo di adeguamento alla globalizzazione è stato istituito proprio per far fronte a situazioni del genere. In questo caso particolare, parliamo della mobilizzazione di oltre 600 000 euro a favore della Polonia per aiutare 613 esuberi verificatisi tra il 1° marzo e il 30 novembre 2009 presso due aziende del settore automobilistico. Poiché la Commissione ha valutato la domanda in oggetto e l’ha ritenuta idonea e in linea con i requisiti prefissati, e poiché raccomanda l’approvazione della richiesta, ho espresso voto favorevole.</p>
    </intervention>
    <intervention id="2-945" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha sortito effetti particolarmente negativi sull’occupazione, un impiego adeguato del Fondo europeo di adeguamento alla globalizzazione (FEG) è d’importanza capitale per alleviare le condizioni avverse di molti cittadini europei e delle loro famiglie, contribuire alla loro reintegrazione sociale e sviluppo professionale e, al contempo, sviluppare una nuova forza lavoro qualificata che incontri le esigenze delle aziende e dia impulso all’economia. È in questo contesto che viene presentato questo piano di intervento per la Polonia, a fronte dei 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie. Auspico pertanto che le istituzioni europee raddoppino i loro sforzi per attuare misure volte ad accelerare e migliorare gli indici di utilizzo di una risorsa importante qual è il FEG, che attualmente denuncia livelli di mobilitazione molto bassi. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-221" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Polonia perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La richiesta di supporto riguardava 1 104 esuberi, di cui 590 ammessi all'assistenza, in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi), per un importo finanziato dal FEG di 633 077 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-944" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La Commissione ha proposto di sbloccare 633 077 euro del Fondo europeo per la globalizzazione per aiutare 1 104 lavoratori polacchi che sono stati licenziati da due imprese operanti nel settore della fabbricazione di autoveicoli, rimorchi e semirimorchi. Ho votato a favore della proposta.</p>
    </intervention>
    <intervention id="2-222" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi astengo per rispetto nei confronti dei lavoratori dell’industria automobilistica polacca, che sono stati sacrificati sull’altare della globalizzazione. Alla luce della situazione in cui sono precipitati come conseguenza delle politiche neoliberali difese dall’Unione europea, verrebbe la tentazione di votare contro, vista la somma irrisoria. Tuttavia, quel poco che viene erogato potrebbe comunque servire ad attutire il colpo. Ciò non rende però meno intollerabile la logica del Fondo europeo di adeguamento alla globalizzazione. Tale logica induce aziende quali la SEWS e la Leoni Atokabel a trasferire spudoratamente gli stabilimenti in altri paesi per incrementare i loro profitti.</p>
    </intervention>
    <intervention id="2-943" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE è uno spazio di solidarietà, e il Fondo europeo di adeguamento alla globalizzazione (FEG) ne è parte integrante. Tale sostegno è esenziale per aiutare i disoccupati e le vittime dei trasferimenti delle aziende che si verificano in un mondo globalizzato. Sempre più società si trasferiscono altrove, sfruttando i costi della manodopera più bassi praticati in diversi paesi, in particolare Cina e India, con effetti deleteri sui paesi che rispettano i diritti dei lavoratori. Scopo del FEG è aiutare i lavoratori vittima dei trasferimenti aziendali, ed è uno strumento fondamentale per facilitare la loro riassunzione. Il FEG è stato utilizzato da altri paesi UE in passato, per cui adesso è giusto concedere tali aiuti alla Polonia, che ha fatto domanda di assistenza per 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie.</p>
    </intervention>
    <intervention id="2-223" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Per poter prevenire un incremento significativo dei livelli di disoccupazione causati dalla crisi finanziaria ed economica, gli Stati membri hanno bisogno di risorse per poter attuare celermente misure politiche efficaci. Il Fondo europeo di adeguamento alla globalizzazione mette a disposizione ogni anno una somma pari a 500 miliardi di euro proprio per questo scopo. Se in un periodo di tempo specifico vengono licenziati più di 500 lavoratori di una o più imprese, è possibile inoltrare domanda di mobilitazione di tali fondi. Voto a favore della relazione, in quanto gli aiuti pari a 633 077 euro a favore di 1 104 lavoratori polacchi licenziati da imprese operanti nella divisione 29 NACE revisione 2 sono pienamente giustificati.</p>
    </intervention>
    <intervention id="2-942" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Mi sono espresso a favore della relazione in quanto prevede misure mirate ad aiutare i lavoratori penalizzati dalla crisi economica e dalle sue conseguenze.</p>
    </intervention>
    <intervention id="2-941" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Poiché la Polonia ha chiesto aiuto per 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie, ho votato a favore della risoluzione, in quanto concordo con la proposta della Commissione così come modificata dal Parlamento.</p>
      <p sl="pt">Convengo inoltre che:</p>
      <p sl="pt">il Fondo europeo di adeguamento alla globalizzazione (FEG) dovrebbe sostenere il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori;</p>
      <p sl="pt">il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-940" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta presentata dalla Polonia di attingere al Fondo europeo di adeguamento alla globalizzazione (FEG) per aiutare i 590 esuberi in due imprese operanti nella divisione 29 NACE revisione 2 (fabbricazione di autoveicoli, rimorchi e semirimorchi) nella regione NUTS II di Wielkopolskie, rispetta tutti i requisiti di ammissibilità prefissati. Di fatto, ai sensi del regolamento (CE) 546/2009 del Parlamento europeo e del Consiglio del 18 giugno 2009 che modifica il regolamento (CE) 1927/2006 sull’istituzione del Fondo europeo di adeguamento alla globalizzazione, il campo di applicazione del FEG è stato temporaneamente ampliato per giustificarne l’intervento in situazioni come questa, in cui si verificano “almeno 500 esuberi in un periodo di nove mesi, in particolare in piccole o medie imprese, in una NACE divisione 2 all’interno di una o due regioni NUTS II contigue” quale conseguenza diretta della crisi finanziaria ed economica globale. Ho pertanto votato a favore della risoluzione, nella speranza che la mobilizzazione del FEG aiuti questi lavoratori a rientrare con successo nel mercato del lavoro.</p>
    </intervention>
    <intervention id="2-225" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore degli aiuti per l’Aragona. Tale comunità autonoma presenta una densità di popolazione inferiore alla media comunitaria (112 abitanti per chilometro quadrato); la sua economia tradizionale è incentrata sulla coltivazione dei cereali e l’allevamento degli ovini; il commercio al dettaglio della regione ha subito 1 154 esuberi da 593 imprese in un periodo di nove mesi; nel febbraio 2010 è stato licenziato il 56 per cento dei lavoratori impiegati nel settore dei servizi, il 73 per cento dei quali erano donne; il 73,9 per cento dei lavoratori che hanno perso il lavoro era personale commerciale e venditori di negozi o mercati; il 14,4 per cento era impiegato in occupazioni elementari. È deplorevole che si sia iniziato a intervenire con un ritardo così ingente, a 11 mesi di distanza dai primi licenziamenti.</p>
      <p sl="es">Sarebbe interessante analizzare i risultati delle misure di assistenza temporanee e straordinarie a favore del personale in esubero che verranno adottate per agevolarne il reinserimento nel mercato del lavoro. Va comunque precisato che tali azioni non devono sostituire quelle che le imprese sono obbligate a intraprendere in base alla legislazione nazionale o ai contratti collettivi.</p>
    </intervention>
    <intervention id="2-939" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che la Spagna ha richiesto assistenza in relazione a 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona, ho votato a favore della risoluzione in quanto concordo con la proposta della Commissione come modificata dal Parlamento. Convengo inoltre che il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006, nell’ambito del processo di revisione intermedia del quadro finanziario pluriennale per il periodo 2007–2013.</p>
    </intervention>
    <intervention id="2-938" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Gli aiuti ai lavoratori che hanno perso il lavoro a causa della ristrutturazione e del trasferimento delle aziende dovrebbero essere dinamici e flessibili, per poter essere attuati con celerità ed efficacia. Alla luce dei cambiamenti strutturali intervenuti nel commercio internazionale, è importante che l’economia europea sia in grado di attuare rapidamente gli strumenti ideati per sostenere i lavoratori interessati da tali cambiamenti, dotandoli nel contempo delle competenze necessarie a reintegrarsi rapidamente nel mercato del lavoro. L’assistenza finanziaria dovrebbe pertanto essere erogata su base individuale. È inoltre importante sottolineare che tale assistenza non deve sostituirsi alle responsabilità che spettano normalmente alle aziende, né è tesa al finanziamento e alla ristrutturazione delle aziende. Poiché la Spagna ha presentato domanda di assistenza per 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona, voto a favore della relazione o, in altre parole, della mobilizzazione del Fondo europeo di adeguamento alla globalizzazione per la Spagna.</p>
    </intervention>
    <intervention id="2-226" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La crisi finanziaria ed economica che stiamo attraversando, unita ai mutamenti costanti del mercato del lavoro provocati dai cambiamenti in termini di struttura del commercio mondiale, ha provocato innumerevoli vittime della disoccupazione che, in molti casi, è a lungo termine. Il Fondo europeo di adeguamento alla globalizzazione è stato istituito proprio per far fronte a situazioni del genere. In questo caso particolare, parliamo della mobilizzazione di oltre 1,5 milioni di euro a favore della Spagna per aiutare 1 154 esuberi verificatisi tra il 1° giugno 2009 e il 28 febbraio 2010 presso 593 aziende del commercio al dettaglio. Poiché la Commissione ha valutato la domanda in oggetto e l’ha ritenuta idonea e in linea con i requisiti prefissati, e poiché raccomanda l’approvazione della richiesta, ho espresso voto favorevole.</p>
    </intervention>
    <intervention id="2-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha sortito effetti particolarmente negativi sull’occupazione, un impiego adeguato del Fondo europeo di adeguamento alla globalizzazione (FEG) è d’importanza capitale per alleviare le condizioni avverse di molti cittadini europei e delle loro famiglie, contribuire alla loro reintegrazione sociale e sviluppo professionale e, al contempo, sviluppare una nuova forza lavoro qualificata che incontri le esigenze delle aziende e dia impulso all’economia. È in questo contesto che viene presentato questo piano di intervento per la Spagna, a fronte dei 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona. Auspico pertanto che le istituzioni europee raddoppino i loro sforzi per attuare misure volte ad accelerare e migliorare gli indici di utilizzo di una risorsa importante qual è il FEG, che attualmente denuncia livelli di mobilitazione molto bassi. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-227" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Spagna perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta relativa a 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli), per un importo finanziato dal FEG di 1 560 000 euro. Infine, mi preme sottolineare l'importanza del FEG, che si dimostra una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-936" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La portata della recessione mondiale si rispecchia in questa domanda presentata dalla Spagna per la mobilizzazione di 1 560 000 euro del Fondo europeo per la globalizzazione al fine di aiutare 1 154 lavoratori licenziati nell’arco di nove mesi da 593 diverse imprese del commercio al dettaglio. Ho appoggiato tale richiesta.</p>
    </intervention>
    <intervention id="2-935" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE è uno spazio di solidarietà, e il Fondo europeo di adeguamento alla globalizzazione (FEG) ne è parte integrante. Tale sostegno è esenziale per aiutare i disoccupati e le vittime dei trasferimenti delle aziende che si verificano in un mondo globalizzato. Sempre più società si trasferiscono altrove, sfruttando i costi della manodopera più bassi praticati in diversi paesi, in particolare Cina e India, con effetti deleteri sui paesi che rispettano i diritti dei lavoratori. Scopo del FEG è aiutare i lavoratori vittima dei trasferimenti aziendali, ed è uno strumento fondamentale per facilitare la loro riassunzione. Il FEG è stato utilizzato da altri paesi UE in passato, per cui adesso è giusto concedere tali aiuti alla Spagna, che ha fatto domanda di assistenza per i 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona.</p>
    </intervention>
    <intervention id="2-228" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Si sono verificati 1 154 esuberi in 593 imprese spagnole operanti nella divisione 47 NACE revisione 2 nella regione NUTS II dell’Aragona. La crisi economica e finanziaria ha provocato un calo drammatico delle vendite nel settore del commercio al dettaglio. Tale situazione comporta ripercussioni gravi, soprattutto per la regione dell’Aragona, che ha una densità di popolazione più basse della media comunitaria. Si teme un ulteriore acuirsi del fenomeno dell’emigrazione dalla regione che, prima della crisi, aveva dato segnali di ascesa. Voto a favore della relazione, in quanto occorre adottare provvedimenti immediati in risposta all’aumento dei livelli di disoccupazione, in particolare nelle regioni più piccole in cui le economie faticano a sopravvivere.</p>
    </intervention>
    <intervention id="2-934" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la relazione prevede di erogare aiuti aggiuntivi per i lavoratori licenziati in seguito alle conseguenze della crisi finanziaria ed economica globale, in modo da dotarli di risorse addizionali per reintegrarsi nel mercato del lavoro, ho espresso voto favorevole.</p>
    </intervention>
    <intervention id="2-933" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Poiché la Spagna ha chiesto aiuto per 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona, ho votato a favore della risoluzione, in quanto concordo con la proposta della Commissione così come modificata dal Parlamento.</p>
      <p sl="pt">Convengo inoltre che:</p>
      <p sl="pt">il Fondo europeo di adeguamento alla globalizzazione (FEG) dovrebbe sostenere il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori;</p>
      <p sl="pt">il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-932" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta presentata dalla Spagna di attingere al Fondo europeo di adeguamento alla globalizzazione (FEG) per aiutare i 1 154 esuberi in 593 imprese operanti nella divisione 47 NACE revisione 2 (commercio al dettaglio, fatti salvi veicoli a motore e motocicli) nella regione NUTS II dell’Aragona rispetta tutti i requisiti di ammissibilità prefissati. Di fatto, ai sensi del regolamento (CE) 546/2009 del Parlamento europeo e del Consiglio del 18 giugno 2009 che modifica il regolamento (CE) 1927/2006 sull’istituzione del Fondo europeo di adeguamento alla globalizzazione, il campo di applicazione del FEG è stato temporaneamente ampliato per giustificarne l’intervento in situazioni come questa, in cui si verificano “almeno 500 esuberi in un periodo di nove mesi, in particolare in piccole o medie imprese, in una NACE divisione 2 all’interno di una o due regioni NUTS II contigue” quale conseguenza diretta della crisi finanziaria ed economica globale. Ho pertanto votato a favore della risoluzione, nella speranza che la mobilizzazione del FEG aiuti questi lavoratori a rientrare con successo nel mercato del lavoro.</p>
    </intervention>
    <intervention id="2-230" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore degli aiuti del Fondo europeo di adeguamento alla globalizzazione per Valencia in quanto, come conseguenza dei cambiamenti strutturali nel commercio mondiale e della crisi finanziaria, tra il 13 aprile 2009 e il 12 gennaio 2010 si sono verificati 544 esuberi inattesi in 143 imprese del settore tessile di Valencia, un evento che ha avuto un grave impatto a livello locale. Dei lavoratori licenziati, il 61,7 per cento sono uomini, il 22 per cento ha più di 55 anni, il 79,9 per cento ha ricevuto solo l’istruzione di base e quattro sono disabili.</p>
      <p sl="es">A mio parere, la formazione che riceveranno nel corso dei 14 mesi di lavoro a tempo parziale retribuito migliorerà le loro qualifiche professionali in vista di un reintegro nel mercato del lavoro. Come nel caso precedente, è deplorevole che le misure siano state applicate con così tanto ritardo, un anno e due mesi dopo i primi licenziamenti.</p>
    </intervention>
    <intervention id="2-931" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che la Spagna ha richiesto assistenza in relazione a 350 esuberi in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana, ho votato a favore della risoluzione in quanto concordo con la proposta della Commissione come modificata dal Parlamento. Convengo inoltre che la proposta della Commissione, nella sua motivazione, debba contenere informazioni chiare e dettagliate sulla domanda, analizzarne i criteri di ammissibilità e illustrare le ragioni che hanno portato alla sua approvazione, in linea con le richieste del Parlamento.</p>
    </intervention>
    <intervention id="2-930" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Gli aiuti ai lavoratori che hanno perso il lavoro a causa della ristrutturazione e del trasferimento delle aziende dovrebbero essere dinamici e flessibili, per poter essere attuati con celerità ed efficacia. Alla luce dei cambiamenti strutturali intervenuti nel commercio internazionale, è importante che l’economia europea sia in grado di attuare rapidamente gli strumenti ideati per sostenere i lavoratori interessati da tali cambiamenti, dotandoli nel contempo delle competenze necessarie a reintegrarsi rapidamente nel mercato del lavoro. L’assistenza finanziaria dovrebbe pertanto essere erogata su base individuale. È inoltre importante sottolineare che tale assistenza non deve sostituirsi alle responsabilità che spettano normalmente alle aziende, né è tesa al finanziamento e alla ristrutturazione delle aziende. Poiché la Spagna ha presentato domanda di assistenza per 350 esuberi in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana, voto a favore della relazione o, in altre parole, della mobilizzazione del Fondo europeo di adeguamento alla globalizzazione per la Spagna.</p>
    </intervention>
    <intervention id="2-231" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La crisi finanziaria ed economica che stiamo attraversando, unita ai mutamenti costanti del mercato del lavoro provocati dai cambiamenti in termini di struttura del commercio mondiale, ha provocato innumerevoli vittime della disoccupazione che, in molti casi, è a lungo termine. Il Fondo europeo di adeguamento alla globalizzazione è stato istituito proprio per far fronte a situazioni del genere. In questo caso particolare, parliamo della mobilizzazione di oltre 2 milioni di euro a favore della Spagna per aiutare 544 esuberi verificatisi tra il 13 aprile 2009 e il 12 gennaio 2010 presso 143 aziende del settore tessile. Poiché la Commissione ha valutato la domanda in oggetto e l’ha ritenuta idonea e in linea con i requisiti prefissati, e poiché raccomanda l’approvazione della richiesta, ho espresso voto favorevole.</p>
    </intervention>
    <intervention id="2-929" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto sociale della crisi economica globale, che ha sortito effetti particolarmente negativi sull’occupazione, un impiego adeguato del Fondo europeo di adeguamento alla globalizzazione (FEG) è d’importanza capitale per alleviare le condizioni avverse di molti cittadini europei e delle loro famiglie, contribuire alla loro reintegrazione sociale e sviluppo professionale e, al contempo, sviluppare una nuova forza lavoro qualificata che incontri le esigenze delle aziende e dia impulso all’economia. È in questo contesto che viene presentato questo piano di intervento per la Spagna, a fronte dei 350 esuberi in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana. Auspico pertanto che le istituzioni europee raddoppino i loro sforzi per attuare misure volte ad accelerare e migliorare gli indici di utilizzo di una risorsa importante qual è il FEG, che attualmente denuncia livelli di mobilitazione molto bassi. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-232" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Spagna perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava 544 esuberi (di cui 350 ammessi all'aiuto del Fondo) in 143 imprese operanti nella divisione 13 NACE Rev. 2 ("industrie tessili"), per un importo finanziato dal FEG di 2 059 466 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-928" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il settore tessile sta attualmente attraversando un periodo irto di difficoltà in tutta Europa. La Commissione propone di mobilitare 1 422 850 euro in risposta a 528 esuberi in 33 imprese del settore in Spagna. Ho espresso voto favorevole.</p>
    </intervention>
    <intervention id="2-927" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’UE è uno spazio di solidarietà, e il Fondo europeo di adeguamento alla globalizzazione (FEG) ne è parte integrante. Tale sostegno è esenziale per aiutare i disoccupati e le vittime dei trasferimenti delle aziende che si verificano in un mondo globalizzato. Sempre più società si trasferiscono altrove, sfruttando i costi della manodopera più bassi praticati in diversi paesi, in particolare Cina e India, con effetti deleteri sui paesi che rispettano i diritti dei lavoratori. Scopo del FEG è aiutare i lavoratori vittima dei trasferimenti aziendali, ed è uno strumento fondamentale per facilitare la loro riassunzione. Il FEG è stato utilizzato da altri paesi UE in passato, per cui adesso è giusto concedere tali aiuti alla Spagna, che ha presentato domanda di assistenza per 350 esuberi in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana.</p>
    </intervention>
    <intervention id="2-233" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Tra il 13 aprile 2009 e il 12 gennaio 2010, 544 lavoratori sono stati licenziati da 143 imprese operanti nella divisione 13 NACE Rev. 2 (industrie tessili). Per erogare aiuti a vantaggio di 350 degli stessi, la Spagna ha chiesto di mobilitare 2 059 466 euro del Fondo europeo di adeguamento alla globalizzazione. Voto a favore della relazione, in quanto sono stati pienamente soddisfatti tutti i criteri per la mobilizzazione del fondo.</p>
    </intervention>
    <intervention id="2-926" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Poiché la percentuale di piccole e medie imprese specializzate principalmente nella produzione di arredamento, calzature, prodotti tessili, ceramiche e giocattoli della Comunidad Valenciana è molto elevata e il settore dei servizi rappresenta il 60 per cento della popolazione attiva della regione, tale industria è stata particolarmente penalizzata dal numero elevato di esuberi verificatisi negli ultimi due anni. L’impatto a livello locale è stato molto ingente. Pertanto, per noi è particolarmente importante rafforzare e continuare a sostenere il settore tessile. Ho quindi votato a favore della domanda in oggetto.</p>
    </intervention>
    <intervention id="2-925" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Poiché la Spagna ha chiesto aiuto per 350 esuberi in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana, ho votato a favore della risoluzione, in quanto concordo con la proposta della Commissione così come modificata dal Parlamento.</p>
      <p sl="pt">Convengo inoltre che:</p>
      <p sl="pt">il Fondo europeo di adeguamento alla globalizzazione (FEG) dovrebbe sostenere il reintegro dei singoli lavoratori in esubero nel mondo del lavoro, e ribadisco che l’assistenza del FEG non è deve sostituire le misure che sono di responsabilità delle aziende in virtù delle leggi nazionali o dei contratti collettivi, né è tesa a finanziare la ristrutturazione di aziende o settori;</p>
      <p sl="pt">il funzionamento e valore aggiunto del FEG andrebbero verificati nel contesto della valutazione generale dei programmi e di altri diversi strumenti creati dall’accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione di istituire una fonte di stanziamenti di pagamento alternativa rispetto alle risorse inutilizzate del Fondo sociale europeo, dando seguito ai ripetuti appelli del Parlamento secondo cui il FEG è stato istituito come strumento separato e specifico con le proprie finalità e scadenze, e vanno pertanto identificate linee di bilancio adeguate per tali storni.</p>
    </intervention>
    <intervention id="2-924" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta presentata dalla Spagna di attingere al Fondo europeo di adeguamento alla globalizzazione (FEG) riguarda 544 esuberi (350 dei quali sono idonei a beneficiare del sostegno) in 143 imprese operanti nella divisione 13 NACE Rev. 2 (industrie tessili) nella regione NUTS II della Comunidad Valenciana. Stando alla valutazione della Commissione, tale domanda soddisfa tutti i requisiti di ammissibilità legalmente prefissati. Di fatto, ai sensi del regolamento (CE) 546/2009 del Parlamento europeo e del Consiglio del 18 giugno 2009 che modifica il regolamento (CE) 1927/2006 sull’istituzione del Fondo europeo di adeguamento alla globalizzazione, il campo di applicazione del FEG è stato temporaneamente ampliato per giustificarne l’intervento in situazioni come questa, in cui si verificano “almeno 500 esuberi in un periodo di nove mesi, in particolare in piccole o medie imprese, in una NACE divisione 2 all’interno di una o due regioni NUTS II contigue” quale conseguenza diretta della crisi finanziaria ed economica globale. Ho pertanto votato a favore della risoluzione, nella speranza che la mobilizzazione del FEG aiuti questi lavoratori a rientrare con successo nel mercato del lavoro.</p>
    </intervention>
    <intervention id="2-235" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore di questa iniziativa che interessa 330 dei 528 esuberi avvenuti durante un periodo di nove mesi in 66 imprese di Valencia nel settore della lavorazione della pietra naturale, che potranno ricevere un aiuto supplementare per agevolare il loro reinserimento nel mercato del lavoro. Dei lavoratori licenziati, il 62 per cento ha un’età superiore ai 45 anni, tre sono disabili, il 51 per cento non ha un’istruzione e il 34,4 per cento dispone soltanto di un’istruzione di base.</p>
      <p sl="es">La Comunità Valenciana ha già ricevuto altri aiuti in riferimento alla perdita di posti di lavoro nel settore manifatturiero e bisogna quindi intraprendere misure urgenti, tra le quali è imprescindibile la mobilitazione del Fondo europeo di adeguamento alla globalizzazione. In conclusione, mi rammarico ancora una volta per il fatto che il governo spagnolo sia intervenuto con estremo ritardo, ovvero un anno e tre mesi dopo i licenziamenti, mentre si tratta di misure che devono essere applicate immediatamente e con urgenza.</p>
    </intervention>
    <intervention id="2-923" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che la Spagna ha richiesto assistenza in relazione a 300 esuberi in 66 imprese operanti nella divisione 23 NACE Rev. 2 (Fabbricazione di prodotti della lavorazione di minerali non metalliferi) nella regione Nuts II della Comunità Valenciana, ho votato a favore della presente risoluzione in quanto concordo con la proposta della Commissione come emendata dal Parlamento. Concordo inoltre sul fatto che il funzionamento e il valore aggiunto del Fondo europeo di adeguamento alla globalizzazione debbano essere valutati nel contesto della valutazione generale dei programmi e degli altri strumenti creati dall’accordo interistituzionale del 17 maggio 2006, nell’ambito della revisione intermedia del quadro finanziario pluriennale 2007-2013.</p>
    </intervention>
    <intervention id="2-922" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’assistenza ai lavoratori licenziati a seguito della ristrutturazione e delocalizzazione deve essere dinamica, flessibile e resa disponibile nel modo più rapido ed efficiente possibile. Alla luce dei cambiamenti strutturali nei flussi commerciali internazionali è importante che l’economia europea attui rapidamente strumenti a sostegno dei lavoratori interessati da tali cambiamenti, fornendo loro al contempo le competenze necessarie per un rapido reinserimento nel mercato del lavoro. Per questo motivo il sostegno finanziario deve essere erogato su base individuale. Va sottolineato che l’assistenza fornita non solleva le imprese dalle loro responsabilità, né è finalizzata a finanziarle o ad aiutarle nella ristrutturazione. Considerando che la Spagna ha richiesto assistenza in relazione a 300 esuberi in 66 imprese operanti nella divisione 23 NACE Rev. 2 (fabbricazione di prodotti della lavorazione di minerali non metalliferi) nella regione della Comunità Valenciana, ho votato generalmente a favore della relazione o, in altre parole, a favore della mobilitazione del Fondo europeo di adeguamento alla globalizzazione per sostenere la Spagna.</p>
    </intervention>
    <intervention id="2-236" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Oggi stiamo approvando un pacchetto di aiuti per un totale di 1 422 850 euro dal Fondo europeo di adeguamento alla globalizzazione a favore della Spagna, un paese gravemente colpito dalla crisi economica globale e che ha registrato, in particolare, un aumento del tasso di disoccupazione fino a superare la media europea. Nel caso specifico, la richiesta di aiuti riguarda 528 esuberi in 66 imprese operanti nella divisione 23 NACE rev. 2 (fabbricazione di prodotti della lavorazione di minerali non metalliferi). Mi auguro che l’economia spagnola riesca a reagire in modo adeguato alla crisi, in quanto la mobilitazione del FEG è solamente una parte della soluzione.</p>
    </intervention>
    <intervention id="2-921" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Considerando l’impatto sociale della crisi economica globale, che ha interessato in modo particolare l’occupazione, un corretto impiego del Fondo europeo di adeguamento alla globalizzazione (FEG) è di vitale importanza nell’alleggerire le difficoltà di numerose persone e famiglie europee, contribuendo alla loro integrazione sociale e sviluppo professionale. In questo modo inoltre si risponderà alle necessità delle imprese con nuove risorse qualificate, con un notevole vantaggio per l’economia. Proprio da questo contesto nasce il presente piano di intervento per la Spagna, in relazione a 66 imprese operanti nella divisione 23 NACE Rev. 2 ("Fabbricazione di prodotti della lavorazione di minerali non metalliferi") nella regione NUTS II della Comunità Valenciana. Mi auguro quindi che le istituzioni europee confermino il proprio impegno nell’attuazione delle misure destinate ad accelerare e migliorare il livello di impiego di una risorsa tanto importante quanto il FEG, che registra attualmente bassi livelli di mobilitazione. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-237" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Spagna perché ritengo tale strumento una valida risorsa di sostegno ai lavoratori in difficoltà a causa della crisi economica. Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La votazione odierna riguardava una richiesta di supporto per 528 esuberi (di cui 300 ammessi all'aiuto del Fondo) in 66 imprese operanti nella divisione 23 NACE Rev. 2 ("Fabbricazione di prodotti della lavorazione di minerali non metalliferi"), per un importo finanziato dal FEG di 1 422 850 euro.</p>
    </intervention>
    <intervention id="2-920" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La domanda si riferisce alla mobilitazione dal FEG di un importo totale di 1 422 850 euro per la Spagna. Essa riguarda 528 esuberi in 66 imprese operanti nella divisione 23 NACE Rev. 2 (Fabbricazione di prodotti della lavorazione di minerali non metalliferi) durante il periodo di riferimento di nove mesi dal 31 marzo al 30 dicembre 2009. La valutazione della Commissione si è basata sull'esame dei seguenti elementi: il legame tra gli esuberi e i grandi cambiamenti strutturali nei flussi commerciali mondiali o la crisi finanziaria, la natura imprevista degli esuberi in questione, la dimostrazione del numero degli esuberi e la conformità ai criteri di cui all'articolo 2, lettera a), la spiegazione della natura imprevista dei licenziamenti, l'identificazione delle imprese che hanno operato i licenziamenti e dei lavoratori ammessi all'assistenza, il territorio in questione con le rispettive autorità e soggetti interessati, l'impatto dei licenziamenti sull'occupazione locale, regionale o nazionale, il pacchetto coordinato di servizi personalizzati da finanziare, compresa la sua complementarità con le azioni finanziate dai Fondi strutturali, le date di inizio effettivo o previsto dei servizi personalizzati per i lavoratori interessati, le procedure di consultazione delle parti sociali e i sistemi di gestione e di controllo. In base alla valutazione della Commissione, la domanda soddisfa i criteri di ammissibilità stabiliti dal regolamento FEG e per questo ho votato a favore della relazione.</p>
    </intervention>
    <intervention id="2-238" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi sono astenuto dalla votazione sulla considerazione che i lavoratori spagnoli di imprese quali la Levantina sono stati sacrificati sull’altare della globalizzazione. Considerando la situazione in cui sono stati gettati da politiche neoliberali sostenute dall’Unione europea, si potrebbe essere tentati di votare contro la relazione, anche visto il miserevole importo degli aiuti, che, per quanto esigui, potrebbero però comunque alleviare le sofferenze dei lavoratori. Questo elemento non rende comunque più tollerabile la logica del Fondo europeo di adeguamento alla globalizzazione. Si sostiene in questo modo la logica che ha permesso alla Charterhouse e all’Impala Funds di aumentare il proprio capitale alle spese dei lavoratori della Levantina nella Comunità Valenciana.</p>
    </intervention>
    <intervention id="2-919" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'Unione europea è uno spazio di solidarietà di cui fa parte il Fondo europeo di adeguamento alla globalizzazione (FEG). Quest’assistenza è fondamentale per sostenere le persone disoccupate e vittime della delocalizzazione nell’era della globalizzazione. Sempre più imprese ricorrono alla delocalizzazione, traendo vantaggio dal minore costo del lavoro in determinati paesi, quali Cina e India, danneggiando così i paesi che rispettando i diritti dei lavoratori. L’obiettivo del FEG è aiutare i lavoratori che sono rimasti vittima delle imprese che decidono di delocalizzare ed è fondamentale agevolare il loro accesso a un nuovo posto di lavoro. Altri paesi europei hanno fatto in passato ricorso al FEG ed è quindi giusto fornire questo sostegno anche alla Spagna, che ha richiesto assistenza in relazione a 300 esuberi in 66 imprese operanti nella divisione 23 NACE Rev. 2 ("Fabbricazione di prodotti della lavorazione di minerali non metalliferi") nella regione NUTS II della Comunità Valenciana.</p>
    </intervention>
    <intervention id="2-239" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il FEG dispone di un massimale annuo di 500 milioni di euro. Considerando che vi sono stati 528 esuberi in 66 imprese in Spagna tra il 31 marzo 2009 e il 30 dicembre 2009, non sorprende affatto la mobilitazione del Fondo europeo di adeguamento alla globalizzazione per un importo di 1 422 850 euro. Ho votato a favore della relazione in quanto accolgo con favore il pieno utilizzo del Fondo.</p>
    </intervention>
    <intervention id="2-918" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Sostengo questa richiesta che tenta di attutire gli effetti dei numerosi esuberi in questo settore e di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale.</p>
    </intervention>
    <intervention id="2-917" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che la Spagna ha richiesto assistenza in relazione a 300 esuberi in 66 imprese operanti nella divisione 23 NACE Rev. 2 (Fabbricazione di prodotti della lavorazione di minerali non metalliferi) nella regione NUTS II della Comunità Valenciana, ho votato a favore della presente risoluzione in quanto concordo con la proposta della Commissione e con i relativi emendamenti presentati dal Parlamento.</p>
      <p sl="pt">Concordo inoltre sul fatto che:</p>
      <p sl="pt">il Fondo europeo di adeguamento alla globalizzazione (FEG) sostenga il reinserimento nel mercato del lavoro dei singoli lavoratori in esubero, ribadendo che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settore;</p>
      <p sl="pt">il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione europea di stabilire una fonte alternativa di stanziamenti di pagamento rispetto ai fondi non utilizzati del Fondo sociale europeo, dopo che a più riprese il Parlamento europeo ha ricordato la necessità di individuare meccanismi di bilancio adeguati per gli storni, considerando che il FEG è stato creato quale strumento specifico e distinto, con obiettivi e scadenze proprie.</p>
    </intervention>
    <intervention id="2-916" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza della Spagna di mobilitare il Fondo europeo di adeguamento alla globalizzazione (FEG) in relazione a 300 dei 528 esuberi in 66 imprese operanti nella divisione 23 NACE Rev. 2 (Fabbricazione di prodotti della lavorazione di minerali non metalliferi) nella regione NUTS II della Comunità Valenciana soddisfa tutti i criteri di ammissibilità stabiliti. Ai sensi del regolamento (CE) n. 546/2009 del Parlamento europeo e del Consiglio che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, il campo di applicazione del FEG viene temporaneamente esteso: viene quindi previsto l’intervento anche in situazioni come quella in oggetto, risultato diretto della crisi economica e finanziaria globale, ove si registra “l’esubero di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Ho quindi votato a favore della risoluzione e mi auguro che l’assistenza del Fondo contribuirà a un efficace reinserimento dei lavoratori nel mercato del lavoro.</p>
    </intervention>
    <intervention id="2-241" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">La crisi ha determinato un calo del 28 per cento nel numero di immatricolazioni di nuove automobili; nelle Terras del Ebre (Catalogna) l'occupazione nel settore dei servizi è ora al 60 per cento. La chiusura della Lear Automotive ha comportato un aumento del 4 per cento del tasso di disoccupazione nella zona, che nel 2009 era già pari al 22,7 per cento.</p>
      <p sl="es">L’assistenza è volta a fornire un pacchetto di servizi personalizzati analogo a quello già fornito per 1 429 dei 2 330 esuberi nella stessa regione e nello stesso settore; la presente richiesta riguarda 508 dei 515 esuberi verificatisi nel 2010 durante il periodo di riferimento di 4 mesi a causa della chiusura dell'azienda Lear Automotive. Ho votato a favore di questa iniziativa per permettere ai lavoratori licenziati di reinserirsi nel mercato del lavoro, contribuendo a ridurre la disoccupazione.</p>
    </intervention>
    <intervention id="2-915" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che la Spagna ha richiesto assistenza in relazione a 508 esuberi nell’azienda Lear Automotive (EEDS) Spain, S.L. Sociedad Unipersonal, operante nel settore automobilistico, ho votato a favore della risoluzione perché concordo con la proposta della Commissione, come emendata dal Parlamento. Concordo inoltre sul fatto che la proposta della Commissione, presentata nella sua dichiarazione, includa informazioni chiare e particolareggiate sulla domanda, analizzando i criteri di ammissibilità e spiegando le ragioni che hanno contribuito all’approvazione, in linea con quanto richiesto dal Parlamento.</p>
    </intervention>
    <intervention id="2-914" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’assistenza ai lavoratori licenziati a seguito della ristrutturazione e delocalizzazione deve essere dinamica, flessibile e resa disponibile nel modo più rapido ed efficiente possibile. Alla luce dei cambiamenti strutturali nei flussi commerciali mondiali è fondamentale che l’economia europea sia in grado di impiegare gli strumenti creati a sostegno dei lavoratori interessati da tali cambiamenti, fornendo loro al contempo nuove competenze per un rapido reinserimento nel mercato del lavoro. Per questo motivo il sostegno finanziario deve essere erogato su base individuale. Va sottolineato che l’assistenza fornita non deve sostituire le normali responsabilità delle imprese, né intende finanziare le imprese o la loro ristrutturazione. Considerando che la Spagna ha richiesto assistenza in relazione a 508 esuberi nell'azienda Lear Automotive (EEDS), operante nel settore automobilistico nella regione della Catalogna, ho votato generalmente a favore della relazione o, in altre parole, a favore della mobilitazione del Fondo europeo di adeguamento alla globalizzazione per sostenere la Spagna.</p>
    </intervention>
    <intervention id="2-242" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Oggi stiamo di nuovo per approvare la mobilitazione di un pacchetto di assistenza dal Fondo europeo di adeguamento alla globalizzazione (FEG) per un importo di 382 000 euro a sostegno del settore automobilistico spagnolo. Questo particolare caso riguarda 515 esuberi nell'azienda Lear Automotive (EEDS) Spain, operante nel settore automobilistico in Catalogna. Prima della crisi, il settore automobilistico era una delle fonti più importanti esportazione. La riduzione della richiesta di autovetture nell’Unione europea a seguito della crisi minaccia ulteriori perdite in termini di posti di lavoro, non solo in Spagna ma in tutta l’UE; è quindi fondamentale che l’utilizzo del FEG possa effettivamente assistere un settore tanto importante per l’economia europea.</p>
    </intervention>
    <intervention id="2-913" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Considerando l’impatto sociale della crisi economica globale, che ha interessato in modo particolare l’occupazione, un corretto impiego del Fondo europeo di adeguamento alla globalizzazione (FEG) è di vitale importanza nell’alleggerire le difficoltà di numerose persone e famiglie europee, contribuendo alla loro integrazione sociale e sviluppo professionale. In questo modo inoltre si risponderà alle necessità delle imprese con nuove risorse qualificate, con un notevole vantaggio per l’economia. Proprio da questo contesto nasce il presente piano di intervento per la Spagna, in relazione a 508 esuberi nell'azienda Lear Automotive (EEDS) Spain, S.L. Sociedad Unipersonal, operante nel settore automobilistico. Mi auguro quindi che le istituzioni europee confermino il proprio impegno nell’attuazione delle misure destinate ad accelerare e migliorare il livello di impiego di una risorsa tanto importante quanto il FEG, che registra attualmente bassi livelli di mobilitazione. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-243" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Spagna perché ritengo tale strumento una valida risorsa di sostegno ai lavoratori in difficoltà a causa della crisi economica Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro.</p>
      <p sl="it">La relazione oggi approvata riguardava una richiesta di supporto per 515 lavoratori licenziati, di cui 508 ammessi all'aiuto del Fondo, nell'azienda Lear Automotive (EEDS) Spain , operante nel settore automobilistico in Catalogna, per un importo finanziato dal FEG di 382 200 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-912" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La situazione economica negativa del settore automobilistico ha determinato 515 esuberi nella Lear Automotive (Spagna). Sostengo la proposta di mobilitare 382 200 euro dal Fondo europeo di adeguamento alla globalizzazione (FEG) per assistere i lavoratori licenziati.</p>
    </intervention>
    <intervention id="2-244" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi sono astenuto dalla votazione sulla considerazione che i lavoratori spagnoli della Lear Automotive sono stati sacrificati sull’altare della globalizzazione. Considerando la situazione in cui sono stati gettati da politiche neoliberali sostenute dall’Unione europea, si potrebbe essere tentati di votare contro la relazione, anche visto il miserevole importo degli aiuti, che, per quanto esigui, potrebbero però comunque alleviare le sofferenze dei lavoratori. Questo elemento non rende comunque più tollerabile la logica del Fondo europeo di adeguamento alla globalizzazione. Si sostiene in questo modo la logica che ha permesso a questa multinazionale statunitense e ai suoi principali azionisti, alla Pezna Investment Management e al fondo pensione per gli insegnanti californiani, di delocalizzare il lavoro senza la benché minima considerazione per quanti li hanno resi ricchi.</p>
    </intervention>
    <intervention id="2-911" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'Unione europea è uno spazio di solidarietà di cui fa parte il Fondo europeo di adeguamento alla globalizzazione (FEG). Quest’assistenza è fondamentale per sostenere le persone disoccupate e vittime della delocalizzazione nell’era della globalizzazione. Sempre più imprese ricorrono alla delocalizzazione, traendo vantaggio dal minore costo del lavoro in determinati paesi, quali Cina e India, danneggiando così i paesi che rispettando i diritti dei lavoratori. L’obiettivo del FEG è aiutare i lavoratori che sono rimasti vittima delle imprese che decidono di delocalizzare ed è fondamentale agevolare il loro accesso a un nuovo posto di lavoro. Altri paesi europei hanno fatto in passato ricorso al FEG ed è quindi giusto fornire questo sostegno anche alla Spagna, che ha richiesto assistenza in relazione a 508 esuberi della Lear Automotive (EEDS) Spain, S.L. Sociedad Unipersonal operante nel settore automobilistico in Catalogna.</p>
    </intervention>
    <intervention id="2-245" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Per essere in grado di richiedere stanziamenti dal Fondo europeo di adeguamento alla globalizzazione e per la seguente approvazione della richiesta, è necessario soddisfare una serie di criteri. L’obiettivo del FEG è sostenere i lavoratori che sono stati licenziati a seguito della crisi economica e finanziaria, attraverso misure che ne garantiscano il rapido reinserimento nel mercato del lavoro. A questo scopo, il Fondo dispone di un importo annuo pari a 500 milioni di euro; un’impresa deve avere almeno 500 esuberi (proprio come la Lear Automotive, che soddisfa tutti i criteri di ammissibilità) affinché la Spagna possa presentare la richiesta di aiuti. Ho votato a favore della relazione in quanto esprime esattamente l’obiettivo del Fondo europeo di adeguamento alla globalizzazione.</p>
    </intervention>
    <intervention id="2-910" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che la Spagna ha richiesto assistenza in relazione a 508 esuberi nell'azienda Lear Automotive (EEDS) Spain, S.L. Sociedad Unipersonal, operante nel settore automobilistico, ho votato a favore della risoluzione in quanto concordo con la proposta della Commissione e con i relativi emendamenti presentati dal Parlamento.</p>
      <p sl="pt">Concordo inoltre sul fatto che:</p>
      <p sl="pt">il Fondo europeo di adeguamento alla globalizzazione (FEG) sostenga il reinserimento nel mercato del lavoro dei singoli lavoratori in esubero, ribadendo che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settore;</p>
      <p sl="pt">il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione europea di stabilire una fonte alternativa di stanziamenti di pagamento rispetto ai fondi non utilizzati del Fondo sociale europeo, dopo che a più riprese il Parlamento europeo ha ricordato la necessità di individuare meccanismi di bilancio adeguati per gli storni, considerando che il FEG è stato creato quale strumento specifico e distinto, con obiettivi e scadenze proprie.</p>
    </intervention>
    <intervention id="2-909" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza della Spagna di mobilitare il Fondo europeo di adeguamento alla globalizzazione (FEG) in relazione a 508 esuberi nell'azienda Lear Automotive (EEDS) Spain, S.L. Sociedad Unipersonal, operante nel settore automobilistico soddisfa tutti i criteri di ammissibilità stabiliti. Ai sensi del regolamento (CE) n. 546/2009 del Parlamento europeo e del Consiglio che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, il campo di applicazione del FEG viene temporaneamente esteso: viene quindi previsto l’intervento anche in situazioni come quella in oggetto, risultato diretto della crisi economica e finanziaria globale, ove si registra “l’esubero di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Ho quindi votato a favore della risoluzione e mi auguro che l’assistenza del Fondo contribuirà a un efficace reinserimento dei lavoratori nel mercato del lavoro.</p>
    </intervention>
    <intervention id="2-908" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="it">Considerando che la Polonia ha richiesto assistenza in relazione a 189 esuberi nell'azienda H. Cegielski-Poznań e in quattro suoi fornitori, operanti nel settore della fabbricazione di motori marini diesel, ho votato a favore della risoluzione perché concordo con la proposta della Commissione, come emendata dal Parlamento. Concordo inoltre sul fatto che occorre garantire che il Fondo europeo di adeguamento alla globalizzazione (FEG) sostenga il reinserimento nel mercato del lavoro dei singoli lavoratori in esubero e vorrei ribadire che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-907" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’assistenza ai lavoratori licenziati a seguito della ristrutturazione e delocalizzazione deve essere dinamica, flessibile e resa disponibile nel modo più rapido ed efficiente possibile. Alla luce dei cambiamenti strutturali nei flussi commerciali internazionali è importante che l’economia europea attui rapidamente strumenti a sostegno dei lavoratori interessati da tali cambiamenti, fornendo loro al contempo le competenze necessarie per un rapido reinserimento nel mercato del lavoro. Per questo motivo il sostegno finanziario deve essere erogato su base individuale. Va sottolineato che l’assistenza fornita non solleva le imprese dalle loro responsabilità, né è finalizzata a finanziarle o ad aiutarle nella ristrutturazione. Considerando che la Polonia ha richiesto assistenza in relazione a 189 esuberi nell'azienda H. Cegielski-Poznań, operante nel settore della fabbricazione di motori marini diesel utilizzati per la propulsione di navi e nelle centrali elettriche, e in quattro suoi fornitori, ho votato generalmente a favore della relazione o, in altre parole, a favore della mobilitazione del Fondo europeo di adeguamento alla globalizzazione per sostenere la Polonia.</p>
    </intervention>
    <intervention id="2-247" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Oggi stiamo per approvare il pacchetto di assistenza dal Fondo europeo di adeguamento alla globalizzazione (FEG) per un importo di 114 250 euro a favore della Polonia, affinché possa affrontare le conseguenze legate ai 658 esuberi in quattro stabilimenti dell’impresa H. Cegielski-Poznań, produttrice di motori marini diesel, e in quattro suoi fornitori nella città e nel distretto di Poznań. Come ho sempre detto, questa assistenza è molto importante per affrontare i sintomi imminenti, ma non è una soluzione definitiva ai problemi delle imprese europee, legati non solamente alla crisi economica attuale, ma anche alla necessità dell’Europa di adeguarsi a un mondo in continuo cambiamento dove la competitività è fondamentale.</p>
    </intervention>
    <intervention id="2-906" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Considerando l’impatto sociale della crisi economica globale, che ha interessato in modo particolare l’occupazione, un corretto impiego del Fondo europeo di adeguamento alla globalizzazione (FEG) è di vitale importanza nell’alleggerire le difficoltà di numerose persone e famiglie europee, contribuendo alla loro integrazione sociale e sviluppo professionale. In questo modo inoltre si risponderà alle necessità delle imprese con nuove risorse qualificate, con un notevole vantaggio per l’economia. Proprio da questo contesto nasce il presente piano di intervento per la Polonia, in relazione a 189 esuberi nell'azienda H. Cegielski-Poznań, produttrice di motori marini diesel, e in quattro suoi fornitori. Mi auguro quindi che le istituzioni europee confermino il proprio impegno nell’attuazione delle misure destinate ad accelerare e migliorare il livello di impiego di una risorsa tanto importante quanto il FEG, che registra attualmente bassi livelli di mobilitazione. Quest’anno è stato richiesto solamente l’11 per cento dei 500 milioni di euro disponibili.</p>
    </intervention>
    <intervention id="2-248" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La crisi economica globale ha determinato importanti cambiamenti strutturali per molte imprese che hanno portato alla perdita di numerosi posti di lavoro. La proposta in esame fa riferimento all’assistenza per un gruppo di lavoratori licenziati nella regione polacca di Wielkopolskie. Una seconda proposta di assistenza finanziaria al voto oggi fa riferimento a centinaia di altri esuberi nella stessa regione, il cui mercato locale risulta quindi notevolmente sconvolto. Sono lieto che la Commissione europea abbia confermato che la richiesta soddisfa tutti i requisiti necessari per ottenere l’assistenza finanziaria. I lavoratori licenziati potranno quindi essere reintegrati nel loro vecchio posto di lavoro oppure trovarne uno nuovo, mentre i proprietari delle imprese potranno usufruire del sostegno per mitigare gli effetti negativi della crisi globale, mantenendo la loro posizione nel mercato.</p>
    </intervention>
    <intervention id="2-249" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Polonia. Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di supporto per 658 lavoratori licenziati, di cui 189 ammessi all'assistenza del Fondo, nell'azienda H. Cegielski-Poznań e in quattro suoi fornitori, operante nel settore della fabbricazione di motori marini diesel nelle città di Poznań e Poviat, per un importo finanziato dal FEG di 114 250 euro.</p>
      <p sl="it">Ricordo, infine, che con l'approvazione delle odierne relazioni, si dimostra ancora una volta l'importanza del FEG, valida risorsa di sostegno ai lavoratori in difficoltà a causa della crisi economica ed efficace strumento di lotta alla disoccupazione.</p>
    </intervention>
    <intervention id="2-905" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della richiesta di mobilitazione del Fondo europeo di adeguamento alla globalizzazione per assistere 658 esuberi nell'azienda H. Cegielski-Poznań e in quattro suoi fornitori, operante nel settore della fabbricazione di motori marini diesel nella città di Poznań e nelle zone circostanti. Sostegno la proposta della Commissione di un impegno pari a 114 250 euro.</p>
    </intervention>
    <intervention id="2-250" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi sono astenuto dalla votazione sulla considerazione che i lavoratori dell’industria automobilistica polacca sono stati sacrificati sull’altare della globalizzazione. Considerando la situazione in cui sono stati gettati da politiche neoliberali sostenute dall’Unione europea, si potrebbe essere tentati di votare contro la relazione, anche visto il miserevole importo degli aiuti, che, per quanto esigui, potrebbero però comunque alleviare le sofferenze dei lavoratori. Questo elemento non rende comunque più tollerabile la logica del Fondo europeo di adeguamento alla globalizzazione. Si sostiene in questo modo la logica che ha portato alla privatizzazione delle aziende statali quali la Ciegielski-Poznań.</p>
    </intervention>
    <intervention id="2-904" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L'Unione europea è uno spazio di solidarietà di cui fa parte il Fondo europeo di adeguamento alla globalizzazione (FEG). Quest’assistenza è fondamentale per sostenere le persone disoccupate e vittime della delocalizzazione nell’era della globalizzazione. Sempre più imprese ricorrono alla delocalizzazione, traendo vantaggio dal minore costo del lavoro in determinati paesi, quali Cina e India, danneggiando così i paesi che rispettando i diritti dei lavoratori. L’obiettivo del FEG è aiutare i lavoratori che sono rimasti vittima delle imprese che decidono di delocalizzare ed è fondamentale agevolare il loro accesso a un nuovo posto di lavoro. Altri paesi europei hanno fatto in passato ricorso al FEG ed è quindi giusto fornire questo sostegno anche alla Polonia, che ha richiesto assistenza in relazione a 189 esuberi nella H. Cegielski-Poznań, produttrice di motori marini diesel, e in Quattro suoi fornitori.</p>
    </intervention>
    <intervention id="2-251" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione europea ha istituito il Fondo europeo di adeguamento alla globalizzazione per permettere agli Stati membri di assistere in modo concreto i lavoratori che hanno perso il proprio posto di lavoro a seguito della crisi economica e finanziaria globale. La mobilitazione del Fondo è volta ad agevolare il reinserimento nel mercato del lavoro delle persone licenziate. ho votato a favore della relazione in quanto la Polonia ha bisogno di sostegno per 658 esuberi nell’impresa H. Cegielski-Poznán.</p>
    </intervention>
    <intervention id="2-903" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che la Polonia ha richiesto assistenza in relazione a 189 esuberi nell'azienda H. Cegielski-Poznań e in quattro suoi fornitori, operante nel settore della fabbricazione di motori marini diesel, ho votato a favore della risoluzione in quanto concordo con la proposta della Commissione e con i relativi emendamenti presentati dal Parlamento.</p>
      <p sl="pt">Concordo inoltre sul fatto che:</p>
      <p sl="pt">il Fondo europeo di adeguamento alla globalizzazione (FEG) sostenga il reinserimento nel mercato del lavoro dei singoli lavoratori in esubero, ribadendo che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settore;</p>
      <p sl="pt">il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006.</p>
      <p sl="pt">Accolgo con favore la proposta della Commissione europea di stabilire una fonte alternativa di stanziamenti di pagamento rispetto ai fondi non utilizzati del Fondo sociale europeo, dopo che a più riprese il Parlamento europeo ha ricordato la necessità di individuare meccanismi di bilancio adeguati per gli storni, considerando che il FEG è stato creato quale strumento specifico e distinto, con obiettivi e scadenze proprie.</p>
    </intervention>
    <intervention id="2-902" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La richiesta di assistenza della Polonia di mobilitare il Fondo europeo di adeguamento alla globalizzazione (FEG) in relazione a 189 dei 658 licenziamenti verificatisi durante il periodo di riferimento di 4 mesi tra il 1° settembre 2009 e il 1° gennaio 2010 nell'impresa H. Cegielski-Poznań, produttrice di motori marini diesel, e in quattro dei suoi fornitori, soddisfa tutti i criteri di ammissibilità stabiliti. Ai sensi del regolamento (CE) n. 546/2009 del Parlamento europeo e del Consiglio che modifica il regolamento (CE) n. 1927/2006 che istituisce un Fondo europeo di adeguamento alla globalizzazione, il campo di applicazione del FEG viene temporaneamente esteso: viene quindi previsto l’intervento anche in situazioni come quella in oggetto, risultato diretto della crisi economica e finanziaria globale, ove si registra “l’esubero di almeno 500 dipendenti di un’impresa nell’arco di quattro mesi in uno Stato membro, compresi i lavoratori in esubero dei fornitori o dei produttori a valle di tale impresa”. Ho quindi votato a favore della risoluzione e mi auguro che l’assistenza del Fondo contribuirà a un efficace reinserimento dei lavoratori nel mercato del lavoro.</p>
    </intervention>
    <intervention id="2-253" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Adottando questo testo, il Parlamento europeo chiede alle istituzioni interessate di compiere gli sforzi necessari per accelerare la mobilitazione del FEG. Il Parlamento ricorda inoltre l'impegno delle istituzioni volto a garantire una procedura agevole e rapida per l'adozione delle decisioni relative alla mobilitazione del FEG, apportando un aiuto specifico, una tantum e limitato nel tempo, ai lavoratori in esubero a causa della globalizzazione e della crisi finanziaria ed economica. Sottolinea il ruolo del FEG nel reinserimento al lavoro dei lavoratori in esubero, ricordando che, in conformità dell'articolo 6 del regolamento FEG, occorre garantire che il Fondo sostenga il reinserimento nel mercato del lavoro dei singoli lavoratori in esubero. Il Parlamento ribadisce infine che l'aiuto del FEG non deve sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-901" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">è deplorevole che questa proposta, che risale al 2003 e il cui obiettivo è fornire ai rifugiati lo status di soggiornante di lungo periodo dopo cinque anni di soggiorno legale e ininterrotto, non sia stata attuata nel periodo di intervento. Con gli emendamenti proposti dal Parlamento europeo nell’aprile 2008 che concernevano, tra l’altro, le modalità di calcolo dei cinque anni di soggiorno precedenti la domanda di status di residenti, e mancando l’unanimità del Consiglio, questa nuova proposta aiuterà direttamente i beneficiari di protezione internazionale che risiedono legalmente sul territorio di uno Stato membro da almeno cinque anni, ma che ancora non hanno lo status di residenti.</p>
    </intervention>
    <intervention id="2-900" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione che sostiene che il campo di applicazione della proposta debba includere sia i rifugiati tutelati dalla Convenzione di Ginevra, sia i beneficiari di protezione sussidiaria. Nella relazione il Parlamento europeo appoggia la proposta della Commissione prende in considerazione l'impegno di proteggere gli interessi dei beneficiari di protezione internazionale. Vorrei attirare la vostra attenzione sul fatto che la situazione dei cittadini di paesi terzi beneficiari di protezione internazionale è confusa e poco chiara a causa della mancanza di armonizzazione delle condizioni per garantire lo status di residenti. Secondo la proposta della Commissione, tali condizioni e procedure verranno semplificate e chiarite nell’Unione europea. la nuova direttiva, inoltre, permetterà ai beneficiari di protezione internazionale divenuti soggiornanti a lungo termine di prendere la residenza in uno Stato membro diverso da quello in cui sono riconosciuti.</p>
    </intervention>
    <intervention id="2-899" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’iniziativa presentata fa seguito alla proposta del 2007 per una direttiva sull'estensione dello status di soggiornanti a lungo termine ai rifugiati e ai beneficiari di protezione sussidiaria, che non ha però mai raggiunto l'unanimità al Consiglio necessaria prima dell’entrata in vigore del trattato di Lisbona. L'obiettivo principale della proposta era di garantire ai beneficiari di protezione internazionale legalmente residenti in uno Stato membro da almeno cinque anni la certezza del diritto quanto al loro soggiorno in uno Stato membro e offrire loro diritti comparabili a quelli dei cittadini dell'UE.</p>
      <p sl="pt">Il compromesso raggiunto è di notevole importanza, non solo in quanto assicura ai rifugiati all’interno dell’Unione europea un alto livello di protezione e di certezza del diritto, ma anche in quanto il trattamento discriminatorio nei confronti dei cittadini extra comunitari è stato finalmente abolito.</p>
      <p sl="pt">Si tratta anche di un importante segnale politico, poiché l’adozione di questa iniziativa, la prima di una serie di sei normative, non rappresenta solamente un primo passo, ma riflette anche l’approccio costruttivo alla base delle tre istituzioni nella creazione di un sistema comune europeo di asilo entro il 2012.</p>
    </intervention>
    <intervention id="2-255" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore dell’adozione di questa direttiva, che richiede di emendare una direttiva del 2003 per consentire ai beneficiari di protezione internazione (in particolare ai rifugiati) di ottenere lo status di soggiornanti di lungo periodo all’interno dell’Unione europea, a condizione che soggiornino legalmente sul territorio dell'UE da oltre cinque anni. Una volta ottenuto lo status, godranno di diritti analoghi a tutti gli altri cittadini e saranno in grado, per esempio, di muoversi e stabilirsi in qualsiasi Stato europeo (ad eccezione di Regno Unito, Danimarca, e Irlanda). Viene inoltre stabilito che i beneficiari di protezione internazionale possono ancora essere espulsi dall’Unione europea, ma solamente secondo norme molto rigide e tenendo in considerazione il principio di respingimento e i diritti garantiti principalmente dalla Carta dei diritti fondamentali.</p>
    </intervention>
    <intervention id="2-256" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta mira ad ampliare il campo di applicazione della direttiva 2003/109/CE del Consiglio relative allo status dei cittadini di paesi terzi che siano soggiornanti di lungo periodo e dei beneficiari di protezione internazionale legalmente residenti in uno Stato membro da almeno cinque anni. Considerando i beneficiari di protezione internazionale in modo paritario in tutti gli Stati membri, una simile misura mette termine alle disparità sinora esistenti tra gli Stati membri e, a differenza di quanto accadeva in precedenza, consentirebbe alle persone in questione di stabilirsi in uno Stato membro diverso da quello in cui sono riconosciuti. Queste misure sono fondamentali soprattutto perché stiamo costruendo uno spazio di libertà e sicurezza in Europa, un’area dove chi è debitamente riconosciuto e tutelato dal diritto internazionale deve godere dei medesimi diritti in tutti gli Stati membri.</p>
    </intervention>
    <intervention id="2-898" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Dopo un primo tentativo fallito, è finalmente giunto il momento che anche i beneficiari di protezione internazionale godano di pari trattamento rispetto agli altri cittadini di paesi terzi che sono soggiornanti di lungo periodo. In effetti, non vi sono motivi che giustifichino un diverso trattamento o una tale incertezza in relazione al loro status all’interno dell’Unione. sostengo quindi la relazione Moraes, la quale ha reso possibile, tra l’altro, il rafforzamento delle garanzie contro il “respingimento” e, nonostante le riserve espresse, ha permesso di raggiungere il ragguardevole limite di cinque anni di soggiorno. Un altro aspetto significativo da sottolineare è il fatto che questo è l’unico testo del “pacchetto asilo” ad essere infine adottato sotto la Presidenza belga del Consiglio dell’Unione europea, nonostante gli impegni assunti all’inizio del mandato. Dobbiamo portare avanti questo duro lavoro per garantire che il sistema comune europeo di asilo, istituito su procedure e condizioni di recepimento condivise, diventi infine una realtà in seno all’Unione. La posta in gioco oggi è molto chiara: solamente migliorando e armonizzando i sistemi nazionali di asilo, che attualmente sono molto differenti, potremo creare un sistema comune.</p>
    </intervention>
    <intervention id="2-897" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore della relazione sulla proposta di direttiva del Parlamento europeo e del Consiglio che modifica la direttiva 2003/109/CE per estenderne il campo di applicazione ai beneficiari di protezione internazionale, perché ritengo importante garantire ai rifugiati gli stessi diritti dei cittadini non comunitari in possesso di un permesso di residenza di lungo termine.</p>
      <p sl="it">Con la votazione odierna il Parlamento Europeo ha provveduto a colmare una lacuna del diritto comunitario, regolando lo status giuridico dei residenti legali di lungo termine, che non conteneva tra i soggetti i rifugiati e i beneficiari di protezione internazionale. Grazie alle nuove regole essi potranno godere di una maggiore certezza in merito alla loro situazione giuridica nell'Unione europea e non saranno soggetti a disparità di trattamento rispetto ai cittadini dei paesi terzi.</p>
    </intervention>
    <intervention id="2-896" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa proposta che ha lo scopo di dare uno status di soggiornante di lungo periodo ai beneficiari di protezione internazionale che hanno risieduto legalmente sul territorio dell'UE per più di 5 anni. In tal modo hanno l'opportunità di integrarsi, il che significa riuscire a comunicare in una delle lingue ufficiali dello Stato membro di residenza e acquisire maggiore consapevolezza dei loro diritti e dei loro obblighi nonché dei valori centrali dello Stato membro di residenza. A tal fine, gli Stati membri dovrebbero offrire ai soggiornanti a lungo termine una formazione linguistica. Essi dovrebbero anche essere incoraggiati a elaborare i programmi di formazione sulle leggi e i valori fondamentali degli Stati membri di residenza, sui principi di democrazia, i diritti umani e l'uguaglianza, nonché sui diritti e doveri individuali in detto Stato membro.</p>
    </intervention>
    <intervention id="2-257" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho votato a favore di questa relazione perché convinto dei suoi effetti positivi per tutti quei beneficiari di protezione internazionale che soggiornano legalmente sul territorio dell'UE da oltre cinque anni, ma che in questo momento non hanno diritto di ottenere lo status di soggiornante di lungo periodo.</p>
      <p sl="it">Siamo convinti della necessità di garantire maggiore certezza in merito alla loro situazione giuridica nell'UE, evitando ogni possibile discriminazione di cui potrebbero essere vittime rispetto ai cittadini di paesi terzi; condividiamo la forte preoccupazione di alcuni Stati membri che si potrebbero trovare ad ospitare un numero sproporzionato di beneficiari di protezione internazionale a causa della loro particolare collocazione geografica o della loro situazione demografica.</p>
      <p sl="it">Risultano, pertanto, quanto mai necessarie ulteriori misure per far fronte ad eventuali conseguenze indesiderate, come ad esempio, l'adozione di misure che agevolino lo spostamento e la residenza in uno Stato membro diverso da quello che ha accordato loro una protezione internazionale. Sosteniamo, quindi, tutte le possibili iniziative di salvaguardia proposte contro il respingimento (solo lo Stato membro che ha rilasciato la protezione internazionale dovrebbe essere autorizzato a procedere all'espulsione), impegnandoci a favorire, nei casi in cui sia auspicabile, un ricongiungimento familiare.</p>
    </intervention>
    <intervention id="2-895" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La proposta mira ad ampliare il campo di applicazione della direttiva 2003/109/CE del Consiglio relative allo status dei cittadini di paesi terzi che siano soggiornanti di lungo periodo e dei beneficiari di protezione internazionale legalmente residenti in uno Stato membro da almeno cinque anni. D’ora in poi, questo garantirà pari trattamento in tutti gli Stati membri ai beneficiari di protezione internazionale e, a differenza di quanto accadeva in precedenza, consentirebbe alle persone in questione di stabilirsi in uno Stato membro diverso da quello in cui sono riconosciuti. L’importanza di queste misure è direttamente collegata all’obiettivo di creare uno spazio comune di libertà e sicurezza in Europa, un’area dove chi è debitamente riconosciuto e tutelato dal diritto internazionale deve godere dei medesimi diritti in tutti gli Stati membri.</p>
    </intervention>
    <intervention id="2-894" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Il diritto internazionale e i principi morali offrono all’Unione europea l’opportunità di accelerare l’ottenimento dello status legale a persone che non possono vivere nel loro paese di nascita, oltre i confini europei. Ogni persona ha il diritto di essere trattato con umanità; lo status di rifugiato deve comunque essere definito tenendo presenti tutte le circostanze e impedendo qualsiasi tipo di speculazione, sia di natura finanziaria sia in relazione alle politiche migratorie. Troppo spesso però fatti che non sono stati verificati accuratamente vengono comunque presi per veri sia nell’Unione sia al Parlamento europeo; a volte, false dichiarazioni avanzate da difensori dei diritti umani e da altre persone vengono accettate come verità. È fondamentale non accettare il populismo, altrimenti chiunque potrà stabilirsi in Europa con lo status di rifugiato.</p>
    </intervention>
    <intervention id="2-258" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Se, in quali circostanze e dopo quale periodo di soggiorno legale si debba garantire ai rifugiati lo status di soggiornanti di lungo periodo sono questioni di competenza degli Stati membri e non devono essere imposte dall'Unione europea. L’adozione di questa proposta con due anni di ritardo e in forma rivista solleva comunque delle problematiche in quanto una corretta interpretazione di quanto prescritto nella Convenzione di Ginevra porterebbe solamente all’accettazione di una minima parte delle disposizioni in materia di asilo. Dopo cinque anni di residenza legale, i beneficiari di protezione internazionale devono godere di diritti comparabili ai cittadini europei: questa decisione ha sollevato problemi e dubbi, soprattutto negli Stati membri con forti sistemi sociali, dove questo comporterà costi inestimabili.</p>
      <p sl="de">L’ampliamento del campo di applicazione per includere anche i rifugiati e i beneficiari di protezione sussidiaria servirà solamente a mettere un altro carico alle casse pubbliche. Dobbiamo in particolare prendere sempre in considerazione l'attrattiva agli occhi dei rifugiati, in alter parole il fatto che le misure intese a fornire protezione e sicurezza finanziaria sono esattamente le stesse che rappresentano un incentivo economico per molti immigrati clandestini che entrano in Europa in cerca di asilo dalle condizioni di vita inumane e pericolose nel loro paese. Altrettanto contestabile è l’idea di prendere in considerazione la durata della procedura di asilo al momento di valutare l’adeguatezza a un permesso di soggiorno. Per queste motivazioni ho espresso voto contrario alla relazione.</p>
    </intervention>
    <intervention id="2-893" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Dopo cinque anni di soggiorno legale in uno Stato membro, i rifugiati potranno beneficiare dello status di soggiornante di lungo periodo riconosciuto in tutta l’Unione europea. Dato che i sistemi di asilo degli Stati membri sono differenti in termini di rigore, un rifugiato ben informato potrebbe stabilirsi inizialmente in uno Stato membro con una normativa più debole e lacunosa in materia di asilo; dopo cinque anni potrà tranquillamente lasciare il paese e spostarsi in qualsiasi altro Stato membro dell’UE. Si produrrebbe in questo modo una seconda migrazione da paesi con deboli vincoli in materia verso Stati membri con più generosi sistemi sociali. Gli immigrati sceglieranno inizialmente un paese in base alla rigidità delle norme in materia di asilo e in seconda battuta si sposteranno sulla base del livello dei servizi sociali offerti. Paesi quali Austria, Germania e Paesi Bassi riceverebbero così un pesante fardello. L’approccio assunto nella relazione non è di certo un modo sensato per affrontare le sfide poste dalla questione dell’asilo nell’UE e per perseguire un'adeguata politica di integrazione. Per questi motivi ho espresso voto contrario alla relazione.</p>
    </intervention>
    <intervention id="2-892" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della presente relazione in quanto concordo con l’ampliamento del campo di applicazione della direttiva 2003/109/CE per fornire lo status di soggiornanti di lungo periodo ai beneficiari di protezione internazione, legalmente residenti nel territorio di uno Stato membro da almeno cinque anni.</p>
      <p sl="pt">Vorrei in particolare sottolineare la natura inclusiva della politica proposta nella relazione. Lo status di soggiornante di lungo periodo offre a queste persone l’opportunità di integrarsi, soprattutto attraverso una formazione linguistica che gli Stati membri dovrebbero offrire ai soggiornanti a lungo termine.</p>
      <p sl="pt">Per le stesse motivazioni, sostengo la proposta del relatore di incoraggiare gli Stati membri a elaborare i programmi di formazione sulle leggi e i valori fondamentali degli Stati membri di residenza, sui principi di democrazia, i diritti umani e l'uguaglianza, nonché sui diritti e doveri individuali.</p>
    </intervention>
    <intervention id="2-891" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, ringrazio il collega on. Claude Moraes per l'ottimo lavoro svolto con cui condivido l'idea dell'adozione di un approccio costruttivo che includa la maggior parte degli emendamenti proposti dalla Commissione nonché numerose modifiche tecniche concordate in seno al Consiglio durante i negoziati su questo strumento. Il progetto di relazione rispecchia il desiderio di prendere in considerazione alcune preoccupazioni degli Stati membri, con l'obiettivo di raggiungere un accordo in prima lettura, oltre all'impegno di proteggere gli interessi dei beneficiari di protezione internazionale prima e dopo l'ottenimento dello status di soggiornanti di lungo periodo.</p>
    </intervention>
    <intervention id="2-890" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della relazione in quanto ritengo che l’estensione dello status di soggiornanti di lungo periodo ai beneficiari di protezione internazionali legalmente residenti in uno Stato membro da almeno cinque anni è pienamente giustificata, in quanto garantisce pari trattamento a tutti i cittadini di paesi terzi e promuove la coesione sociale ed economica dell’Unione europea.</p>
    </intervention>
    <intervention id="2-259" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Nel 2011 la Commissione ha presentato una proposta di direttiva relativa allo status dei cittadini di paesi terzi che sono residenti di lungo periodo. In origine, la proposta prevedeva che i rifugiati potessero beneficiare dello status di soggiornante di lungo periodo dopo cinque anni di soggiorno legale e ininterrotto in uno Stato membro. Tuttavia, nel corso dei negoziati, gli Stati membri hanno deciso di escludere i rifugiati dal campo di applicazione della direttiva. Di conseguenza, nella dichiarazione congiunta adottata dal Consiglio GAI l'8 maggio 2003, il Consiglio e la Commissione hanno stabilito che la Commissione avrebbe presentato una proposta di direttiva intesa a estendere lo status di soggiornante di lungo periodo ai rifugiati e ai beneficiari di protezione sussidiaria.</p>
      <p sl="en">Nel giugno 2007 la Commissione ha quindi presentato la sua proposta, avente la stessa base giuridica dell'atto che avrebbe dovuto modificare, ovvero l'articolo 63, paragrafo 3, lettera a) e l'articolo 63, paragrafo 4 del trattato CE. L'obiettivo principale della proposta era di garantire ai beneficiari di protezione internazionale legalmente residenti in uno Stato membro da almeno cinque anni la certezza del diritto quanto al loro soggiorno in uno Stato membro e offrire loro diritti comparabili a quelli dei cittadini dell'UE.</p>
    </intervention>
    <intervention id="2-261" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore di questa risoluzione che sostiene la conclusione dell’accordo di facilitazione del rilascio dei visti con la Georgia. L’accordo testimonia il chiaro desiderio di un riavvicinamento tra questo paese e l’Unione europea, espresso negli ultimi anni in una serie di importanti atti politici, dalla migliore cooperazione bilaterale all’adesione della Georgia al Consiglio europeo e alla Convenzione europea sui diritti dell’uomo. Sostengo la risoluzione in quanto sono fermamente convinta che l’accordo di facilitazione del rilascio dei visti agevolerà i contatti personali tra i cittadini, condizione determinante per assicurare lo sviluppo di relazione economiche, umanitarie, culturali, scientifiche eccetera.</p>
      <p sl="en">La soppressione dei visti per i cittadini della Georgia segnerà una tappa importante sulla via della loro integrazione europea. Un regime di facilitazione dei visti riveste una grande importanza nella vita delle persone, dato che rafforza i contatti tra i popoli e concretizza l'idea di libera circolazione, che è uno dei diritti fondamentali in Europa.</p>
    </intervention>
    <intervention id="2-889" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della raccomandazione del Parlamento europeo sulla facilitazione del rilascio dei visti per la Georgia in quanto l’ampliamento dell’Unione europea è stata l'occasione per l’UE per creare un nuovo quadro di cooperazione con i suoi vicini dell'est e del sud. In particolare, l'accordo sulla facilitazione del rilascio dei visti agevolerà i contatti personali tra i cittadini, condizione determinante per assicurare lo sviluppo di relazione economiche, umanitarie, culturali, scientifiche ecc. Un regime di facilitazione dei visti riveste inoltre una grande importanza nella vita delle persone, dato che rafforza i contatti tra i popoli e concretizza l'idea di libera circolazione, che è uno dei diritti fondamentali in Europa. La soppressione dei visti per i cittadini della Georgia segnerà una tappa importante sulla via della loro integrazione europea. Concordo con la posizione del Parlamento europeo sul fatto che gli accordi conclusi tra l’Unione europea e la Georgia, il primo sulla riammissione delle persone in posizione irregolare, il secondo sulla facilitazione del rilascio dei visti, rappresentino un passo importante nelle relazioni tra Unione europea e Georgia. Tali accordi presentano anche un interesse sul piano regionale e contribuiranno agli sforzi dispiegati dall'Unione per rafforzare la cooperazione con altri paesi della regione.</p>
    </intervention>
    <intervention id="2-262" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">L’Unione europea ha accelerato il processo di apertura verso i paesi del Caucaso meridionale come mai prima, dai tempi dell’espansione verso l’Europa orientale, in un momento in cui questa regione è diventata estremamente importante dal punto di vista strategico, della stabilità e della sicurezza. L’Europa ha ora un dovere nei confronti di questi Stati; il suo impegno è chiaro, soprattutto vista la vicinanza della regione ai confini orientali dell’UE. Oltre al potenziale economico e commerciale di questi paesi, l’accordo tra Unione europea e Georgia sulla facilitazione del rilascio dei visti a cittadini georgiani è una forte spinta verso la democrazia nel paese. È fondamentale che l’Unione europea esporti i principi di buona governance, giustizia equa e rispetto assoluto dei diritti umani. I due accordi conclusi recentemente con la Georgia, il primo sulla riammissione delle persone in posizione irregolare, il secondo sulla facilitazione del rilascio dei visti contribuiranno pienamente a raggiungere tali obiettivi.</p>
      <p sl="ro">La soppressione del visto obbligatorio per i cittadini della Georgia segnerà una tappa importante nel percorso di avvicinamento all’Europa. Un regime di facilitazione dei visti è di vitale importanza nella vita delle persone, dato che rafforza i contatti tra i popoli e concretizza l'idea di libera circolazione, che è uno dei diritti fondamentali dell’Unione europea.</p>
    </intervention>
    <intervention id="2-888" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Le azioni dell’Unione europea devono basarsi sui principi di buona governance e rispetto assoluto dei diritti umani e della democrazia. Per quanto riguarda il Caucaso meridionale, l’Unione europea deve diventarne partner e assisterlo nello sviluppo economico e commerciale, in termini di sicurezza e stabilità, bella promozione del benessere e della risoluzione dei conflitti. L’accordo di facilitazione del rilascio dei visti con la Georgia contribuirà a una politica di vicinato allargato per l’Europa attraverso la promozione della cooperazione e gli spostamenti delle persone tra le due parti. Ho per questo votato a favore della presente risoluzione.</p>
    </intervention>
    <intervention id="2-887" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questo accordo rappresenta, senza ombra di dubbio, un significativo passo avanti nelle relazioni tra Unione europea e Georgia. Dopo il rafforzamento della cooperazione bilaterale tra l'Unione europea e la Georgia e l'adesione della Georgia al Consiglio d'Europa o alla Convenzione europea dei diritti dell'uomo, questo accordo è un altro passo verso un migliore esercizio della giustizia e verso un maggiore rispetto delle libertà fondamentali da parte di questo paese. Speriamo che questo accordo incoraggerà la Georgia ad attuare le riforme necessarie nei settori della libertà, della sicurezza e della giustizia.</p>
      <p sl="pt">L’accordo deve al contempo deve agevolare gli spostamenti e i contatti personali tra i cittadini delle due parti contraenti, condizione determinante per assicurare lo sviluppo di relazioni economiche, umanitarie, culturali, scientifiche ecc. Mi auguro che vengano avviate in Georgia le campagne d’informazione affinché il popolo georgiano sia informato sia dell’entrata in vigore del nuovo regime di facilitazione dei visti sia delle nuove opportunità che hanno ora a disposizione.</p>
    </intervention>
    <intervention id="2-886" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Sono stati appena adottati due importanti accordi tra Unione europea e Georgia: il primo sulla riammissione delle persone in posizione irregolare, il secondo sulla facilitazione del rilascio dei visti. Questi accordi rappresentano un primo passo nel processo di rafforzamento delle relazioni tra Unione europea e Georgia, che l’UE desidera incoraggiare ad attuare le riforme necessarie nei settori della libertà, della sicurezza e della giustizia. Questi accordi presentano anche un interesse sul piano regionale e contribuiranno agli sforzi dispiegati dall'Unione per rafforzare la cooperazione con altri paesi della regione del Caucaso meridionale, quali Armenia e Azerbaigian.</p>
    </intervention>
    <intervention id="2-263" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dobbiamo accogliere con favore le relazioni sempre più strette tra Georgia e Unione europea, ben evidenti negli ultimi accadimenti. L’accordo di facilitazione del rilascio dei visti è un altro importante passo in avanti verso l’integrazione europea di questo paese. La libertà di circolazione delle persone è uno dei diritti fondamentali di cui godono i cittadini europei e per questo vedo con favore la cooperazione tra Unione europea e Georgia. Lottare efficacemente contro l'immigrazione clandestina incoraggiando le riforme necessarie nei settori della libertà, della sicurezza e della giustizia può portare enormi vantaggi se entrambe le parti manifestano il giusto spirito e impegno.</p>
    </intervention>
    <intervention id="2-264" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Ho sempre ricordato che p compito dell’Unione europea tendere una mano a chi sente e desidera di appartenere all’Occidente e ne condivide i valori. Nel corso della Rivoluzione delle rose, il popolo georgiano ha rifiutato lo stallo, la disonestà del governo, il passato e il post-comunismo, scegliendo invece lo sviluppo, il futuro e i valori occidentali. Con le sue azioni, la Georgia ha confermato la sua intenzione di divenire partner di una società internazionale moderna, che non rifugge dalle proprie responsabilità. La Georgia ha raggiunto grandi obiettivi in poco tempo: ha migliorato in modo sostanziale le strutture governative, ha attirato importanti investimenti e ridotto notevolmente la corruzione. Ritengo che la facilitazione del rilascio dei visti costituisca un passo fondamentale per aprire nuove opportunità di studio ai cittadini georgiani e per permettere agli imprenditori di questo paese di instaurare nuove relazioni con i professionisti degli Stati membri dell’Unione europea. In questo modo saremo tutti vincitori, soprattutto i cittadini georgiani. Proprio come noi europei siamo orgogliosi dei nostri risultati, della nostra storia e dei nostri valori culturali, allo stesso modo i georgiani sono orgogliosi del loro paese, con le sue bellezze naturali e l’antica cultura. Mi auguro che il regime di facilitazione dei visti tra Unione europea e Georgia incoraggerà gli europei ad interessarsi a questo paese.</p>
    </intervention>
    <intervention id="2-885" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione sull’ accordo di facilitazione del rilascio dei visti tra Unione europea e Georgia. Il processo di approfondimento delle relazioni tra l'Unione europea e i paesi del Caucaso meridionale, incluso con la Georgia, contribuirà certamente a migliorare l'esercizio della giustizia e il livello di rispetto delle libertà. I due accordi conclusi recentemente con la Georgia, il primo sulla riammissione delle persone in posizione irregolare, il secondo sulla facilitazione del rilascio dei visti contribuiranno pienamente a raggiungere tali obiettivi.</p>
    </intervention>
    <intervention id="2-884" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La Georgia si è impegnata a fondo per sviluppare relazioni più strette con l’Unione europea, come è evidente da una serie di azioni recenti. L’accordo di facilitazione del rilascio dei visti è un altro importante passo in avanti verso l’integrazione europea di questo paese. La libertà di circolazione delle persone è uno dei diritti fondamentali di cui godono i cittadini europei e per questo la cooperazione tra Unione europea e Georgia è fondamentale; al contempo è essenziale anche lottare contro l'immigrazione clandestina per incoraggiare, e continuare a incoraggiare, le riforme necessarie nei settori della libertà, della sicurezza e della giustizia in Georgia.</p>
    </intervention>
    <intervention id="2-265" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Il Caucaso meridionale riveste un'importanza strategica per l'Unione europea e il rafforzamento delle relazioni tra l'UE e i paesi di questa regione, inclusa la Georgia, contribuirà certamente a migliorare l'esercizio della giustizia e il livello di rispetto delle libertà. Se si tiene conto delle aspirazioni europee della Georgia, il presente accordo rappresenta un’importante fase delle relazioni con l'Unione europea e un progresso incoraggiante. Inoltre, tale accordo presenta anche un interesse sul piano regionale e contribuirà agli sforzi dispiegati dall'Unione per rafforzare la cooperazione con altri paesi della regione.</p>
      <p sl="fr">Per la Georgia questo rappresenta anche un progresso ed un incoraggiamento ad approfondire la cooperazione con i suoi vicini e con l'Unione europea, nonché ad attuare le riforme necessarie nei settori della libertà, della sicurezza e della giustizia, quali la lotta al’immigrazione clandestina, il rafforzamento della democrazia, dello stato di diritto e dei diritti umani.</p>
    </intervention>
    <intervention id="2-883" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Mi sono astenuto dalla votazione in quanto conosco bene la situazione in Georgia e la determinazione del Presidente georgiano di incrementare il proprio prestigio personale con la firma del presente accordo. Considero il Presidente Saakashvili un criminale di guerra: il suo regime è responsabile della morte di migliaia di civili innocenti. Nell’agosto 2008 ho visto con i miei occhi la città di Tskhinvali e sono convinto che qualsiasi adulazione da parte di un crinale, lo porterebbe a commettere altri crimini.</p>
    </intervention>
    <intervention id="2-266" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Un accordo con la Georgia porterà un’ondata di falsi richiedenti asilo; per questo dobbiamo prima considerare le problematiche in tema di sicurezza. L’esperienza nei Balcani ci insegna che la libertà di circolare senza visto non viene sfruttata solamente per i viaggi, ma porta una vera e propria ondata di richieste di asilo in tutta l’Unione europea. Temo che la stessa situazione si possa ripetere in caso di una facilitazione dei visti per i cittadini georgiani. In generale, questa procedura per cittadini di Stati non appartenenti all’Unione europea non dovrebbe essere concessa troppo precipitosamente, ma dobbiamo prima esaminare con la massima attenzione se gli accordi per la riammissione dei falsi richiedenti asilo e degli immigrati economici sono in grado di evitare un abuso del sistema.</p>
      <p sl="de">Dobbiamo inoltre prima risolvere i problemi con il sistema d’informazione SIS II. I falsi richiedenti asilo, o addirittura i criminali, non devono essere i primi ad avvantaggiarsi del nuovo regime di soppressione dei visti. Le condizioni basilari già ricordate non sono state soddisfatte e per questo sono decisamente contrario a un ampliamento dell’area senza obbligo di visto.</p>
    </intervention>
    <intervention id="2-882" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Secondo la relazione, la liberalizzazione dei visti per la Georgia incoraggerà il paese ad attuare le riforme necessarie nei settori della libertà, della sicurezza e della giustizia. Oltre alle possibilità di abusi che questo sistema di visti aprirà, questa logica va completamente capovolta: non vi dovrebbero essere negoziati sui visti fino a quando non saranno attuate tutte le necessarie riforme. In fin dei conti, si tratta della sicurezza dei cittadini europei, che dobbiamo proteggere contro i turisti per il visto e il crimine organizzato. Per questi motivi ho espresso voto contrario alla relazione.</p>
    </intervention>
    <intervention id="2-881" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il processo di approfondimento delle relazioni tra l'Unione europea e i paesi del Caucaso meridionale, nel caso di specie con la Georgia, è fondamentale se vogliamo creare una politica estera solida, coerente ed efficace e la conclusione di un accordo di facilitazione del rilascio dei visti ha chiaramente contribuito al raggiungimento di questo obiettivo.</p>
      <p sl="pt">La proposta di decisione relativa alla conclusione dell'accordo contiene una serie di elementi standard degli accordi dell'UE di facilitazione del visto. Infatti, oltre a fissare i termini per la decisione sul rilascio del visto, stabilisce i diritti da corrispondere e i casi di esenzione elencando altresì i documenti da presentare; la proposta contiene anche una dichiarazione comune sulla cooperazione relativa ai documenti di viaggio. Sono a favore della proposta che, in risposta a specifiche richieste in tal senso della Georgia, include una dichiarazione dell'UE relativa alle semplificazioni per i familiari volte a favorire la mobilità di un maggior numero di persone aventi legami familiari con i cittadini della Georgia regolarmente soggiornanti nei territori degli Stati membri.</p>
    </intervention>
    <intervention id="2-880" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, per ciò che concerne l'attuazione dei due accordi conclusi recentemente con la Georgia, condivido pienamente, con la collega on. Nathalie Griesbeck sulla necessità che la popolazione sia informata sulla nuova situazione e benefici delle nuove possibilità che ne derivano. Inoltre, i cambiamenti che intervengono nella politica dei visti dovrebbero figurare quanto prima nei siti internet delle istituzioni europee.</p>
    </intervention>
    <intervention id="2-879" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della conclusione di questo accordo in quanto ritengo che, assieme all’accordo di riammissione delle persone in posizione irregolare, rappresenta un significativo passo in avanti nelle relazioni tra Unione europea e Georgia, segnando un importante fase nel processo di integrazione europea e incoraggiando il paese ad attuare le riforme necessarie nei settori della libertà, della sicurezza e della giustizia.</p>
    </intervention>
    <intervention id="2-267" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">L'ampliamento dell'Unione europea a 25 Stati membri nel 2004 e poi a 27 Stati membri nel 2007, è stata l'occasione per creare un nuovo quadro di cooperazione con i suoi vicini dell'est e del sud. L'Unione europea si è in tal modo impegnata in una politica di vicinato allargato ai paesi della regione del Caucaso meridionale, mirante ad approfondire le sue relazioni con i paesi situati alle frontiere esterne dell'UE, a promuovere la loro sicurezza, stabilità e sviluppo ed evitare l'apparizione di nuove divisioni nel continente europeo. L'Europa, che mostrava in tal modo un crescente interesse nei confronti degli Stati del Caucaso meridionale, deve oggi proseguire il suo impegno presso gli Stati di tale regione che, per essere prossima alle sue nuove frontiere, va resa più sicura.</p>
      <p sl="en">Il processo di approfondimento delle relazioni tra l'Unione europea e i paesi del Caucaso meridionale, nel caso di specie con la Georgia, contribuirà certamente a migliorare l'esercizio della giustizia e il livello di rispetto delle libertà. I due accordi conclusi recentemente con la Georgia, il primo sulla riammissione delle persone in posizione irregolare, il secondo sulla facilitazione del rilascio dei visti contribuiranno pienamente a raggiungere tali obiettivi.</p>
    </intervention>
    <intervention id="2-878" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione recante una proposta di raccomandazione del Parlamento europeo destinata al Consiglio sull'istituzione di una capacità di risposta rapida dell'Unione europea di fronte alle gravi catastrofi (naturali o provocate dall'uomo) verificatesi al di fuori dell'Unione europea negli ultimi anni. Ritengo importante migliorare l'efficacia dell'attuale capacità di risposta dell'UE alle catastrofi e che un piano d’azione preventivo sia ormai necessario come risposta europea integrata e globale. Il terremoto che ha colpito Haiti ha sottolineato la necessità dell’Unione europea di attuare le riforme necessarie in termini di una risposta rapida ed efficace alle emergenze e alle catastrofi. A questo scopo, ritengo sia anche necessario una maggiore presenza politica tra le parti coinvolte nonché una rassegnazione delle competenze al fine di una maggiore coerenza e un miglior coordinamento europei in risposta alle catastrofi. È essenziale mettere in pratica una serie di proposte concrete contenute nella relazione Barnier del 2006 (Verso una Forza europea di protezione civile).</p>
    </intervention>
    <intervention id="2-269" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della relazione in quanto è evidente che moltiplicarsi di gravi catastrofi al di fuori dell'Unione europea negli ultimi anni ha fatto sì che aumentassero gli appelli a migliorare l'efficacia dell'attuale capacità di risposta dell'UE alle catastrofi. Uno dei passi più importanti verso una risposta maggiormente integrata è stato l'inserimento della protezione civile e dell'aiuto umanitario nel portafoglio di un unico Commissario per creare l'opportunità di migliorare la coerenza e il coordinamento della risposta dell'Unione europea alle catastrofi. Tuttavia, due anni dopo la pubblicazione della comunicazione della Commissione nel 2008, molte azioni del piano d'azione rimangono ancora da attuare, mentre la risposta dell'UE alle recenti crisi ha rivelato i limiti del sistema attuale.</p>
      <p sl="en">Seppur di recente siano stati compiuti sforzi per rafforzare la coerenza e il coordinamento tra le dimensioni della protezione civile e dell'assistenza umanitaria della risposta dell'UE, i passi verso la creazione di una Forza europea di protezione civile sono rimasti minimi. Una risposta più efficiente e rapida alle emergenze richiederà dunque una forte volontà politica.</p>
    </intervention>
    <intervention id="2-270" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Sostengo la necessità che l'Unione europea fornisca una risposta coordinata, coerente e di alto livello in caso di catastrofi. Per questo motivo reputo fondamentale creare capacità civili dell'UE a disponibilità permanente che operino con indipendenza dalle strutture militari. La Forza di protezione civile dell'UE deve ottimizzare gli strumenti attualmente disponibili, sia in termini di formazione alla reazione in caso di catastrofe sia in termini di gestione di catastrofi, sviluppando iniziative adottate nel quadro delle azioni preparatorie.</p>
    </intervention>
    <intervention id="2-877" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Considerando il moltiplicarsi e la maggiore frequenza delle catastrofi, determinate principalmente dai cambiamenti climatici, ho votato a favore dell’eccellente relazione presentata dalla mia collega italiana, l’onorevole Zanicchi, recante una proposta di raccomandazione del Parlamento europeo destinata al Consiglio sull'istituzione di una capacità di risposta rapida dell'Unione europea. è giunto il momento di compiere progressi in termini di efficienza, coordinamento e visibilità. Cresce anche l’urgenza di creare una capacità europea di reazione rapida (Forza europea di protezione civile), come suggerito dal Commissario Barnier. Naturalmente il coordinamento delle forze nazionali di protezione civili appare come uno strumento utile per assistere gli Stati membri che non sono in grado di far fronte da soli a disastri su larga scala (incendi, alluvioni, disastri naturali eccetera). la Forza di protezione civile europea sarà inoltre molto utile per intervenire in situazioni esterne, ad esempio ad Haiti. Nell’imminenza di celebrare, nel 2011, l’Anno europeo del volontariato, una simile azione andrebbe a favore dell’interesse europeo, consolidando il senso di cittadinanza europea.</p>
    </intervention>
    <intervention id="2-271" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore della presente relazione. In tutto il mondo sono sempre più frequenti catastrofi che provocano danni considerevoli alle persone, all'economia e all'ambiente e queste crisi si verificheranno con maggiore intensità, frequenza e ampiezza in parti del mondo sempre più numerose. Seppur di recente siano stati compiuti progressi verso una risposta europea alle catastrofi più coerente, dobbiamo continuare nell’impegno per assicurare azioni europee più efficaci, coerenti e coordinate in questo campo.</p>
      <p sl="lt">È necessario sviluppare un piano d'azione contenente una serie di azioni concrete volte a istituire un coordinamento maggiormente integrato tra i vari strumenti di risposta alle catastrofi e valutare le possibili risposte a livello di Unione europea e di stati membri. In queste attività deve essere incluso anche il servizio europeo per l’azione esterna, di recente istituzione, al fine di coordinare gli aiuti esterni nel modo più efficace possibile. È infine necessario garantire risorse finanziarie sufficienti per finanziarie gli aiuti richiesti.</p>
    </intervention>
    <intervention id="2-876" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione in quanto moltiplicarsi di gravi catastrofi (naturali o provocate dall'uomo) al di fuori dell'Unione europea negli ultimi anni ha fatto sì che aumentassero gli appelli a riformare e migliorare l'efficacia dell'attuale capacità di risposta dell'UE alle catastrofi. Per esempio, la mancanza di visibilità della risposta dell'UE è stata indicata come una delle principali carenze della risposta alle catastrofi. Devono essere stabiliti chiaramente accordi e procedure per assicurare una duplice visibilità (per gli Stati membri e per l'Unione europea) delle attività di protezione civile dispiegate dagli Stati membri attraverso il meccanismo di protezione civile dell'UE. Un altro problema nella risposta europea riguarda il coordinamento e quindi la speranza che in futuro il sistema europeo di azione esterna creerà una singola risposta alla crisi, il che richiederà una razionalizzazione delle piattaforme di crisi esistenti. Dovranno essere definiti chiari meccanismi di coordinamento tra i servizi della Commissione e il segretariato del Consiglio, anche in relazione al coordinamento e all'impiego di risorse militari dell'Unione europea in reazione alle catastrofi.</p>
    </intervention>
    <intervention id="2-272" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Un’agenzia per una risposta rapida per la gestione delle emergenze renderà molto più coerente ed efficace l’intervento dell’Unione europea in caso di disastri naturali o accidentali. È altrettanto ovvia la necessità di imparare dalle situazioni reali e di migliorare il servizio che offriamo di volta in volta. Il sisma di Haiti è stato immediatamente seguito da un periodo di confusione su chi dovrebbe assumersi la guida del coordinamento dell'azione globale dell'Unione. Si prevede che in futuro il SEAE creerà una singola reazione alle crisi, il che richiederà una razionalizzazione delle piattaforme di crisi esistenti.</p>
      <p sl="ro">Vanno definite chiaramente le responsabilità di ogni Stato membro in caso di disastro, con la necessaria preparazione logistica in modo tale che le capacità possano essere mobilitate il più rapidamente possibile e con i più alti standard. L’intervento ad Haiti ha dimostrato che simili azioni divengono efficaci qualora ogni Stato si specializza in un particolare servizio, come nel caso della Francia che ha fornito unità di purificazione dell’acqua e dell’Italia che ha fornito un’unità medica avanzata.</p>
    </intervention>
    <intervention id="2-273" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Mi aspetto che la raccomandazione sull'istituzione di una capacità di risposta rapida dell'Unione europea eserciterà una maggiore pressione al fine di migliorare l’efficace dell'attuale capacità di risposta dell'UE alle catastrofi, siano esse naturali o provocate dall’uomo. L’attuale meccanismo di difesa civile sono importanti ma insufficienti per perseguire un meccanismo di difesa civile genuinamente operativo che sia il più efficiente possibile. I limiti degli attuali mezzi di difesa civile erano evidenti, per esempio, nella risposta alla crisi di Haiti di quest’anno: è stata una risposta relativamente flessibile ed estesa, ma mancava di efficacia, coordinamento e visibilità. Non era peraltro chiari chi avrebbe dovuto assumersi la guida del coordinamento dell'azione globale dell'Unione. Data l'entità della crisi, il coordinamento degli aiuti dell'UE è stato infine assicurato dal Vicepresidente/Alto Rappresentante Ashton in stretto coordinamento con il Commissario Georgieva, responsabile in materia di cooperazione internazionale, aiuti umanitari e risposta alle crisi. Sono a favore dell’estensione della capacità operativa dell’Unione europea per far fronte alle catastrofi, in particolare attraverso capacità civili dell'UE a disponibilità permanente che operino con indipendenza dalle strutture militari, nonché lo sviluppo di bilanci per la ricerca e capacità industriali (ad esempio, immagini satellitari, nell'ambito del GMES).</p>
    </intervention>
    <intervention id="2-875" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Alla luce della crescente frequenza e impatto dei disastri naturali che provocano danni considerevoli in termini di vite umane, economici, sociali e ambientali, la raccomandazione del Parlamento europeo destinata al Consiglio sull'istituzione di una capacità di risposta rapida dell'Unione europea è particolarmente importante. Ho votato a favore della proposta in quanto credo che affronti gli argomenti fondamentali da prendere in considerazione; tra questi, ribadisce che la cooperazione tra stati membri deve offrire benefici operativi e finanziari e riconosce la necessità di un approccio integrato alla gestione delle crisi, che comporta anche misure di prevenzione e di preparazione, nonché la ricostruzione post-disastro. È importante migliorare il coordinamento e l’efficienza della risposta europea, anche attraverso la Forza europea di protezione civile.</p>
    </intervention>
    <intervention id="2-274" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mi sono astenuto dalla votazione sulla relazione sull'istituzione di una capacità di risposta rapida dell'Unione europea a disastri umanitari in quanto, sebbene contenga elementi ed idee positive, include nella capacità di risposta anche i mezzi e la presenza militari. È molto positivo che la relazione riporti che “l'utilizzo delle risorse della protezione civile, qualora vi si ricorra in caso di crisi umanitaria, dovrebbe essere commisurato ai bisogni e complementare e coerente rispetto all'aiuto umanitario [ …] per garantire il rispetto dei principi umanitari di neutralità, umanità, imparzialità e indipendenza. Alcuni punti della relazione però muovono in una direzione completamente opposta e per questo mi sono astenuto dalla votazione. Faccio per esempio riferimento al fatto che si debba rispondere anche a crisi militari o al “ricorso a risorse e capacità militari nel quadro della risposta alle catastrofi”, sebbene come “ultima risorsa”.</p>
    </intervention>
    <intervention id="2-874" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Le recenti catastrofi naturali che stanno colpendo il mondo sottolineano la necessità di un meccanismo di risposta rapido ed efficace per ridurre il disastroso impatto sociale, economico e culturale sulle regioni colpite.</p>
      <p sl="pt">A seguito delle precedenti risoluzioni del Parlamento europeo, in particolare quelle relative al terremoto ad Haiti e sulla prevenzione di disastri naturali o provocati dall’uomo, quest'Aula sta ancora una volta discutendo del medesimo argomento. In generale, sostengo la relazione dell’onorevole Zanicchi e vorrei sottolineare che la futura capacità europea di risposta alle catastrofi deve basarsi sui meccanismi disponibili a livello europeo e internazionale, evitando duplicati e facendo il miglior uso possibile delle risorse, permettendo alla Forza europea di protezione civile di nascere sulla base del Meccanismo di protezione civile dell’UE, già esistente.</p>
      <p sl="pt">Dopo la tragedia di Haiti, ho notato con grande piacere una maggiore volontà politica e un maggiore impegno per rafforzare la coerenza e il coordinamento tra la protezione civile e i settori dell’assistenza umanitaria. Accolgo con favore anche il lavoro portato avanti dalle parti coinvolte per il raggiungimento di questo obiettivo, ma mi dispiace tuttavia che le precedenti proposte del Parlamento europeo, soprattutto in relazione alla relazione Barnier, non sono state pienamente attuate.</p>
    </intervention>
    <intervention id="2-873" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Ogniqualvolta si verifichi una catastrofe, sia essa il terremoto di gennaio ad Haiti o le inondazioni estive in Pakistan, l’Europa fa sempre molto, ma in modo disorganizzato. Ogni Stato membro invia il proprio personale, i propri cani da recupero, aerei eccetera; tutte insieme, comunque, le frettolose risposte individuali non saranno mai migliori di una risposta europea pianificata ed organizzata. L’Unione europea, con un‘azione collettiva dei 27 Stati membri, è il donatore principale in termini di aiuti umanitari e allo sviluppo. Abbiamo a disposizione una ampia gamma di risorse civili e militari per affrontare le necessità legate alle emergenze e alla ricostruzione, ma, finché vi sono impulsive risposte nazionali, non saremo purtroppo in grado di trarre alcun beneficio da questa forza collettiva virtuale. Abbiamo bisogno di una vera “capacità di risposta rapida”; una maggiore efficienza e rapidità nella gestione di un’emergenza richiede una forte volontà politica da parte delle diverse interessate.</p>
    </intervention>
    <intervention id="2-275" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Una rapida risposta alle catastrofi e ai disastri naturali è fondamentale in quanto è possibile salvare il maggior numero di vite umane nelle primissime ore successive all’evento. Negli ultimi anni, abbiamo purtroppo assistito a un notevole aumento delle calamità, sia naturali o provocate dall’uomo, che richiedono alti livelli di esperienza e coordinamento dei diversi mezzi di risposta alle catastrofi. La creazione di un Meccanismo europeo di protezione civile potrebbe rappresentare un primo passo, ma concordo con il relatore sul fatto che bisogna fare ancora molto in questo campo. Il coordinamento e la cooperazione europei per una risposta rapida ed efficace alle catastrofi possono avere successo, come nel caso del terremoto di gennaio a Haiti. È fondamentale fornire una risposta di questo genere.</p>
    </intervention>
    <intervention id="2-276" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I disastri naturali si possono e si devono prevenire. Fattori quali un eccessivo sfruttamento del suolo, una scarsa pianificazione della crescita urbanistica, l’abbandono delle campagne e la desertificazione sono alcune delle cause di un maggiore rischio di calamità. La promozione di un uso ragionato delle terre e di uno sviluppo economico e sociale rispettoso della natura è un elemento fondamentale nella prevenzione delle catastrofi. Soprattutto a questo scopo l’Unione europea deve intensificare gli sforzi, attuare le raccomandazioni presentate in una recente relazione parlamentare e rafforzare questo aspetto nella sua politica di cooperazione.</p>
      <p sl="pt">Nella risposta alle calamità che non è possibile prevenire, devono naturalmente trovare spazio un rafforzamento della cooperazione, la mutua assistenza e l’intervento reciproco tra Stati membri e paesi terzi.</p>
      <p sl="pt">Le migliori forme e i migliori mezzi per raggiungere questo obiettivo devono essere il risultato di un dialogo tra le protezioni civili nazionali e altre autorità, pur nel rispetto della sovranità di ogni Stato membro. La relazione dovrebbe delineare questo percorso e non “l’immediata istituzione di una Forza di protezione civile dell'UE” o l’impiego di mezzi militari in risposta a situazioni di emergenza umanitaria che, come ammesso nella relazione, potrebbero intervenire anche al di fuori dell’egida e del coordinamento delle Nazioni Unite.</p>
    </intervention>
    <intervention id="2-872" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il nostro voto rappresenta un passo importante verso la costituzione di una forza europea di Protezione civile capace di intervenire con rapidità ed efficacia ovunque si crei una situazione di grave emergenza.</p>
      <p sl="it">Come tutti ricorderemo, l’esperienza maturata nei soccorsi delle popolazioni di Haiti ha evidenziato nell’intervento europeo, sia pur ampio e rapido, alcune criticità nella gestione, nel coordinamento e nella visibilità della missione, imputabili ai meccanismi dell’attuale sistema, che si basa su contributi volontari ad hoc soggetti a diversi processi decisionali nazionali.</p>
      <p sl="it">La recente comunicazione della Commissione europea sul ruolo della protezione civile e dell’assistenza umanitaria intende appunto porre le basi per una più efficace e coerente sinergia delle azioni già implementate a livello nazionale, regionale e locale. Lo stesso trattato di Lisbona offre l’occasione di definire una capacità di risposta alle catastrofi ancora più esaustiva, coordinata ed operativa. È arrivato dunque il momento di accelerare il processo che doterà la UE di una moderna ed efficiente Protezione civile.</p>
    </intervention>
    <intervention id="2-871" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, ho votato a favore della relazione recante una proposta di raccomandazione del Parlamento europeo destinata al Consiglio sull'istituzione di una capacità di risposta rapida dell'Unione europea, perché credo che l'Unione europea debba compiere degli sforzi importanti al fine di garantire risposte coordinate ed efficaci alle molteplici gravi catastrofi cui abbiamo di recente assistito.</p>
      <p sl="it">La necessità di un tale impegno è stata sottolineata nell'ultima comunicazione della Commissione sul "potenziamento delle capacità di risposta dell'UE alle catastrofi", comprendente un piano d'azione volto a istituire un coordinamento integrato tra i vari strumenti di risposta alle catastrofi. Concordo, inoltre, con la collega Zanicchi nel ritenere che sia ormai giunto il momento di riconoscere l'importanza politica del potenziamento della capacità di risposta dell'Unione europea alle catastrofi e che occorra mobilitare tutte le risorse disponibili per conseguire tale obiettivo.</p>
    </intervention>
    <intervention id="2-870" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la presente relazione che:</p>
      <p sl="en">rammenta il ruolo centrale del Vicepresidente/Alto Rappresentante nel coordinamento delle operazioni dell'UE nelle regioni e nei paesi terzi;</p>
      <p sl="en">sottolinea che la struttura e i metodi di lavoro del Servizio europeo per l'azione esterna (SEAE) dovrebbero essere finalizzati a garantire la coerenza e la consistenza dell'azione UE in situazioni di crisi;</p>
      <p sl="en">invita pertanto il Consiglio a conferire al Vicepresidente/Alto Rappresentante un mandato permanente che le consenta di attivare una cellula di crisi, che raccolga i rappresentanti di tutti i pertinenti servizi della Commissione e del Consiglio e di tutte le capacità di elaborare piani dell'UE (CMI, CMPD, SMUE, CPCC), per coordinare la risposta dell'UE in caso di catastrofe al fine di essere in grado di avviare rapidamente gli interventi, senza doversi rivolgere sistematicamente al Consiglio;</p>
      <p sl="en">propone che detta cellula sia supportata da un gruppo specifico, attivabile nelle primissime ore della crisi e composto da esperti civili (CRT, CMI), militari e civili-militari (SMUE, CPCC), abilitato ad avvalersi anche di informazioni raccolte da Sitcen e CSUE;</p>
      <p sl="en">sottolinea la necessità di un coordinamento ottimale tra la risposta dell'Unione europea alle catastrofi e altri strumenti dell'UE, quali le missioni civili o militari nell'ambito della politica europea di sicurezza e di difesa (PESD) e i mezzi (per esempio i gruppi tattici).</p>
    </intervention>
    <intervention id="2-869" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’istituzione di uno strumento per rispondere rapidamente alle catastrofi e alle calamità naturali è fondamentale in quanto è possibile salvare il maggior numero di vite umane nelle primissime ore successive all’evento. Negli ultimi anni, abbiamo purtroppo assistito a un notevole aumento delle calamità, sia naturali o provocate dall’uomo, che richiedono una capacità di intervento rapido e ragionato. Per questi motivi la creazione di un Meccanismo europeo di protezione civile è molto importante, ma rimane ancora molto da fare in questo campo.</p>
    </intervention>
    <intervention id="2-277" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Il numero di catastrofi negli Stati membri e nei paesi terzi è in continuo e costante aumento, non per ultimo a causa del cambiamento climatico e della crescente urbanizzazione. I paesi in via di sviluppo sono i più colpiti dalle calamità, con ingenti costi in termini di vite umane ed anche economici. La creazione di una forza per la risposta rapida permetterà all’Unione europea e agli Stati membri di coordinare meglio il proprio impegno e fornire una maggiore visibilità alle azioni dell’UE. Per questi motivi ho votato a favore della presente raccomandazione; come l’autrice, invito a prendere in considerazione le numerose proposte pratiche presenti nella relazione Barnier.</p>
    </intervention>
    <intervention id="2-868" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">La relatrice, onorevole Zanicchi, ha ripresentato la questione della possibilità di una risposta rapida solo con notevole ritardo, ma questo non sminuisce la centralità dell’argomento. Sono convinto che sia compito dell’Unione europea aumentare in modo significativo i finanziamenti per la preparazione, la fornitura e l’ampliamento di forze per la risposta rapida. Le calamità naturali si verificheranno con sempre maggiore intensità, soprattutto a causa del cambiamento climatico e non possiamo affrontare questa situazione senza squadre di ricerca professionali, la cui preparazione consentirà la rapida localizzazione e il controllo efficace di incendi e catastrofi tecnologiche. Per questi motivi, ho votato a favore.</p>
    </intervention>
    <intervention id="2-278" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Un’unità forte di risposta rapida sarebbe molto positiva e aiuterebbe i cittadini europei e dei paesi terzi durante periodi di gravi difficoltà. Purtroppo la relatrice non sembra preoccuparsi del rafforzamento degli aiuti umanitari o del programma europeo per la protezione civile, ma si interessa purtroppo i rendere ben visibili il simbolo “UE”. L’obiettivo dell’unità di risposta rapida non deve essere la promozione dell’Unione europea nel mondo. La guida delle Nazioni Unite e il coinvolgimento delle forze militari per fornire aiuti umanitari, ci hanno fatto rischiare di perdere la nostra indipendenza, rischio che personalmente non intendo sostenere. Per questo motivo ho espresso voto contrario alla relazione.</p>
    </intervention>
    <intervention id="2-279" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Negli ultimi anni, in numerose situazioni si è dimostrato necessario migliorare l’efficacia dell’esistente capacità dell’UE di risposta alle calamità. Vorrei solamente ricordare le disastrose inondazioni o gli incendi boschivi che hanno colpito una serie di Stati membri; un esempio è l’imponente disastro ambientale verificatosi di recente in Ungheria. Di fronte a simili incidenti, nessun governo ha la capacità di reagire da solo ad alto livello in modo sufficiente e per questo tra gli Stati membri dell’Unione europea vige il dovere alla solidarietà. La relazione enumera le caratteristiche che una forza di risposta rapida deve avere, nonché i requisiti necessari per portare a termine le relative attività.</p>
    </intervention>
    <intervention id="2-867" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Sembra che la relazione si concentri maggiormente sulla promozione e la pubblicizzazione del marchio europeo “UE” anziché sull’aumentare l’efficienza degli aiuti allo sviluppo o della protezione dei cittadini. Per questa ragione ho espresso voto contrario.</p>
    </intervention>
    <intervention id="2-866" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, l'esigenza di una capacità di risposta efficace da parte dell'Unione Europea, nei confronti del moltiplicarsi di gravi catastrofi negli ultimi anni, è ciò che mi ha spinto a votare a favore della relazione A7-0332/2010 . Gli appelli a migliorare l'efficacia di risposta dell'UE negli ultimi anni sono stati innumerevoli e, ad oggi, occorre fare molto di più per garantire uno sviluppo più coerente e visibile. E' necessario, a mio parere, mobilitare tutte le risorse disponibili per conseguire tale obiettivo, in quanto dopo il 2008, dopo l'ultima Comunicazione della Commissione a riguardo, ci si è mossi verso una risposta globale e integrata dell'UE. Ciò che noi tutti ci aspettiamo dall' attuazione della relazione è un piano di azione concreto volto a istituire gradualmente un coordinamento maggiormente integrato tra i vari strumenti di risposta alle catastrofi.</p>
    </intervention>
    <intervention id="2-865" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Concordo con la proposta di raccomandazione del Parlamento europeo destinata al Consiglio sull'istituzione di una capacità di risposta rapida dell'Unione europea ai disastri naturali. In realtà, un'analisi degli insegnamenti tratti da Haiti mostra chiaramente la necessità di ulteriori riforme della capacità di risposta dell'UE alle catastrofi, come avevo già sottolineato nel mio parere su “un approccio comunitario alla prevenzione delle catastrofi naturali e di origine umana”.</p>
      <p sl="pt">Una risposta rapida ed efficace in situazioni di emergenza è assolutamente fondamentale se vogliamo garantire che l’Unione europea manifesti la propria solidarietà, sia verso Stati membri sia verso paesi terzi; questo richiede una forte volontà politica da parte dei diversi organismi coinvolti nelle decisioni.</p>
      <p sl="pt">È evidente che il maggiore impegno è attualmente il rafforzamento della coerenza e del coordinamento tra le forze di protezione civile e i diversi settori degli aiuti umanitari. Dobbiamo tuttavia compiere un importante passo verso la creazione di una Forza europea di protezione civile, come già detto nel mio parere “un approccio comunitario alla prevenzione delle catastrofi naturali e di origine umana”. Concordo con la relatrice: è giunto il momento di compiere ulteriori progressi in questo campo, in particolare mettendo in atto una serie di proposte concrete contenute nella relazione Barnier del 2006.</p>
    </intervention>
    <intervention id="2-864" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi concordo con l'idea della relatrice e collega on. Iva Zanicchi, la quale ritiene che sia ormai giunto il momento di riconoscere l'importanza politica del potenziamento della capacità di risposta dell'Unione europea alle catastrofi e che occorra mobilitare tutte le risorse disponibili per conseguire tale obiettivo. Sono d'accordo, inoltre con la collega che ritiene, che i risultati incoraggianti dell'azione preparatoria del 2008 dovrebbero essere ulteriormente valutati e che sia opportuno sviluppare maggiormente l'idea di una messa in comune volontaria, da parte degli Stati membri, di risorse tenute di riserva per l'utilizzo immediato nel quadro di operazioni dell'UE.</p>
      <p sl="it">In tale contesto, la relatrice desidera ricordare al Consiglio e alla Commissione la raccomandazione contenuta nella relazione Barnier, secondo cui solo l'organizzazione preventiva e la messa in comune di risorse esistenti può dare vita a una Forza europea di protezione civile.</p>
    </intervention>
    <intervention id="2-863" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della presente relazione in quanto concordo sull'importanza di impegnarci a fondo per attuare politiche finalizzate al rafforzamento della capacità europea di risposta alle catastrofi, nonché alla promozione dell’efficienza, del coordinamento e della visibilità di queste attività.</p>
    </intervention>
    <intervention id="2-280" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il moltiplicarsi di gravi catastrofi (naturali o provocate dall'uomo) al di fuori dell'Unione europea negli ultimi anni ha fatto sì che aumentassero gli appelli a migliorare l'efficacia dell'attuale capacità di risposta dell'UE alle catastrofi. Se la capacità di risposta dell'UE alle catastrofi si è costantemente evoluta a partire dall'istituzione del meccanismo comunitario di protezione civile nel 2001, la relatrice ritiene che occorra fare molto di più per garantire una risposta dell'UE coordinata, coerente e visibile. Tale esigenza di una risposta più coerente è stata evidenziata anche nell'ultima comunicazione della Commissione sul "potenziamento delle capacità di risposta dell'UE alle catastrofi", che risale al marzo 2008. Tale comunicazione doveva essere un primo passo sulla via verso una risposta globale e integrata dell'UE. Essa comprendeva un piano d'azione contenente una serie di azioni concrete volte a istituire gradualmente un coordinamento maggiormente integrato tra i vari strumenti di risposta alle catastrofi. Oggi abbiamo una risposta del Parlamento al problema.</p>
    </intervention>
    <intervention id="2-281" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">In un momento in cui, in tutto il mondo sono sempre più frequenti catastrofi che provocano danni considerevoli alle persone, all'economia e all'ambiente, soprattutto a causa dell'impatto del cambiamento climatico, è cruciale che l’Unione europea sia in grado di fornire una risposta rapida, chiaramente strutturata nella Forza europea di protezione civile. Dal recente terremoto di Haiti, abbiamo imparato la lezione: abbiamo bisogno di aumentare l’efficienza, il coordinamento e la visibilità dell’Unione europea. Sono quindi favorevole all'inserimento della protezione civile e dell'aiuto umanitario nel portafoglio di un unico Commissario. Credo anche che, qualora possibile, le operazioni di soccorso debbano sempre essere condotte con il coordinamento delle Nazioni Unite.</p>
      <p sl="nl">La presente relazione esorta la Commissione ad elaborare programmi nelle regioni colpite con i governi nazionali, le autorità locali e le organizzazioni non governative per permettere alle comunità locali di prevenire e gestire le calamità. In caso di disastri, i mezzi di difesa civili e militari devono essere impiegati solamente come ultima risorsa.</p>
    </intervention>
    <intervention id="2-862" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L'impatto delle catastrofi naturali e provocate dall’uomo è in continuo aumento, non solo in numero, ma anche per l’ampiezza e per i danni in termini di vite umane, socio-economici e ambientali. Questo impone all’Unione europea di ripensare la sua strategia di risposta per quanto riguarda la prevenzione, la gestione e l’assistenza, in modo da essere più coordinata ed efficiente dal punto di vista operativo.</p>
      <p sl="pt">Accolgo con favore l’adozione della presente relazione, che analizza la recente catastrofe ad Haiti e invita all’istituzione di una Forza europea di protezione civile in grado di creare sinergie tra gli Stati membri e le istituzioni europee finalizzate alla prevenzione delle calamità e all’assistenza dei paesi terzi, soprattutto di qualsiasi paese in via di sviluppo colpito da una catastrofe. La natura umanitaria dell’iniziativa è simbolica della concreta impostazione delle dimensioni esterne della solidarietà dell’UE.</p>
      <p sl="pt">Ritengo sia estremamente importante assegnare a questa iniziativa un ruolo di guida verso il coordinamento e la gestione dei disastri che si verificano all’interno dell’Unione europea. Mi ricordo della catastrofe che ha devastato l’isola di Madeira nel febbraio scorso e ritengo quindi fondamentale creare una Forza di protezione civile, facendo al contempo il miglior uso possibile dei meccanismi già esistenti.</p>
    </intervention>
    <intervention id="2-861" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Il lavoro in materia di regolamenti finanziari è continuo. Ho votato a favore della presente relazione di iniziativa del Parlamento europeo che cerca di sottoporre tutti i prodotti finanziari alla supervisione delle autorità di mercato. La mancanza di trasparenza danneggia l’efficienza del mercato e ha contribuito ad aggravare la crisi finanziaria. La direttiva relativa ai mercati degli strumenti finanziari (MiFID) facilitava il trasferimento di attività di mercato per una migliore normativa e spazi di negoziazione più trasparenti. Facendo eco alle conclusioni del G20 di Pittsburgh del settembre 2009, la relazione mira a garantire che “tutti i contratti standard su derivati OTC (derivati fuori borsa) [siano] negoziati in borsa o su piattaforme di negoziazione elettroniche”.</p>
    </intervention>
    <intervention id="2-283" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Con l’attuazione della direttiva relativa ai mercati degli strumenti finanziari (MiFID), i mercati finanziari europei hanno subito cambiamenti senza precedenti, sia a causa della direttiva stessa sia per altri motivi collegati alla crisi; non è quindi stato possibile raggiungere gli obiettivi normativi desiderati. L’attuazione della MiFID ha determinato a frammentazione dei mercati, portando alla proliferazione delle strategie di negoziazione ad alta frequenza. Il mercato si è adattato all’uso di dark pool per la negoziazione di ordini di una certa consistenza nelle transazioni con intermediari indipendenti e all’uso delle deroghe MiFID per tali operazioni quando queste sono condotte da piattaforme di trading organizzate (transazioni “opache” o dark transactions), mentre in passato le transazioni erano concluse in mercato regolamentati. È fondamentale applicare la legislazione volta a garantire l’efficace regolamentazione e la trasparenza dei nuovi strumenti tecnologici, al fine di evitare la creazione di qualsivoglia rischio sistemico nel funzionamento generale dei mercati.</p>
    </intervention>
    <intervention id="2-284" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il Parlamento europeo continua ad adottare relazioni su determinati elementi del regolamento finanziario, ma senza arrivare mai al nocciolo della questione. Naturalmente, è meglio che le transazioni finanziarie condotte da intermediari privati e/o istituti finanziari siano regolamentate in qualche modo, ma questo non è comunque il problema principale.</p>
      <p sl="pt">La relazione non va oltre la richiesta di maggiore regolamentazione delle piattaforme di negoziazione, facendo riferimento alla necessità di “incrementare la trasparenza e la sicurezza dei mercati degli strumenti finanziari” e di un “trattamento equo” dei sistemi multilaterali di negoziazione e dei mercati regolamentati.</p>
      <p sl="pt">Il problema principale è la persistenza del vecchio sistema speculativo, ma la relazione affronta solamente la forma di questa speculazione e non il contenuto, ovvero la parte più importante.</p>
      <p sl="pt">Da parte nostra, continuiamo a cercare una fine al mercato dei derivati e ai paradisi fiscali, nonché l’efficace controllo dei poteri finanziari da parte dei poteri politici, piuttosto che la situazione inversa. Fino a quando non raggiungeremo questo obiettivo, qualsiasi altra politica sarà solamente di facciata.</p>
    </intervention>
    <intervention id="2-860" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione in quanto sembra che una delle maggiori conseguenze della concorrenza creata dall’attuazione della MiFID sia stata la frammentazione del mercato che ha a sua volta favorito la proliferazione delle strategie HFT. Il legislatore deve riconoscere che questi progressi tecnologici devono essere adeguatamente disciplinati per evitare che essi occupino vuoti normativi e finiscano per porre rischi sistemici al generale funzionamento dei mercati.</p>
    </intervention>
    <intervention id="2-859" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Con la recente attuazione della direttiva relativa ai mercati degli strumenti finanziari (MiFID), i mercati finanziari europei hanno subito cambiamenti senza precedenti, sia a causa della direttiva stessa sia per altri motivi collegati alla crisi; non è quindi stato possibile raggiungere gli obiettivi normativi attesi dall'introduzione della MiFID. Il mercato si è adattato all’uso di dark pool per la negoziazione di ordini di una certa consistenza nelle transazioni con intermediari indipendenti e all’uso delle deroghe MiFID per tali operazioni quando queste sono condotte da piattaforme di trading organizzate (transazioni “opache” o dark transactions), mentre in passato le transazioni erano concluse in mercato regolamentati. Per questi motivi, è fondamentale applicare la legislazione volta a garantire l’efficace regolamentazione e la trasparenza dei nuovi strumenti tecnologici, al fine di evitare l’insorgere in futuro di rischi sistemici nel funzionamento generale dei mercati.</p>
    </intervention>
    <intervention id="2-285" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">I costi per l’acquisizione dati in Europa sono troppo alti: a volte sono dieci volte superiori a quelli degli Stati Uniti. La relazione contiene alcune buone proposte per ridurre questi e altri costi non necessari, ma temo che l’autrice sia sulla strada sbagliata pensando di raggiungere l’obiettivo della riduzione dei costi attraverso l’introduzione di una serie di disposizioni aggiuntive. Si corre il rischio di sostituire semplicemente un ostacolo burocratico con un altro e per questo motivo mi sono astenuto dalla votazione.</p>
    </intervention>
    <intervention id="2-858" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La mia decisione di votare a favore della relazione A7-0326/2010 va di pari passo con l'attuale situazione dei capitali europei, che sta attraversando un periodo di novità, senza precedenti grazie ai progressi tecnologici. Grazie all'attuazione della MiFID, che promuove la concorrenza tra piattaforme di trading per i servizi di esecuzione, l'efficienza del processo di formazione dei prezzi si è accresciuta, ampliando la scelta degli investitori. Tuttavia, la frammentazione dei mercati ha offuscato la trasparenza post-negoziazione delle operazioni OTC e tale situazione necessita di un quadro regolamentare più efficace per pervenire ad un'informazione post-negoziazione consolidata. E' mia opinione che le autorità di regolamentazione debbano garantire la possibilità di ricostruire ogni momento della negoziazione per comprendere le dinamiche di mercato e le modalità di intervento dei partecipanti. L'impatto delle nuove tecnologie e l'avvento di nuovi partecipanti al mercato ha portato ad una maggiore rapidità di trading e ad un'apertura dell'accesso diretto al mercato ai clienti dei membri delle piattaforme di trading. Nonostante l'attuazione della MiFID abbia portato innovazione, sembra che abbia anche contribuito alla frammentazione del mercato. Ho votato a favore della relazione perchè credo che questi progressi tecnologici debbano essere adeguatamente disciplinati per evitare che creino rischi sistemici all'intero mercato.</p>
    </intervention>
    <intervention id="2-857" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sostengo l’invito alla Commissione a rafforzare comunque le strutture di mercato in tutte le piattaforme di negoziazione e i sistemi di compensazione, per metterli in grado di affrontare i futuri rischi grazie a una maggiore trasparenza, a una migliore resilienza e alla vigilanza regolamentare su tutte le transazioni aggregate. Ho quindi votato a favore della risoluzione del Parlamento in quanto sostiene che:</p>
      <p sl="pt">i sistemi multilaterali di negoziazione devono essere sottoposti allo stesso livello di vigilanza ed essere pertanto regolamentati in modo comparabile;</p>
      <p sl="pt">le imprese d'investimento che forniscono un servizio di gestione del portafoglio e operano in veste di gestori del portafoglio devono beneficiare delle migliori condizioni possibili da parte delle imprese d'investimento;</p>
      <p sl="pt">la Commissione deve analizzare gli effetti della fissazione di una consistenza minima degli ordini per tutte le transazioni “opache”;</p>
      <p sl="pt">le imprese che perseguono strategie di negoziazione ad alta frequenza devono essere analizzate per assicurarsi che esse dispongano di solidi sistemi e controlli attraverso la revisione continua gli algoritmi utilizzati.</p>
    </intervention>
    <intervention id="2-856" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, appoggio pienamente il relatore on. Kay Swinburne, e la sua idea di promuovere la concorrenza tra le piattaforme di trading per i servizi di esecuzione – ha ampliato la scelta degli investitori, ha ridotto i costi delle transazioni ed ha contribuito ad accrescere l’efficienza del processo di formazione dei prezzi. Vi sono oggi 136 sistemi alternativi di negoziazione (MTF) che, insieme alle borse principali, costituiscono il sistema organizzato di "trading venue ".</p>
      <p sl="it">Questo sistema conta per il 60% del volume di scambi, mentre la quota restante viene coperta dagli intermediari indipendenti (broker-dealer) collettivamente denominati OTC. Le negoziazioni bilaterali – quelle in cui il cliente trasmette un ordine al broker e quest’ultimo trova il match (abbinamento) – che prima erano soprattutto verbali, sono ora prevalentemente effettuate per via elettronica. Sebbene non possa esservi per definizione trasparenza pre-negoziazione per le operazioni OTC, le regole MiFID prevedono che esse debbano essere oggetto di reporting .</p>
    </intervention>
    <intervention id="2-855" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Concordo sull’invito alla Commissione ad analizzare gli effetti della fissazione di una consistenza minima degli ordini per tutte le transazioni “opache” e a verificare se tale disposizione possa essere applicata in modo rigoroso così da mantenere un flusso adeguato di scambi tramite le piattaforme “trasparenti” (lit venue) nell'interesse del processo di formazione dei prezzi (price discovery).</p>
    </intervention>
    <intervention id="2-286" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sembra che una delle maggiori conseguenze della concorrenza creata dall’attuazione della MiFID sia stata la frammentazione del mercato che ha a sua volta favorito la proliferazione delle strategie HFT Il legislatore deve riconoscere che questi progressi tecnologici devono essere adeguatamente disciplinati per evitare che essi occupino vuoti normativi e finiscano per porre rischi sistemici all’intero mercato. Questo è in breve quanto viene proposto nel testo adottato oggi dal Parlamento europeo.</p>
    </intervention>
    <intervention id="2-287" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La presente relazione d’iniziativa fissa il quadro per la discussione della MiFID, alla quale sono collegati, naturalmente, la direttiva sugli strumenti derivati OTC e l’intervento dell’ESMA e dell’EMIR. Già il titolo della relazione permette di comprendere la natura di urgenza, spesso complicata, delle modifiche normative.</p>
      <p sl="en">Ai mercati non regolamentati è stato concesso accesso illimitato attraverso la sponsorizzazione di piattaforme di negoziazione formali e questa situazione deve cambiare.</p>
      <p sl="en">Allo stesso modo, concordo con la relatrice sulla necessità di migliorare la trasparenza pre- e post-negoziazione e in particolare sulla necessità che i dati post-negoziazione per i prodotti non rappresentativi di capitale di rischio (non-equity) siano forniti in una forma già consolidata.</p>
      <p sl="en">È fondamentale comprendere le dinamiche del mercato e fornire ai regolatori gli strumenti, le informazioni e i dati necessari.</p>
    </intervention>
    <intervention id="2-288" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Le banche, le borse e i fondi sviluppano nuovi prodotti e pratiche di negoziazione tanto rapidamente che la direttiva relativa ai mercati degli strumenti finanziari (MiFID) è già superata. Il campo d’azione delle norme sulla trasparenza deve essere esteso fino a includere i sistemi interni di negoziazione delle banche e le deroghe devono essere previste in modo restrittivo, affinché gli istituti e i prodotti finanziari non possano sfuggire a un’efficace vigilanza.</p>
      <p sl="de">Conoscere i dati pre- e post-negoziazione, in precedenza previsti solamente per le azioni, deve valere ora anche per le obbligazioni, ai prodotti derivati oggetto di compensazione centralizzata, i prodotti strutturati, i fondi e i certificati, aumentando l’efficienza e la trasparenza del processo di fissazione dei prezzi.</p>
    </intervention>
    <intervention id="2-854" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione in quanto ritengo che sia fondamentale che l’Unione europea sia preparata ai rischi chimici, biologici, radiologici e nucleari (CBNR) che presentano una nuova dimensione di possibili attacchi terroristici, incidenti industriali e disastri naturali per il loro carattere transnazionale e la scala di vittimizzazione di massa. La risposta europea a questo pericolo non comprende soltanto i programmi di intervento ex post facto , ma inizia molto prima nella gestione, la corretta conservazione, l'accesso limitato e i controlli di tali materiali. Ritengo fondamentale che l’intervento a seguito di un incidente debba essere accompagnato dalla cooperazione su vasta scala tra diverse autorità nazionali all'interno di uno Stato membro (protezione civile, militari, forze dell'ordine, ecc.), nonché tra le autorità nazionali dei diversi Stati membri e le istituzioni dell'Unione europea. In altre parole, è essenziale un approccio coordinato e completo. Nel giugno 2009, la Commissione ha presentato un piano d’azione CBRN triennale per il periodo 2010-2012, includendo i seguenti elementi: prevenzione, individuazione, preparazione e risposta. A questo proposito, riconoscere l'importanza di ciascuna di queste fasi è fondamentale per garantire la corretta applicazione degli studi di valutazione dei rischi, la risposta e le contromisure.</p>
    </intervention>
    <intervention id="2-290" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della presente risoluzione perché è giunto il momento di prestare attenzione ai rischi chimici, biologi, radiologici e nucleari (CBRN) che presentano una nuova dimensione di possibili attacchi terroristici, incidenti, disastri naturali e/o pandemie, per il loro carattere transnazionale e la scala di vittimizzazione di massa. È necessario iniziare con la gestione di questi materiali, la loro corretta conservazione, l'accesso limitato, i controlli, eccetera, e non limitarsi soltanto a programmi di intervento ex post facto . Allo stesso tempo, un intervento ex post richiede una cooperazione su vasta scala tra diverse autorità nazionali all'interno di uno Stato membro e per questo il Piano d'azione CBRN dovrebbe assicurare l’efficiente interazione delle iniziative nazionali e comunitarie per affrontare i rischi CBRN e preparare la risposta necessaria.</p>
      <p sl="en">Considerando che gli incidenti o attacchi CBRN rappresentano una grave minaccia per la sicurezza delle persone che vivono nell'Unione europea e possono danneggiare le infrastrutture critiche e il normale funzionamento delle società in uno o in più Stati membri dell'Unione europea ignorando le frontiere, sostengo la risoluzione del Parlamento europeo che chiede al Consiglio e alla Commissione di rivedere e rafforzare rapidamente il Piano d'azione secondo le raccomandazioni contenute nella presente relazione e di assicurarne la rapida attuazione.</p>
    </intervention>
    <intervention id="2-291" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">I rischi chimici, biologici, radiologici e nucleari (CBRN) presentano una nuova sfida per la società nonché una nuova base per possibili attacchi terroristici, incidenti, disastri naturali e pandemie. Vorrei cogliere questa occasione per sostenere la relazione Gomes in quanto ci permette di porre le basi per un adeguato meccanismo di risposta alle catastrofi. Al momento di rivalutare il Piano d’azione CBRN, vanno anche prese in debita considerazione i suggerimenti avanzato dal Parlamento, finalizzati a migliorare le aree principali per la sicurezza in caso di rischi simili. Concordo sull’importanza di condividere le migliori prassi con i paesi che hanno sviluppato un meccanismo specializzato in materia di valutazione dei rischi CBRN, prevenzione, individuazione, comunicazione e risposta.</p>
      <p sl="ro">È importante sottolineare la necessità di mantenere riserve ben gestite per garantire che gli strumenti di reazione, le apparecchiature mediche o di altro tipo pertinente, siano pienamente operative, attuali e aggiornate. Per questi motivi ho votato a favore della relazione.</p>
    </intervention>
    <intervention id="2-292" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Le catastrofi chimiche, biologiche, radiologiche e nucleari, accidentali o dovute ad attacchi terroristici, rappresentano serie minacce per la sicurezza e la salute degli abitanti dell'Unione europea e sono responsabili di inquinamento e contaminazione ambientale. Sebbene nell’Unione europea il numero di incidenti riguardanti materiali CBRN è stato sinora relativamente limitato e, nella maggior parte dei casi dovuto a incidenti industriali o all'aumento e alla diffusione mondiale di agenti patogeni pericolosi, il rischio di catastrofi accidentali o intenzionali rimane comunque. Ho votato a favore della presente relazione in quanto concordo con la posizione della relatrice sul fatto che il Piano d’azione CBRN proposto dalla Commissione europea, il cui obiettivo è assicurare una efficiente interazione delle iniziative nazionali e comunitarie per affrontare i rischi CBRN e preparare la risposta necessaria, sottovaluti i rischi che non si limitano entro i confini europei. Vanno affrontati adeguatamente anche i rischi CBRN internazionali e includerli nel Piano d'azione; le azioni preventive devono quindi avere dimensione internazionale, sottolineando l’attuazione degli accordi internazionali in materia di armi nucleari e chimiche.</p>
    </intervention>
    <intervention id="2-293" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">è fondamentale adottare un efficace piano d’azione per affrontare il crescente rischio di catastrofi chimiche, biologiche, radiologiche e nucleari (CBNR) esistente in territorio europeo. Siano esse accidentali o intenzionali, questi disastri pongono una seria minaccia e possono potenzialmente avere effetti devastanti di ampia portata sulla sicurezza, il benessere, la salute pubblica europea, l’ambiente, il nostro patrimonio culturale e le infrastrutture basilari. Fortunatamente, il numero di incidenti riguardanti materiali CBRN, compresi gli atti di terrorismo, è stato relativamente limitato.</p>
      <p sl="pt">Il Piano d’azione esprime la necessità di una risposta completa e transnazionale, in quanto gli effetti di un disastro CBRN non vedono confini e per questo il piano d’azione deve basarsi elementi principali: prevenzione, individuazione, preparazione e risposta. Deve inoltre garantire una efficiente interazione delle iniziative nazionali e comunitarie per affrontare i rischi CBRN e preparare una risposta adeguata, limitando le conseguenze. Come la relatrice, onorevole Gomes, non ho dubbi sulla necessità di adottare un piano d’azione europeo, ma mi dispiace che la Commissione non sia stata più ambiziosa e che quindi al piano d’azione proposto manchino forza e coerenza in relazione a determinati argomenti.</p>
    </intervention>
    <intervention id="2-294" speaker_id="96748" name="Dennis de JONG" is_mep="True" mode="written" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="en">Sebbene concordi con la maggior parte della relazione Gomes, ho espresso voto contrario in quanto dedica troppa attenzione al coordinamento europeo della cooperazione civile e militare. La sfera militare deve rimanere di competenza degli Stati membri e non dell’Unione europea o della Commissione. Non contesto la cooperazione paritaria tra gli Stati membri in caso di incidenti CBRN (che risulta indispensabile in caso di un conseguente disastro ambientale), ma contesto la possibilità che questa relazione offre alla militarizzazione dell’Unione europea.</p>
    </intervention>
    <intervention id="2-295" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della presente relazione in quanto ritengo proponga misure efficaci per prevenire, contrastare e gestire gli incidenti chimici, biologici, radiologici e nucleari (CBRN). È assolutamente cruciale il sostegno che la relazione offre al concetto del meccanismo di risposta rapida in caso di una catastrofe CBRN in uno Stato membro, che si baserà sulla risposta guidata dal principio di solidarietà degli Stati membri. Un altro punto fondamentale è la proposta, inclusa nella relazione adottata dal Parlamento, di creare squadre miste europee di intervento rapido, che comprendano personale medico, personale delle forze dell'ordine e personale militare e che forniranno una risposta efficace in caso di catastrofi chimiche, biologiche, radiologiche e nucleari.</p>
    </intervention>
    <intervention id="2-296" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Grazie ai compromessi raggiunto dal relatore ombra del gruppo del Partito popolare europeo (Democratico cristiano), il mio collega onorevole Hankiss, il testo oggetto della votazione odierna è molto più dettagliato ed equilibrato, con numerosi punti dedicati specificamente alla sicurezza chimica, biologica, radiologica e nucleare come priorità, non solo in termini di prevenzione degli incidenti e di un'adeguata risposta ai disastri naturali, ma anche in riferimento alla concreta e attuale minaccia del terrorismo di questo tipo. Affrontiamo continuamente minacce imponenti e non convenzionali e, tenendo presente questa condizione, l’Europa deve disporre di un’adeguata strategia per prevenire, individuare e proteggere, in modo da garantire la sicurezza e la salute dei cittadini europei. La Commissione deve proseguire su questa strada e per questo ho votato a favore della relazione.</p>
    </intervention>
    <intervention id="2-853" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">I rischi chimici, biologici, radiologici e nucleari (CBRN) presentano una nuova dimensione di possibili attacchi terroristici, incidenti industriali, disastri naturali e pandemie, hanno carattere transnazionale e possono causare numerose vittime. Nel giugno 2009 la Commissione ha presentato il Piano d’azione UE CBRN, adottato dal Consiglio nel novembre dello stesso anno. il Piano d’azione sarà in fase di attuazione per i tre anni successivi (2010-2012) ed è diviso in tre parti principali: prevenzione, individuazione, preparazione e risposta. Gli emendamenti introdotti dal Consiglio, hanno indebolito il Piano d’azione, rendendo meno vincolanti sia le misure previste sia il controllo e l’ispezione della loro applicazione. Accolgo quindi con favore l’adozione di questa relazione, finalizzata ad assegnare alla Commissione un ruolo normativo più forte, dato che questo è l’unico modo possibile per chiudere le lacune esistenti nei poteri conferiti in questo ambito ai vari Stati membri.</p>
    </intervention>
    <intervention id="2-297" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Se esistesse una reale preoccupazione in merito alle minacce chimiche, biologiche, radiologiche e nucleari (CBRN), allora alcuni Stati membri non insisterebbero per mantenere potenti arsenali nucleari da utilizzare nel corso di possibili attacchi militari; allo stesso modo le armi nucleari degli Stati Uniti non sarebbero conservate in diversi Stati europei, in netta contraddizione con uno dei tre pilastri del trattato di non-proliferazione nucleare (TNP), che dovrebbe essere sostenuto.</p>
      <p sl="pt">La relazione non fa alcun riferimento ad alcune decisioni, come la recente scelta del Regno Unito di vendere tecnologie nucleari all’India, un paese non firmatario del TNP, o come la decisione di Francia e Germania di cooperare per conservare le loro armi nucleari giustificandola con un ipocrita “costo di razionalizzazione”. Il testo non fa nemmeno riferimento all’assistenza fornita dalle principali potenze europee e falla nato al progetto per installare sistemi anti-missilistici in Europa, né alla decisione della NATO di mantenere il suo ruolo di “alleanza nucleare”.</p>
      <p sl="pt">In un momento in cui la crisi del capitalismo è più intensa, questa relazione rende evidente l’importanza di azioni concrete e non di dichiarazioni di intenti; tali azioni dimostrano che la forza militare continua ad essere una risorsa a disposizione della globalizzazione economica capitalista.</p>
    </intervention>
    <intervention id="2-298" speaker_id="28182" name="Kartika Tamara LIOTARD" is_mep="True" mode="written" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="en">Dichiarazione di voto sulla relazione (A7-0349/2010), presentata dall’onorevole Gomes, sul rafforzamento della sicurezza chimica, biologica, radiologica e nucleare nell'Unione europea – Piano d'azione CBRN dell'UE. Sebbene concordi con la maggior parte della relazione, ho espresso voto contrario in quanto dedica troppa attenzione al coordinamento europeo della cooperazione civile e militare. La sfera militare deve rimanere di competenza degli Stati membri e non dell’Unione europea o della Commissione. Non contesto la cooperazione paritaria tra gli Stati membri in caso di incidenti CBRN (che risulta indispensabile in caso di un conseguente disastro ambientale), ma contesto la possibilità che questa relazione offre alla militarizzazione dell’Unione europea.</p>
    </intervention>
    <intervention id="2-852" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I rischi chimici, biologici, radiologici e nucleari (CBRN) presentano una nuova dimensione di possibili attacchi terroristici, incidenti, disastri naturali e/o pandemie, per il loro carattere transnazionale e la scala di vittimizzazione di massa. Una risposta adeguata contro questo pericolo non comprende soltanto i programmi di intervento ex post facto , ma inizia molto prima nella gestione di siffatto materiale, la corretta conservazione, l'accesso limitato, i controlli, ecc. Allo stesso tempo, un intervento ex post richiede una cooperazione su vasta scala tra diverse autorità nazionali all'interno di uno stato membro (protezione civile, militari, forze dell'ordine, ecc.), nonché tra le autorità nazionali dei diversi Stati membri e le istanze dell'Unione europea. Pertanto è necessario un approccio coordinato per ogni rischio. Ho votato a favore della relazione che stabilisce tale approccio coordinato.</p>
    </intervention>
    <intervention id="2-299" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Senza dubbio abbiamo bisogno di proteggerci da qualsiasi abuso di prodotti, materiali e organismi chimici, biologici, radiologici e nucleari. Dobbiamo comunque preoccuparci soprattutto del loro impiego quotidiano. Il problema è che questo testo non fa mai riferimento alla necessità di trovare alternative all’energia nucleare, che presenta attualmente una grave minaccia per i nostri cittadini. Così come per il terrorismo, argomento focale della relazione, perché coinvolgere la NATO, ovvero l’organizzazione che rappresenta la più grande minaccia alla pace mondiale? Simili incoerenze non mi permettono di votare a favore della relazione in esame.</p>
    </intervention>
    <intervention id="2-851" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Credo che l’Unione europea debba prepararsi per affrontare qualsiasi attacco o incidente che frammenterebbe la sicurezza e la salute europee. Per questo motivo, il Piano d’azione UE CBRN è necessario, sia per prevenire sia per rispondere a qualsiasi minaccia o incidente che si verifichi in territorio europeo. Le attuali minacce sono molto varie, il che significa che il problema è per natura molto complesso; disponiamo però ora di un meccanismo appropriato per affrontare le situazioni più disparate. Questi sono in motivi alla base del mio voto.</p>
    </intervention>
    <intervention id="2-300" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">I rischi chimici, biologici, radiologici e nucleari (CBRN) presentano una nuova dimensione di possibili attacchi terroristici, incidenti, disastri naturali e/o pandemie, per il loro carattere transnazionale e la scala di vittimizzazione di massa. Una risposta adeguata contro questo pericolo deve iniziare con la gestione di siffatto materiale, la corretta conservazione, l'accesso limitato, i controlli. Un intervento ex post richiede una cooperazione su vasta scala tra diverse autorità nazionali all'interno di uno stato membro, nonché tra le autorità nazionali dei diversi Stati membri e le istanze dell'Unione europea. La priorità è il rafforzamento del regime di non proliferazione e disarmo attraverso l'attuazione piena e universale di tutti i trattati e accordi internazionali in materia.</p>
      <p sl="fr">È altrettanto importante affrontare il rischio della proliferazione da parte dei terroristi, così come è fondamentale l’immediata istituzione di un meccanismo europeo di risposta alle crisi, che dovrebbe coordinare i mezzi civili e militari al fine di garantire la capacità di risposta rapida dell’Unione europea nella gestione di catastrofi CBRN. Dobbiamo infine adottare standard europei di qualità e sicurezza.</p>
    </intervention>
    <intervention id="2-850" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ho votato a favore della relazione perché al momento, purtroppo, se non si compiono progressi in termini di sicurezza chimica, biologica, radiologica e nucleare, l’Unione europea non sarà pienamente consapevole delle possibili conseguenze. La relazione è solamente una breve spiegazione, non un piano d’azione. Al fine di redigere un documento completo in materia di sicurezza nucleare, è necessario coinvolgere specialisti con provata esperienza nel campo dell’energia nucleare e dell’uso delle relative tecnologie. Un simile lavoro può richiedere anni, ma deve essere portato a termine. L’Unione europea e il Parlamento in particolare non possono preparare un simile documento da soli. Ho votato a favore della relazione, ma la considero semplicemente come l’epilogo di un libro sulla sicurezza nucleare europea. mi auguro che il lavoro sull’intero volume inizi quanto prima.</p>
    </intervention>
    <intervention id="2-301" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La sicurezza della popolazione civile in caso di incidenti di natura chimica, biologica, radiologica o nucleare è una questione molto importante e dobbiamo sostenere le ambizioni in merito. Per quanto riguarda la relazione, purtroppo, ho la sensazione che il desiderio principale sia di combattere lo spettro del terrorismo che, fortunatamente, non esiste in Europa in questa forma altamente organizzata. L’intenzione è di creare ulteriore panico al fine di riuscire poi ad attuare una determinata politica. La relazione sembra inoltre affrontare principalmente il tema della solidarietà. A mio parere, arriva un momento in cui dobbiamo dire “basta” alle misure di prevenzione del terrorismo e lo stesso vale per la solidarietà europea. Per questi motivi mi sono astenuto dalla votazione sulla relazione.</p>
    </intervention>
    <intervention id="2-302" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di un aumento della sicurezza chimica, biologica, radiologica e nucleare nell’Unione europea e sono lieta dell’opportunità di essere relatore ombra su questo argomento. Sebbene la prevenzione e la protezione dai disastri provocati da sostanze CBRN siano questioni di competenza degli Stati membri, abbiamo comunque bisogno di un approccio comune. La presente comunicazione della Commissione europea rappresenta un passo in avanti verso un piano d’azione comune finalizzato a proteggere i cittadini europei dalle catastrofi. Stiamo attraversando un periodo piuttosto instabile e le minacce derivano non solo da un'irresponsabile attività umana e da incidenti, ma anche dalle azioni intenzionali. Questo aspetto è particolarmente importante nel mio paese, la Lituania, circondato da pericoli chimici e nucleari: innanzi tutto sul fondo del Mar Baltico giacciono armi chimiche della Seconda guerra mondiale e vi è poi l’intenzione di costruire due centrali nucleari vicino al nostro confine. Dobbiamo valutare attentamente la situazione, gli standard di sicurezza in vigore e la loro adeguatezza alle esigenze attuali; solo attraverso una valutazione della situazione attuale possiamo stabilire se abbiamo bisogno di nuovi standard di sicurezza. Il contesto per questa valutazione e la definizione degli standard deve essere abbastanza flessibile da essere adattata alle tecnologie in continuo sviluppo, le quali, oltre ad semplificare la nostra vita quotidiana, possono anche trasformarsi in un’arma letale se finiscono nelle mani di terroristi. Dall’altro lato, offrire sicurezza non deve trasformarsi in un pretesto per centralizzare la protezione civile. Sebbene l’istituzione e la supervisione di standard di sicurezza europei aiuterà a proteggere i cittadini, non dovremmo comunque creare nuove istituzione o procedure inutilmente troppo complicate.</p>
    </intervention>
    <intervention id="2-849" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione sul rafforzamento della sicurezza chimica, biologica, radiologica e nucleare nell'Unione europea – Piano d'azione CBRN dell'UE per le stesse motivazioni avanzate dal gruppo del Partito popolare europeo (Democratico cristiano). Vorrei sottolineare sia la necessità di un approccio europeo finalizzato a prevenire e individuare attacchi e/o incidenti in quanto la minaccia di attacchi CBRN è “globale”, sia l’attenzione prestata al rafforzamento della relativa sicurezza se desideriamo impedire attacchi terroristici.</p>
      <p sl="pt">Vorrei anche evidenziare l’importanza del compromesso raggiunto tra i due maggiori gruppi politici in merito alla riduzione del limite entro il quale obbligare l’industria chimica a sostituire l'uso di prodotti ad alto rischio, indipendentemente dal rischio correlato.</p>
    </intervention>
    <intervention id="2-848" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, non posso far altro che appoggiare la relatrice on. Ana Gomes, e condivido a pieno l'obiettivo del piano d'azione CBRN adottato – che dovrebbe assicurare una efficiente interazione delle iniziative nazionali e comunitarie per affrontare i rischi CBRN e preparare la risposta necessaria.</p>
      <p sl="it">Tuttavia, concordo sul fatto che il piano d'azione CBRN adottato dall'UE è debole e manca di coerenza su diversi punti. È di fondamentale importanza sottolineare che un piano d'azione CBRN offre una preziosa occasione per attuare la clausola di solidarietà sancita dal trattato di Lisbona. Purtroppo, nel piano d'azione adottato dal Consiglio non si fa neppure riferimento alla clausola di solidarietà.</p>
    </intervention>
    <intervention id="2-303" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">I rischi chimici, biologici, radiologici e nucleari (CBRN) presentano una nuova dimensione di possibili attacchi terroristici, incidenti, disastri naturali e/o pandemie, per il loro carattere transnazionale e la scala di vittimizzazione di massa. Una risposta adeguata contro questo pericolo non comprende soltanto i programmi di intervento ex post facto, ma inizia molto prima nella gestione di siffatto materiale, la corretta conservazione, l'accesso limitato, i controlli, ecc. Allo stesso tempo, un intervento ex post richiede una cooperazione su vasta scala tra diverse autorità nazionali all'interno di uno Stato membro (protezione civile, militari, forze dell'ordine, ecc.), nonché tra le autorità nazionali dei diversi Stati membri e le istanze dell'Unione europea. Pertanto è necessario un approccio coordinato per ogni rischio.</p>
      <p sl="ro">Ho votato a favore a favore di questa relazione in quanto chiede al Consiglio e alla Commissione di rivedere e rafforzare rapidamente il Piano d'azione secondo le raccomandazioni contenute nella presente relazione e di assicurarne la rapida attuazione, considerando che gli incidenti o attacchi CBRN rappresentano una grave minaccia per la sicurezza delle persone che vivono nell'Unione europea e possono danneggiare le infrastrutture critiche e il normale funzionamento delle società in uno o in più Stati membri dell'Unione europea ignorando le frontiere.</p>
    </intervention>
    <intervention id="2-847" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gli attacchi con materiali chimici, biologici, radiologici e nucleari (CBRN) rappresentano una grave minaccia per i cittadini europei. Questo significa che dobbiamo riconoscere reciprocamente la necessità di attuare un efficace piano d’azione al fine di garantire collegamenti appropriati tra gli approcci e le iniziative dei diversi Stati membri e l’unione europea in merito a prevenzione, individuazione, preparazione e risposta a incidenti CBRN.</p>
    </intervention>
    <intervention id="2-304" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">I rischi chimici, biologici, radiologici e nucleari (CBRN) presentano una nuova dimensione di possibili attacchi terroristici, incidenti, disastri naturali e/o pandemie, per il loro carattere transnazionale e la scala di vittimizzazione di massa. Una risposta adeguata contro questo pericolo non comprende soltanto i programmi di intervento ex post facto , ma inizia molto prima nella gestione di siffatto materiale, la corretta conservazione, l'accesso limitato, i controlli, ecc. Allo stesso tempo, un intervento ex post richiede una cooperazione su vasta scala tra diverse autorità nazionali all'interno di uno stato membro (protezione civile, militari, forze dell'ordine, ecc.), nonché tra le autorità nazionali dei diversi Stati membri e le istanze dell'Unione europea. Pertanto è necessario un approccio coordinato per ogni rischio. A questo scopo abbiamo votato a favore dell’adozione della presente relazione.</p>
    </intervention>
    <intervention id="2-846" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione e la considero di grande importanza dato il periodo di crisi economica e finanziaria, in quanto è necessario garantire lo sviluppo armonioso di tutte le regioni dell'Unione europea. Concordo con l’intenzione generale di concludere un accordo a tre parti tra Unione europea, Stati membri e regioni, in quanto modernizzazione, infrastrutture interconnesse e assistenza per i piani di investimento e i progetti di sviluppo in merito alle caratteristiche specifiche delle singole regioni sono fondamentali. Altrettanto essenziali sono i continui investimenti in infrastrutture in molte regioni europee, soprattutto nell’Europa meridionale e orientale; considerando i diversi livelli di decentramento nelle regioni europee, dobbiamo trovare un equilibrio al momento di definire un approccio orizzontale tra diverse politiche e nei diversi settori d’attività. Un impegno verso la modernizzazione amministrativa e la riforma delle regioni, affiancato da un’assistenza tecnica di alta qualità da parte della Commissione sono requisiti fondamentali per migliorare l’efficienza e l’efficacia degli investimenti europei. è fondamentale altresì la semplificazione delle procedure e la ripartizione delle risorse dei Fondi strutturali e del Fondo di coesione in un modo che sia accessibile a tutte le parti interessate. In questo modo garantiremo, da un lato, la partecipazione di tutti gli attori sociali e, dall’altro, una migliore applicazione dei programmi, delle politiche e degli strumenti europei.</p>
    </intervention>
    <intervention id="2-306" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore di questa importante risoluzione in quanto l’attuazione della Politica di coesione è largamente decentrata e poggia sulla responsabilizzazione delle autorità subnazionali. Concordo sul fatto che l'approccio multilivello dovrebbe essere applicato non soltanto verticalmente ma anche orizzontalmente, tra attori del medesimo livello, in tutte le politiche dell'Unione oggetto di competenza condivisa, compresa la Politica di coesione, che svolge il ruolo di precursore nell'applicazione della governance multilivello quale strumento per migliorare la qualità dei processi decisionali attraverso la partecipazione attiva delle autorità subnazionali fin dalla fase prelegislativa dei dibattiti.</p>
      <p sl="en">È altresì importante sottolineare che le procedure per la richiesta di finanziamenti sono troppo complesse e controlli eccessivi rischiano di allontanare potenziali beneficiari della Politica di coesione da un efficace assorbimento dei fondi e dal loro massimo impatto. È necessario disporre di una capacità amministrativa sufficiente a livello tanto dell'UE quanto regionale e locale al fine di aumentare il valore aggiunto della Politica di coesione e garantire la sostenibilità delle azioni.</p>
    </intervention>
    <intervention id="2-307" speaker_id="97193" name="Antonello ANTINORO" is_mep="True" mode="written" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho deciso di votare a favore di questo rapporto perché è necessario dare un segnale forte di avvicinamento dell'Europa alle amministrazioni locali e in particolare quelle regionali.</p>
      <p sl="it">In un momento in cui viviamo un momento di decentramento degli Stati membri a diversi livelli è necessario mostrare come anche il Parlamento europeo abbia tutto l'interesse a rendere la politica regionale uno strumento per una migliore governance stessa dell'Europa.</p>
    </intervention>
    <intervention id="2-845" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">A mio parere, la politica regionale è una delle più importanti politiche europee. I fondi che concede in tutta Europa contribuiscono a creare coesione tra le varie regioni, aiutandole a divenire competitive. Alcuni aspetti però possono essere migliorati, soprattutto nel settore della governance multilivello, segnatamente l’azione coordinata di Unione, Stati membri e autorità regionali e locali. La politica regionale risente della complessità delle procedure, che spesso scoraggiano gli attori locali a farvi ricorso; ciononostante, il numero di irregolarità ancora troppo alto. Ho votato a favore di questa iniziativa del Parlamento europeo, che sottolinea il ruolo cruciale delle autorità locali nel processo di attuazione della politica regionale e che invita al contempo al miglioramento della governance multilivello. La relazione raccomanda inoltre un migliore follow-up da parte della Commissione in relazione al sostegno agli attori regionali e assicurando il buon uso dei fondi allocati.</p>
    </intervention>
    <intervention id="2-844" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione di iniziativa presentata dalla mia collega romena, l’onorevole Mănescu, sulla sana gestione in materia di politica regionale dell'Unione europea: procedure di assistenza e controllo della Commissione. Accolgo con favore la richiesta di una semplificazione in quanto rappresenta una condizione per una migliore comprensione e utilizzo dei fondi europei da parte dei funzionari europei. Come la grande maggioranza dei miei onorevoli colleghi, sono a favore di una forte Politica di coesione, la cui dotazione finanziaria deve essere mantenuta dopo il 2013, respingendo ogni tentativo di rinazionalizzarla. A livello personale, tengo a precisare che il miglior modo per evitare che la Politica di coesione sia rinazionalizzata è di “europeizzarla”. Mi dispiace che troppo spesso le risorse di questa politica vengano impiegate per progetti con dimensione regionale o nazionale, ma solo raramente di carattere europeo.</p>
    </intervention>
    <intervention id="2-308" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">La Politica di coesione dell’Unione europea è il mezzo principale per garantire uno sviluppo regionale sostenibile. La sua attuazione è largamente decentrata e poggia sulla responsabilizzazione delle autorità subnazionali. Il trattato di Lisbona garantisce alle autorità territoriali un maggiore coinvolgimento nel processo legislativo al fine di facilitare un’attuazione migliore e più efficace delle misure della Politica di coesione, adattandole alle necessità delle specifiche regioni e dei loro cittadini. Ho votato a favore della relazione in quanto sento la necessità di massimizzare il potenziale della cooperazione territoriale, che in alcune regioni è rimasto ancora inesplorato, e di promuovere un’applicazione più attiva del principio di partenariato, garantendo un’efficace cooperazione tra settore pubblico e privato.</p>
    </intervention>
    <intervention id="2-843" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">La relazione dell’onorevole Mănescu cerca di avvicinare l’Unione europea ai suoi cittadini: Sostiene un migliore controllo da parte della Commissione sul coinvolgimento delle autorità locali nello sviluppo della Politica di coesione. Questo documento è parte di processo finalizzato a semplificare procedure amministrative molto complesse per lo sviluppo delle nostre regioni e per migliorare la collaborazione tra le autorità locali degli Stati membri. Il fatto che sia stata adottata a grande maggioranza conferma l'importanza assegnata a un miglior impiego dei fondi europei.</p>
    </intervention>
    <intervention id="2-842" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione perché, in materia di Politica di coesione, i processi decisionali vengono migliorati attraverso l'applicazione della governance multilivello e una partecipazione attiva delle autorità subnazionali. La funzione di supervisione della Commissione, nella sua forma attuale, è considerata insufficiente e non può compensare l'inefficienza dei sistemi di controllo nazionali durante l'intero periodo di programmazione. Per migliorare il sistema di controllo e incrementare l'assistenza alle autorità subnazionali, la Commissione deve rafforzare la propria funzione di supervisione e le procedure. Vanno assicurati maggiori investimenti volti al sostegno finanziario e alla formazione delle amministrazioni nazionali e regionali coinvolte nel programma per aumentare le loro competenze e la loro conoscenza delle norme. Vorrei inoltre far notare che le attuali procedure per la richiesta di finanziamenti sono troppo complesse e rischiano di allontanare potenziali beneficiari della Politica di coesione. Dobbiamo quindi elaborare in futuro una politica più orientata agli utenti con un miglior coordinamento delle norme che disciplinano i Fondi strutturali.</p>
    </intervention>
    <intervention id="2-309" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">I membri del Parlamento conservatori si sono astenuti dalla votazione finale sulla relazione Mănescu per le seguenti motivazioni.</p>
      <p sl="en">Innanzi tutto, la relazione promette di mantenere una Politica di coesione debitamente finanziata, mentre noi crediamo che non si debbano stanziare fondi sociali e di coesione, ma che l’Unione europea debba invece concentrarsi sui finanziamenti per le nuove sfide e non per priorità del passato come la Politica di coesione. Riteniamo inoltre che la relazione non presenti, nel contenuto, significativi progressi in termini di un controllo maggiore e più rigido dei finanziamenti a questi programmi. Se non altro, però, le proposte avanzate nel testo offuscano ulteriormente i meccanismi esecutivi e intorbidiscono le acque.</p>
      <p sl="en">Avremmo preferito una relazione che affrontasse in modo convincente gli argomenti sollevati dalla Corte dei conti europea in merito a tali finanziamenti, come invece non è stato. Per questo, i membri del Parlamento conservatori si sono astenuti dalla votazione finale.</p>
    </intervention>
    <intervention id="2-841" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Il decentramento dei poteri degli Stati membri si basa sulle responsabilità condivise tra i diversi livelli di potere. Per questo motivo è stata rafforzata la capacità delle autorità locali e regionali di attuare la politica europea. Concordo con l’adozione della presente relazione in quanto si concentra sulla natura specifica delle sfide locali e regionali, richiamando l’attenzione sulla necessità di approcci integrati che enfatizzino le caratteristiche specifiche dei territori, quali handicap geografici e naturali, spopolamento e posizione ultraperiferica, riconoscendo al contempo anche le differenti procedure amministrative nei vari Stati membri. Simili approcci devono anche permettere il coordinamento degli interessi dei diversi attori coinvolti al fine di agevolare la governance multilivello. La risoluzione sottolinea anche il fatto che le procedure per la richiesta sono troppo complesse e hanno eccessivi controlli che allontanano potenziali beneficiari della Politica di coesione; si fa inoltre riferimento all'obbligo di consultazione pubblica al fine di legittimare il processo decisionale. Concordo infine sul fatto che un ruolo più forte a livello regionale e locale debba corrispondere a una rafforzata funzione di supervisione della Commissione e a un maggiore coordinamento tra la Politica di coesione e quella strutturale.</p>
    </intervention>
    <intervention id="2-840" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione che propone di rafforzare la governance multilivello al fine di accrescere il coinvolgimento delle autorità subnazionali nella definizione delle politiche. Credo che gli interessi dei cittadini saranno meglio rappresentati se vi sarà un maggiore coinvolgimento delle autorità regionali e locali sin dalle prime fasi del processo decisionale.</p>
      <p sl="ro">Inoltre, la funzione di supervisione della Commissione europea sulla gestione dei Fondi strutturali non può essere contestata in alcun modo, ma deve pur tuttavia essere implementato.</p>
    </intervention>
    <intervention id="2-310" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nel Fondo di coesione rientra oltre un terzo del totale del bilancio totale europeo ed ha il fine ultimo di ridurre le disparità tra diversi livelli di sviluppo economico nelle regioni, incanalando le risorse specificatamente verso la crescita e l'occupazione. Il Financial Times ha recentemente pubblicato un’indagine su come i Fondi di coesione sono effettivamente spesi e lo scenario che ne emerge è molto preoccupante: il Fondo viene impiegato per scopi che non corrispondono assolutamente alle intenzioni. Per questa ragione, considero fondamentale consolidare le procedure di controllo della Commissione in merito all’applicazione e all’utilizzo del Fondo di coesione, rafforzando i meccanismi di buona governance.</p>
    </intervention>
    <intervention id="2-311" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Concordo con la necessità di garantire il rispetto dei criteri di efficacia, efficienza, rigore e trasparenza “in tutte le fasi della programmazione e dell'esecuzione dei Fondi strutturali”. Riconosciamo che la “semplificazione in corso del regolamento finanziario e dei regolamenti dei Fondi strutturali” possa essere essenziale per eliminare alcune barriere che ne ostacolano l’accesso, soprattutto da parte delle regioni meno sviluppate. Per quanto riguarda il principio di cofinanziamento, riconosciamo l’importanza della responsabilizzazione delle autorità nazionali nell’applicazione della Politica di coesione, ma riteniamo che le norme che disciplinano il cofinanziamento debbano essere rese più flessibili, in vista dell’attuale profonda crisi che ha particolarmente colpito alcuni Stati membri e le loro regioni. questo permetterà un migliore assorbimento dei fondi accantonati per la Politica di coesione; nello specifico, il tasso massimo di cofinanziamento deve essere abbassato al 10 per cento per tutti i Fondi strutturali.</p>
      <p sl="pt">Non condividiamo, tuttavia, alcuni aspetti della relazione, ai quali ci opponiamo. Un esempio è la “sana gestione” proposta per i servizi pubblici che, secondo la relatrice, è possibile solamente attraverso il partenariato tra attori pubblici e privati. Un altro esempio è l’accozzaglia di riferimenti superflui agli obiettivi della strategia Europa 2020, una strategia caratterizzata da liberalizzazione, privatizzazione e una crescente flessibilità del mercato del lavoro, con un approccio diametralmente opposto con gli obiettivi della Politica di coesione.</p>
    </intervention>
    <intervention id="2-839" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione in quanto la relazione annuale 2006 della Corte dei conti ha rilevato che i sistemi di controlli vigenti per la Politica di coesione non erano sufficientemente efficaci e presentavano un eccessivo tasso di errore in ordine agli importi rimborsati (12 per cento); la relazione annuale 2008 ha confermato tale dato, indicando che l'11 per cento degli importi rimborsati non avrebbe dovuto esserlo. L’eccessiva complessità delle norme che disciplinano i Fondi strutturali è in parte responsabile di questi errori. La natura stessa del sistema di gestione condivisa adottato per la politica di coesione rende estremamente complessa l'interpretazione e l'attuazione delle norme, in ragione dell'elevato numero di parti interessate. Le norme dovrebbero dunque essere semplificate, onde rendere le procedure più facili da espletare ed evitare di scoraggiare i potenziali beneficiari dal prendere parte ai progetti.</p>
    </intervention>
    <intervention id="2-838" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il decentramento del potere operato negli ultimi decenni da diversi Stati membri ha ampliato in modo significativo le competenze delle autorità regionali e locali in fatto di attuazione delle politiche dell'Unione europea. Il trattato di riforma introduce nella legislazione dell'Unione il principio di sussidiarietà subnazionale da applicarsi alle politiche oggetto di competenza concorrente, permettendo così un maggiore coinvolgimento delle autorità territoriali nel processo decisionale sia in fase di definizione sia in fase di attuazione delle politiche. Le autorità locali diventano, quindi, partner pienamente riconosciuti nel perseguimento degli obiettivi stabiliti dall'UE. Si tratta di un importante passo avanti verso una governance multilivello che risponde alla richiesta, più volte avanzata dal Parlamento, di accrescere il coinvolgimento delle autorità subnazionali nella definizione delle politiche, sempre nel rispetto dei diversi assetti costituzionali degli Stati membri.</p>
      <p sl="en">L'efficienza dell'attuazione delle politiche dipende strettamente dalla loro definizione. In tale fase, il coinvolgimento delle autorità locali e regionali, quali autorità che meglio conoscono le esigenze del territorio e della popolazione, garantisce una maggiore efficienza nelle fasi successive. L'accento va, quindi, posto sulla fase prelegislativa del processo decisionale e sul valore aggiunto che le politiche e le migliori pratiche attuate a livello locale e regionale possono offrire all'elaborazione di strategie territoriali in seno all'UE.</p>
    </intervention>
    <intervention id="2-312" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questo testo mette in rilievo la creazione di macroregioni europee. Al fine di imporre questi raggruppamenti competitivi al servizio degli interessi del sacrosanto mercato comune, quest’Aula sta proponendo una loro supervisione da parte della Commissione europea a danno dei governi eletti. La politica regionale dell’UE deve incentrarsi sulla riduzione degli squilibri di reddito e delle condizioni di vita dei cittadini delle regioni europee. Siamo molto lontani dal raggiungimento di questo obiettivo.</p>
    </intervention>
    <intervention id="2-837" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Considerando che alcune regioni risentono di evidenti svantaggi geografici e naturali, quali lo spopolamento, ritengo che questa misura sia indispensabile se vogliamo rendere più efficace la Politica di coesione. È necessario un maggiore rigore nell'applicazione del Fondo di coesione in modo tale da ridurre le disparità tra gli Stati membri e le regioni europee. In questo modo daremo vita a una procedura più trasparente, con meno burocrazia e più equa in termini di distribuzione dei fondi; si ridurrà di conseguenza anche le differenze tra i vari livelli di competitività. Queste sono le ragioni alla base del mio voto.</p>
    </intervention>
    <intervention id="2-836" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Finalmente! Finalmente qualcuno ha dato un senso a ciò a cui la politica regionale fa riferimento. Solo sull’esempio della Lettonia, posso affermare che nemmeno io sono stato in grado di ricevere informazioni dai funzionari del ministero dell’Economia lettone in merito all’applicazione dei Fondi Strutturali europei. Sono informazioni tenute segrete e nascoste ai cittadini lettoni; in segno di “apprezzamento”, comunque, è possibile conoscere le intenzioni della Commissione europea in relazione alla Lettonia e, magari, ricevere un finanziamento? Ho votato a favore della relazione nella speranza che la procedura diventi accessibile a tutti e che non si faccia segreto delle intenzioni della Commissione europea.</p>
    </intervention>
    <intervention id="2-313" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’obiettivo della relazione è il rafforzamento del ruolo della Commissione nel sostenere le autorità locali e regionali. Si tratta di un tentativo di ampliare il potere generale della Commissione, un tentativo al quale mi devo fermamente opporre. Per questo motivo ho espresso voto contrario alla mozione in oggetto.</p>
    </intervention>
    <intervention id="2-835" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L'Unione Europea negli ultimi anni ha visto affermarsi sempre più la figura di autorità locali all'interno degli Stati membri. Il decentramento della gestione del territorio a favore di realtà territoriali più piccole ha fatto sì che attraverso il principio di sussidiarietà queste assumessero maggiore potere e voce in capitolo riguardo a competenze specifiche delegate dagli Stati membri; le regioni si sono trovate quindi a diretto contatto con le istituzioni europee. Ho votato a favore della relazione della collega Mănescu proprio perché in questo contesto si ha bisogno di un maggiore controllo e sostegno da parte della Commissione europea alle politiche regionali. La relazione inoltre mira all'adozione di un libro bianco sulla coesione territoriale che sarebbe per l'Unione un vero passo avanti verso una nuova governance multilivello che integri perfettamente competenze Europee, nazionali e regionali.</p>
    </intervention>
    <intervention id="2-834" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il principio della sussidiarietà subnazionale inserito nel trattato di Lisbona mette in pratica l’obiettivo di coinvolgere le regioni nel processo decisionale europeo. Un maggiore dialogo con la Commissione implica il principio di sana gestione in merito alla politica regionale e l’adozione di altre procedure di assistenza e controllo. Ho votato a favore della relazione in oggetto, che si occupa delle competenze e del ruolo delle autorità regionali e locali nel processo di attuazione della Politica di coesione. Le autorità regionali possono ora partecipare in modo più diretto e attivo nel processo decisionale, che include la definizione e l’attuazione della politica, in veste di veri partner per la realizzazione degli obiettivi europei.</p>
      <p sl="pt">Accolgo con favore questo importante passo per la governance, che risponde che risponde alla richiesta, più volte avanzata dal Parlamento, di accrescere il coinvolgimento delle autorità subnazionali nella definizione della politica europea.</p>
    </intervention>
    <intervention id="2-833" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, mi compiaccio con la relatrice Ramona Nicole Mănescu per l'ottimo lavoro svolto e inoltre concordo con la relatrice, la quale ritiene che la governance multilivello consente un migliore sfruttamento del potenziale di cooperazione territoriale grazie alle relazioni sviluppate tra attori pubblici e privati attraverso le frontiere; sono d'accordo sul fatto che promuovere lo scambio di informazioni tra i GECT già esistenti e quelli in corso di istituzione nel quadro dei programmi esistenti.</p>
    </intervention>
    <intervention id="2-314" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Il decentramento del potere operato negli ultimi decenni da diversi Stati membri ha ampliato in modo significativo le competenze delle autorità regionali e locali in fatto di attuazione delle politiche dell'Unione europea. Porre l'accento sulla fase prelegislativa del processo decisionale e sul valore aggiunto che le politiche e le migliori pratiche attuate a livello locale e regionale possono offrire all'elaborazione di strategie territoriali in seno all'UE sarà di aiuto per garantirne l'efficacia e la sostenibilità. Per valutare come migliorare l'approccio di governance multilivello nell’aera della Politica di coesione, bisogna considerare i seguenti aspetti: le dimensioni orizzontale e verticale della governance, l’istituzione di veri partenariati con le autorità regionali e locali, la coesione e la cooperazione territoriali, la semplificazione delle norme a livello europeo e nazionale (gli Stati membri devono semplificare le loro disposizioni nazionali e sviluppare una cultura della valutazione più forte a tutti i livelli al fine di garantire un efficace controllo ed evitare errori; nel 2008 l’11 per cento degli importi rimborsati non avrebbe dovuto esserlo).</p>
      <p sl="ro">Il ruolo della Commissione deve essere rafforzato per sostenere le autorità regionali e locali ed è necessario riflettere approfonditamente su come migliorare la governance, e quindi l'efficacia, del sistema di esecuzione dei Fondi strutturali per il periodo successivo al 2013.</p>
    </intervention>
    <intervention id="2-832" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ritengo necessario migliorare la governance relativa alla politica regionale al fine di rendere la gestione dei Fondi strutturali e della Politica di coesione non solo più efficace, ma anche più equilibrata. Concordo con la relatrice sul fatto che la Commissione debba cercare una politica che, in futuro, dia maggiore enfasi ai risultati, sulla base soprattutto della qualità degli interventi e sullo sviluppo di progetti strategici. Sono infine convinto che le reti europee per lo scambio delle migliori prassi debbano rafforzare le loro iniziative, contribuendo in questo modo alla nostra sicurezza per quanto riguarda l’attuazione pratica di queste procedure.</p>
    </intervention>
    <intervention id="2-315" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il decentramento del potere operato negli ultimi decenni da diversi Stati membri ha ampliato in modo significativo le competenze delle autorità regionali e locali in fatto di attuazione delle politiche dell'Unione europea. Il trattato di riforma introduce nella legislazione dell'Unione il principio di sussidiarietà subnazionale da applicarsi alle politiche oggetto di competenza concorrente, permettendo così un maggiore coinvolgimento delle autorità territoriali nel processo decisionale sia in fase di definizione sia in fase di attuazione delle politiche. Le autorità locali diventano, quindi, partner pienamente riconosciuti nel perseguimento degli obiettivi stabiliti dall'UE. Si tratta di un importante passo avanti verso una governance multilivello che risponde alla richiesta, più volte avanzata dal Parlamento, di accrescere il coinvolgimento delle autorità subnazionali nella definizione delle politiche, sempre nel rispetto dei diversi assetti costituzionali degli Stati membri.</p>
    </intervention>
    <intervention id="2-831" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Il decentramento dei poteri porta alla responsabilizzazione delle autorità regionali e locali, le quali in effetti comprendono meglio le esigenze del territorio e della popolazione, riuscendo così ad adattare gli obiettivi generali al loro potenziale e possibilità. Potremo avere successo a condizione che gli Stati membri si riconoscano con il lavoro che portano avanti e che la relativa responsabilità venga assegnata alle autorità al giusto livello. Dobbiamo sostenere l’approccio popolare, che deve essere anche flessibile e integrato.</p>
      <p sl="pl">È importante che la Politica di coesione sia più accessibile agli utenti. Dobbiamo ridurre i costi amministrativi e semplificare le procedure, la cui complessità spesso non porta solamente ad errori, ma scoraggia i potenziali beneficiari dal prendere parte ai progetti. Stiamo parlando di ridurre il rischio di errore, ma non dobbiamo dimenticare le intenzioni e gli obiettivi che abbiamo già fissato, nello specifico le misure innovative. Abbiamo assegnato un posto di rilievo ai metodi innovativi per tenere conto del rischio e delle possibilità d’errore. Dovremmo quindi chiederci se vogliamo intraprendere un lavoro di carattere sperimentale, in linea con le priorità della strategia Europa 2020, o se preferiamo ridurre il numero di errori, ovvero scoraggiare i nostri cittadini dall‘intraprendere un percorso innovativo, seppur a volte incerto.</p>
    </intervention>
    <intervention id="2-830" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Una sana gestione della politica regionale europea è essenziale affinché questa abbia successo. La governance deve assumere maggiore importanza a diversi livelli, al fine di rafforzare la partecipazione delle istituzioni al processo legislativo. Tenendo presente questo obiettivo, è fondamentale aumentare il coinvolgimento delle autorità regionali e locali sia nella fase prelegislativa sia nella fase di attuazione delle politiche. Tengo a sottolineare che il trattato di Lisbona riconosce il principio di sussidiarietà subnazionale, non solo nella sfera della politica regionale, ma anche orizzontalmente, ovvero in tutte le politiche europee.</p>
      <p sl="pt">Credo che, con una migliore e maggiore partecipazione ai diversi livelli del processo decisionale, sia possibile raggiungere l’obiettivo della coesione territoriale, in vista dell’integrazione. Verrà comunque adottata un’impostazione dal basso verso l’alto in quanto le istituzioni locali e regionali meglio conoscono le caratteristiche e i problemi delle regioni. Il Patto territoriale delle autorità locali e regionali concernente la strategia Europa 2020 può contribuire al rafforzamento di questi contributi al fine di una crescita intelligente, sostenibile e inclusiva. I principi di partenariato e cofinanziamento contribuiranno ad aumentare la responsabilità di queste istituzioni e va rafforzato il ruolo della Commissione europea, in particolare attraverso un maggiore controllo e un sistema di audit.</p>
    </intervention>
    <intervention id="2-316" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della presente relazione in quanto invita la Commissione a rafforzare la propria funzione di supervisione al fine di ridurre il tasso di errore evidenziato nella recente relazione della Corte dei conti. La Commissione dovrebbe inoltre consultare le autorità locali e regionali in tutte le fasi del processo legislativo che riguarda le regioni, al fine di responsabilizzarle verso una politica più orientata ai risultati. Questo dovrebbe aiutare a ridurre il tasso di errore, migliorare i sistemi di controllo e incrementare l‘assistenza alle autorità subnazionali e ai beneficiari. Mi sembra che la relazione guardi lontano nel promuovere una migliore cooperazione tra le regioni nei diversi Stati membri, che avrà un effetto positivo nel raggiungimento degli obiettivi della Politica di coesione all’interno dell’Unione europea e nel garantire uno sviluppo armonico di tutte le regioni europee.</p>
    </intervention>
    <intervention id="2-318" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della presente relazione il cui obiettivo è di permettere a Frontex di beneficiare delle conoscenze e dell'esperienza dei funzionari di collegamento incaricati dell'immigrazione e viceversa, argomento che non era previsto nel regolamento originale adottato nel 2004. È chiara la necessità di questi emendamenti e dell’inserimento di nuovi argomenti al fine di migliorare il funzionamento di Frontex, come beneficiare delle informazioni raccolte dalle reti di funzionari di collegamento e scambiarle attraverso ICONet (rete di informazione e coordinamento sicura per i servizi di gestione dell'immigrazione degli Stati membri), accedere al fondo per le frontiere esterne al fine di rafforzare la creazione di reti di funzionari di collegamento e di facilitarne il funzionamento e, in ultima analisi, contribuire al sistema di presentazione delle relazioni semestrali. Sono convinta che questi emendamenti abbiano un ottimo tempismo e siano realmente necessari, in quanto l’Unione europea deve affrontare e gestire un crescente flusso di immigrazione legale e illegale.</p>
    </intervention>
    <intervention id="2-829" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Il regolamento (CE) n. 377/2004 del Consiglio del 19 febbraio 2004 istituiva una rete di funzionari di collegamento incaricati dell'immigrazione. Questi funzionari sono rappresentanti degli Stati membri distaccati in un paese terzo e sono responsabili di agevolare l’impegno dell’Unione europea nella lotta all’immigrazione illegale, in particolare raccogliendo informazioni per l’Agenzia europea Frontex. Il coordinamento nel contesto di questa politica, che è ancora all’inizio, va migliorato e bisogna organizzare riunioni tra i funzionari di collegamento e i rappresentanti della Commissione e di Frontex. Va inoltre incoraggiato un migliore coordinamento con gli altri organismi, quali l’Ufficio europeo di sostegno per l’asilo e l’Ufficio dell’Alto Commissario delle Nazioni Unite per i rifugiati. Per questi motivi si è ritenuto necessario emendare il regolamento (CE) n. 377/2004. Sostengo il testo che, oltre a ribadire il fatto che questa politica debba rispettare le condizioni dei diritti fondamentali, offre i mezzi per controllare efficacemente la gestione delle frontiere esterne dell’Unione.</p>
    </intervention>
    <intervention id="2-828" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Concordo con gli emendamenti al regolamento volti ad aumentare la cooperazione tra Frontex e i funzionari di collegamento incaricati dell’immigrazione. Una cooperazione più attiva aiuterebbe Frontex nello svolgimento delle sue funzioni fondamentali di lotta all'immigrazione illegale, ovvero a prevenirla e a rimpatriare gli immigrati illegali. Le attività dell’Agenzia riguardano l’immigrazione all’interno del territorio europeo e per questo i funzionari di collegamento incaricati dell’immigrazione distaccati in paesi terzi possono apportare un contributo decisivo per Frontex nel raggiungimento dei suoi obiettivi al di fuori dell’Unione.</p>
      <p sl="lt">L’Agenzia avrà quindi la possibilità di scambiare informazioni in modo più efficiente con le autorità competenti nei paesi terzi e con le organizzazioni internazionali su temi quali il controllo delle frontiere e la formazione delle guardie di frontiera, lo scambio di informazioni operative e le operazioni congiunte. Sarà possibile scambiare informazioni attraverso ICONet (rete di informazione e coordinamento sicura per i servizi di gestione dell'immigrazione degli Stati membri).</p>
    </intervention>
    <intervention id="2-827" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente relazione del Parlamento europea perché, con l’aumento dei flussi di immigrazione, è fondamentale creare una rete di funzionari di collegamento. Considerando che l’attuale crisi economica, finanziaria e sociale ha incoraggiato ulteriormente l’immigrazione, l’Unione europea deve fare quanto in suo potere per garantire una corretta gestione di questi flussi. La creazione di reti non solo aiuterà a regolare l’immigrazione legare, irregolare e clandestina, ma agevolerà anche la cooperazione operativa tra gli Stati membri e contribuirà al sistema di presentazione delle relazioni semestrali. Una più stretta cooperazione tra i funzionari permetterà un migliore scambio delle conoscenze tecniche e le relazioni con i colleghi dislocati in paesi terzi. Tengo a sottolineare che le istituzioni dell’Unione europea devono cercare costantemente di garantire un processo migratorio sicuro e rapito, tutelando i cittadini europei dai possibili pericoli derivanti dall’immigrazione irregolare e clandestina. questi obiettivi si possono raggiungere solamente attraverso l’impiego di efficaci strumenti di cooperazione interna ed internazionale.</p>
    </intervention>
    <intervention id="2-826" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ritengo che la posizione del Parlamento sugli emendamenti al regolamento (CE) n. 377/2004 del Consiglio relativo alla creazione di una rete di funzionari di collegamento incaricati dell'immigrazione contribuisca a un’adeguata gestione dei flussi migratori sia legali sia illegali e clandestini. In realtà, è necessario rafforzare le sinergie e la cooperazione operativa tra Stati membri e paesi terzi, in particolare attraverso i funzionari di collegamento. Sono convinta dell’importanza di analizzare le attività delle reti di funzionari di collegamento incaricati dell’immigrazione nelle regioni e/o paesi di particolare interesse per l’Unione europea, soprattutto dove le condizioni generali della regione e/o del paese influiscono sull’immigrazione illegale o sui diritti umani. dal canto suo, la Commissione deve preparare una serie di raccomandazioni sullo sviluppo di reti di funzionari di collegamento incaricati dell’immigrazione.</p>
    </intervention>
    <intervention id="2-319" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho espresso voto contrario alla relazione sulla creazione di reti di funzionari di collegamento incaricati dell’immigrazione in quanto mira a rafforzare ulteriormente Frontex, che sostiene con determinazione il concetto di Fortezza europea; in altre parole, l’intenzione è sostituire i progressi necessari nelle politiche di immigrazione e asilo con politiche repressive, che non solo sono in conflitto con i principi e i diritti fondamentali, ma sono anche inefficaci e hanno un impatto disastroso sulle comunità ospiti, su quelle di origine e sulle vite degli stessi rifugiati e immigrati.</p>
    </intervention>
    <intervention id="2-320" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione in quanto ritengo che apporti miglioramenti significativi nella gestione dei flussi di immigrazione nell’Unione europea. Incrementare le competenze dei funzionari di collegamento incaricati dell’immigrazione dislocati in paesi terzi aiuterà Frontex ad operare in modo più efficiente, considerando che si baserà sulle informazioni e l’assistenza raccolte da questi funzionari. Un altro punto altrettanto importante è che i funzionari di collegamento avranno l’obbligo di rispettare i diritti umani nel corso delle loro missioni; verranno presentate regolarmente relazioni al Parlamento europeo per la verifica del controllo del rispetto di questi diritti.</p>
    </intervention>
    <intervention id="2-321" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">A seguito della creazione formale dell’Agenzia europea per la gestione della cooperazione operativa alle frontiere esterne (Frontex), è sorta la necessità di fare il miglior uso possibile delle risorse alle frontiere dell’Unione. a questo proposito, è imperativo istituire una più stretta cooperazione tra i funzionari di collegamento incaricati dell’immigrazione e Frontex. L’impiego delle competenze dei funzionari di collegamento incaricati dell’immigrazione e dell’Agenzia, basato sullo scambio delle informazioni raccolte dalle reti di funzionari attraverso una rete di informazione e coordinamento per i servizi di gestione dell’immigrazione degli Stati membri, consentirà una migliore analisi del rischio da parte di Frontex e una maggiore cooperazione in merito all’immigrazione legale e illegale.</p>
    </intervention>
    <intervention id="2-825" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">In qualità di relatore ombra, sostengo la relazione Díaz de Mera García Consuegra che ci ha consentito di andare oltre le modifiche tecniche proposte dalla Commissione, giungendo a una migliore comprensione della complessità e della mancanza di trasparenza del lavoro condotto dai funzionari di collegamento incaricati dell’immigrazione. In un contesto con flussi migratori “misti”, È fondamentale includere nelle loro attività un approccio più ragionato e rispettoso dei diritti umani. Le attività dei funzionari di collegamento incaricati dell’immigrazione devono rispecchiare una maggiore trasparenza e supervision democratica; è ora giunto il momento di farlo, attraverso il rafforzamento dello scambio di informazioni tra il Parlamento europeo da un lato, e organizzazioni quali l'Ufficio dell'Alto Commissario delle Nazioni Unite per i rifugiati (UNHCR) e l'Ufficio europeo di sostegno per l'asilo (EASO) dall’altra. Considerando l’opposizione del Consiglio, il compromesso raggiunto infine per risolvere la controversia terminologica (immigrazione “clandestina” contro immigrazione “irregolare”) sembra soddisfacente, ma non può essere solo che il primo passo. Le istituzioni europee dovranno rispettare i loro impegni.</p>
    </intervention>
    <intervention id="2-824" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Lo scambio di migliori prassi tra forze di polizia dei vari paesi è a volte necessario e il suo scopo è encomiabile; non dobbiamo però dimenticare che la cooperazione internazionale di polizia esisteva anche nel XIX secolo, molto prima dell’integrazione europea. questa relazione propone, nel contesto di Frontex (Agenzia europea per la gestione della cooperazione operativa alle frontiere esterne degli Stati membri), di migliorare lo scambio di informazioni sui flussi migratori e l’immigrazione clandestini e sulla deportazione di persone di persone che risiedono illegalmente, anche attraverso l’introduzione di reti di funzionari di collegamento incaricati dell’immigrazione. Questa iniziativa, che la maggior parte degli europei desidera, potrebbe trovare accoglimento, se fosse davvero finalizzata a ridurre drammaticamente l’immigrazione; la realtà però è molto differente e il lavoro dell’Agenzia, così come le misure intraprese dai governi nazionali, si sono risolti in un fallimento. La Francia e l’Europa sono sommerse da immigrati: circa 900 000 persone entrano illegalmente in Europa ogni anni, secondo una “stima” ufficiale dell’Unione europea. considerando che gli immigrati clandestini, ed anche i criminali stranieri, non vengono rimpatriati nei paesi d’origine, viene da chiedersi come altre disposizioni possano invertire i flussi migratori senza una reale volontà politica supportata dalle azioni.</p>
    </intervention>
    <intervention id="2-823" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L'obiettivo della proposta di modifica del regolamento del Consiglio (CE) n. 377/2004, non previsto nel regolamento originale, è quello di permettere a Frontex di beneficiare delle conoscenze e dell'esperienza dei funzionari di collegamento incaricati dell'immigrazione e viceversa.</p>
      <p sl="en">La proposta di modifica ha i seguenti obiettivi: utilizzare con reciproco vantaggio le competenze dei funzionari di collegamento e dell'agenzia Frontex, beneficiare delle informazioni raccolte dalle reti di funzionari di collegamento e scambiarle attraverso ICONet (rete di informazione e coordinamento sicura per i servizi di gestione dell'immigrazione degli Stati membri), accedere al fondo per le frontiere esterne al fine di rafforzare la creazione di reti di funzionari di collegamento e di facilitarne il funzionamento e, in ultima analisi, contribuire al sistema di presentazione delle relazioni semestrali. Accolgo con favore la proposta.</p>
    </intervention>
    <intervention id="2-822" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">A seguito della creazione formale dell’Agenzia europea per la gestione della cooperazione operativa alle frontiere esterne (Frontex), è sorta la necessità di fare il miglior uso possibile delle risorse alle frontiere dell’Unione. a questo proposito, è imperativo istituire una più stretta cooperazione tra i funzionari di collegamento incaricati dell’immigrazione e Frontex. A questo proposito è necessario istituire una più stretta cooperazione tra le diverse reti di funzionari di collegamento incaricati dell’immigrazione e Frontex. Lo scambio di informazioni e competenze tra funzionari di collegamento incaricati dell’immigrazione e l’Agenzia attraverso la rete di informazione e coordinamento sicura per i servizi di gestione dell'immigrazione degli Stati membri consentirà una migliore analisi del rischio da parte di Frontex e una maggiore cooperazione in merito all’immigrazione legale e illegale.</p>
    </intervention>
    <intervention id="2-322" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Ho votato a favore del presente regolamento che modifica il regolamento del 19 febbraio 2004 relativo alla creazione di una rete di funzionari di collegamento incaricati dell’immigrazione. Questi emendamenti sono necessari in quanto dimostrano lo sviluppo e l’attuazione del diritto europeo in materia. Il nuovo regolamento prevede, tra l’altro, disposizioni per: una base legale tra Frontex e i funzionari di collegamento; un migliore uso di ICONet e una maggiore razionalizzazione dei sistemi di notifica delle attività della rete. Ci auguriamo che, con questo nuovo regolamento, la rete di funzionari di collegamento incaricati dell’immigrazione diventi più efficiente.</p>
    </intervention>
    <intervention id="2-323" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Agenzia per la protezione delle frontiere esterne Frontex gioca un ruolo importante nella lotta all’immigrazione illegale, che può essere contrastata efficacemente solo nei paesi di transito. Una fitta rete di funzionari di collegamento incaricati dell’immigrazione e la loro stretta cooperazione è quindi una misura sensibile per permetterci di combattere in modo efficace l’immigrazione di massa in Europa, con le relative ripercussioni sui cittadini europei. Questo sarà possibile solo se le informazioni e le valutazioni dei funzionari di collegamento incaricati dell’immigrazione sono rese disponibili a Frontex il più rapidamente possibile, senza passaggi burocratici. Per quanto riguarda in particolare la cooperazione, vi è ancora spazio per migliorare e questa necessità deve essere sfruttata in merito al problema dell’immigrazione; I poteri di Frontex dovrebbero, per esempio, essere rafforzati il più rapidamente possibile, con il consenso degli Stati membri, per garantire che il lavoro dell’Agenzia sia uniforme ed efficace, in particolare alle frontiere esterne.</p>
      <p sl="de">È importante avere una strategia complessiva su come le frontiere esterne dell’Unione possano essere maggiormente tutelate e su come possano essere contrastate le cause dell’emigrazione dai paesi di origine. Questo è compito della Commissione. Sebbene la relazione non tratti in modo adeguato queste considerazioni, rappresenta comunque un miglioramento rispetto alla situazione attuale e, per questo motivo, ho votato a favore.</p>
    </intervention>
    <intervention id="2-821" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La proposta di regolamento del Parlamento europeo e del Consiglio che modifica il regolamento (CE) n. 377/2004 del Consiglio relativo alla creazione di una rete di funzionari di collegamento incaricati dell'immigrazione introduce emendamenti finalizzati a permettere all’Agenzia europea per la gestione della cooperazione operativa alle frontiere esterne degli Stati membri dell'Unione europea (Frontex) di beneficiare delle conoscenze e dell'esperienza dei funzionari di collegamento incaricati dell'immigrazione e viceversa. Frontex in realtà non potrebbe essere pienamente operativa senza la creazione di una simile rete di funzionari di collegamento.</p>
      <p sl="pt">Concordo con gli obiettivi degli emendamenti proposti, in particolare: ottenere il massimo dalle conoscenze e dall’esperienza dei funzionari di collegamento e da Frontex; utilizzare le informazioni raccolte dalle reti di funzionari di collegamento attraverso la rete di informazione e coordinamento sicura per i servizi di gestione dell'immigrazione degli Stati membri; accedere al fondo per le frontiere esterne al fine di rafforzare la creazione di reti di funzionari di collegamento e di facilitarne il funzionamento e, in ultima analisi, contribuire al sistema di presentazione delle relazioni semestrali.</p>
    </intervention>
    <intervention id="2-820" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, sono d'accordo con il collega on. Agustín Díaz de Mera García Consuegra in relazione alle competenze che i funzionari di collegamento incaricati dell'immigrazione distaccati nei paesi terzi potrebbero contribuire in modo decisivo al conseguimento degli obiettivi di FRONTEX, soprattutto se si considera che l'agenzia non dispone di alcuna rappresentanza al di fuori del territorio dell'Unione.</p>
      <p sl="it">Concordo, inoltre con la proposta di modifica che porterà ai seguenti obiettivi: utilizzare con reciproco vantaggio le competenze dei funzionari di collegamento e dell'agenzia FRONTEX, beneficiare delle informazioni raccolte dalle reti di funzionari di collegamento e scambiarle attraverso ICONet (rete di informazione e coordinamento sicura per i servizi di gestione dell'immigrazione degli Stati membri), accedere al fondo per le frontiere esterne al fine di rafforzare la creazione di reti di funzionari di collegamento e di facilitarne il funzionamento e, in ultima analisi, contribuire al sistema di presentazione delle relazioni semestrali.</p>
    </intervention>
    <intervention id="2-819" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ritengo fondamentale emendare il regolamento per fornire una valida piattaforma per lo scambio di informazioni tra i funzionari di collegamento incaricati dell’immigrazione e l’ Agenzia europea per la gestione della cooperazione operativa alle frontiere esterne degli Stati membri dell'Unione europea. lo scambio di informazioni apporterà senza dubbio valore aggiunto alle attività di entrambe le parti.</p>
    </intervention>
    <intervention id="2-324" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Quando il regolamento attualmente oggetto di modifiche è stato adottato, in data 19 febbraio 2004, l'agenzia Frontex non era stata ancora formalmente costituita. L'adozione da parte del Consiglio del regolamento che istituisce un'Agenzia europea per la gestione della cooperazione operativa alle frontiere esterne ha avuto luogo otto mesi dopo, più precisamente il 26 ottobre 2004. In virtù delle competenze conferitele dal suddetto regolamento, Frontex ha il compito di effettuare analisi dei rischi sulla base delle informazioni raccolte dalle autorità competenti degli Stati membri, di facilitare la cooperazione operativa tra gli Stati membri e i paesi terzi e di cooperare anche con le autorità competenti dei paesi terzi o con organizzazioni internazionali, ad esempio attraverso lo scambio di esperienze su temi quali il controllo delle frontiere e la formazione delle guardie di frontiera, lo scambio di informazioni operative e le operazioni congiunte. Gli emendamenti proposti sono adeguati e necessari. Il difficile periodo che l’Unione europea sta attraversando richiede la corretta gestione dei flussi di immigrazione e questo deve essere interpretato da due punti di vista: la gestione dell’immigrazione legale e la gestione invece dell’immigrazione irregolare e clandestina.</p>
    </intervention>
    <intervention id="2-327" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della presente risoluzione in quanto l’immigrazione economica è una sfida sempre maggiore per l’Unione europea. L'Unione europea deve sviluppare canali di immigrazione legale equilibrati e che rispondano alle esigenze dei nostri mercati del lavoro e che tengano conto delle sfide democratiche ed economiche cui sarà confrontata l’Unione europea in un imminente futuro. Sono certa che l’adozione di questa direttiva semplificherà le procedure di ammissione dei cittadini di paesi terzi per motivi di lavoro, ridurrà i costi amministrativi e permetterà anche un controllo più agevole delle persone ammesse sul territorio di uno Stato membro e autorizzate a svolgervi un’attività.</p>
      <p sl="en">In riferimento alla procedura semplificata, tengo a sottolineare che dobbiamo garantire l’attuazione delle condizioni legali e la trasparenza del processo decisionale da parte delle autorità nazionali. Concordo con il relatore sul fatto che le decisioni in merito all'ammissione di cittadini di paesi terzi per svolgere un'attività hanno incidenze importanti nella vita di queste persone e dunque devono essere adottata con la maggior trasparenza possibile.</p>
    </intervention>
    <intervention id="2-818" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">La direttiva su un permesso unico di soggiorno e lavoro in tutti gli Stati membri dell’Unione europea e la relazione del Parlamento in merito vedono gli immigrati come manodopera a basso costo, alla mercé dello spietato sfruttamento di capitale. Un immigrato avrà il diritto di soggiornare nel territorio di uno Stato membro solamente se vi lavora per arricchire il forziere della plutocrazia; in caso contrario, è un clandestino e verrà trattato come un oggetto indesiderato, incarcerato fino a 18 mesi ed espulso. Niente divide gli immigrati dai lavoratori locali degli Stati membri; sono uniti dal destino comune del lavoratore, degli “sfruttati”, dei produttori di ricchezza sottomessi al capitale. La lotta per le giuste richieste degli immigrati, per la loro regolarizzazione, per l’abolizione del mercato nero e del lavoro non assicurato, per i loro salari e stipendi, per la parità di paga a parità di lavoro, per la piena tutela dei diritti sociali e civili e per l’abrogazione dell‘accordo di Dublino è una lotta comune.</p>
      <p sl="el">Risolveremo i problemi degli immigrati solo integrandoli nel movimento della classe lavoratrice e sostenendo la lotta contro la politica anti-popolare e sciovinista dell’Unione europea e dei suoi governi borghesi, responsabili della povertà e della miseria dei lavoratori locali e immigrati, in Europa e nel mondo.</p>
    </intervention>
    <intervention id="2-326" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, sono convinto che solo attraverso canali equilibrati di immigrazione legale, attenti alle esigenze dei mercati del lavoro, potremo lottare in maniera efficace contro l'immigrazione irregolare e il lavoro clandestino.</p>
      <p sl="it">I vantaggi derivanti dall'adozione di questa direttiva sono evidenti: il rilascio di un unico documento di autorizzazione per il soggiorno e l'accesso al mercato del lavoro semplificherà le procedure di ammissione, ne abbasserà i costi e diminuirà i tempi della procedura.</p>
      <p sl="it">L'adozione di questa direttiva è necessaria al fine di poter introdurre ulteriori misure riguardanti i lavoratori stagionali e i lavoratori distaccati in seno alle loro imprese, per questo auspico che ciò avvenga il prima possibile, nel rispetto delle competenze degli Stati membri per stabilire quote massime di accesso dei lavoratori di paesi terzi.</p>
    </intervention>
    <intervention id="2-817" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Mercoledì abbiamo votato sulla direttiva presentata dalla mia collega, l’onorevole Mathieu, sulla creazione di un permesso unico di soggiorno e lavoro per gli lavoratori immigrati. Ho votato a favore di questo testo che, purtroppo, non è stato adottato. Il testo prevedeva l’allineamento del sistema applicabile ai lavoratori stranieri, affrontando in questo modo il dumping sociale. Regolamentando l’immigrazione clandestina in modo più efficace, la direttiva consentiva all’Unione di porre un freno al lavoro non dichiarato e alle attività illecite. I socialisti si sono opposti alla direttiva con il pretesto che alcune categorie rimanevano escluse dal suo campo di applicazione. La posizione dei liberali era del tutto inaspettata ed ha portato alla mancata adozione del testo. Dopo aver visto la loro posizione in merito a un emendamento, ho capito che hanno espresso voto contrario all’intero testo senza averci avvisato anticipatamente sul peso che davano a quel preciso punto. In questo modo è andato perso un anno di prezioso lavoro.</p>
    </intervention>
    <intervention id="2-328" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Le persone devono capire che il Parlamento europeo non è subordinato al Consiglio; d’ora in poi, anche per quanto riguarda l’immigrazione, gli Stati membri devono prendere sul serio noi eurodeputati. La procedura legislativa ordinaria sul permesso unico per i cittadini di paesi terzi è stata rifiutata in sede di plenaria: il Parlamento sta lanciando un forte segnale perché si tratta di un argomento cruciale. Per anni abbiamo discusso di istituire un permesso unico per i cittadini di paesi terzi che volessero vivere e lavorare in uno Stato membro. Era un’iniziativa lodevole, per iniziare, ma gli emendamenti presentati dal gruppo del Partito popolare europeo (Democratico cristiano), nella loro versione originale, negano il concetto stesso di permesso unico e vanno contro il pari trattamento per tutti, creando diverse categorie di lavoratori. Questo è inaccettabile.</p>
      <p sl="fr">Il pari trattamento non può essere messo in discussione. In risposta agli emendamenti del PPE, abbiamo a maggioranza espresso voto contrario alla proposta finale, che p stata respinta e rinviata in Commissione con 350 voti contrari contro 306. Dobbiamo fare di meglio: “sì” a una politica comune e responsabile per l’immigrazione, ma “no” a una politica restrittiva e discriminatoria.</p>
    </intervention>
    <intervention id="2-816" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Quando ho votato oggi sulla direttiva per un permesso unico per i cittadini di paesi terzi di soggiornare e lavorare nel territorio di uno Stato membro, il Parlamento europeo ha bloccato la proposta, rinviandola alle commissioni parlamentari competenti al fine di migliorare ulteriormente i contenuti della proposta di direttiva. Questo voto è una vittoria per il gruppo dell’Alleanza progressista di Socialisti e Democratici al Parlamento europeo e per tutti i lavoratori europei. Tengo a sottolineare che il Parlamento europeo non può approvare una simile direttiva, poiché la proposta della Commissione aveva già ritardato il quadro della direttiva che ci era stato promesso a seguito dell’eliminazione di alcune categorie di lavoratori, quali i lavoratori stagionali, i trasferimenti interni alle aziende e i rifugiati. La direttiva deve essere una direttiva quadro generale sui diritti dei lavoratori provenienti da paesi terzi e fungere da contesto per altre direttive specifiche e solo allora avremo raggiunto l’obiettivo di una politica comune sull’immigrazione. Con questo voto, abbiamo dimostrato che l’Unione europea non può tollerare un duplice mercato del lavoro e doppi standard, perché questo minerebbe tutti gli standard sociali sinora raggiunti.</p>
    </intervention>
    <intervention id="2-329" speaker_id="96748" name="Dennis de JONG" is_mep="True" mode="written" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="en">Ho votato a favore degli emendamenti nn. 30, 34, 65, 103, 109 e 114 in quanto, benché sostenga pienamente la Convenzione internazionale sulla protezione dei diritti dei lavoratori migranti e dei membri delle loro famiglie delle Nazioni Unite, ritengo che regolamentare l’accesso ai mercati del lavoro, agli schemi di previdenza sociale e agli alloggi pubblici debba essere di competenza degli Stati membri e non dell’Unione. Con la ratifica di questa Convenzione delle Nazioni Unite, gli Stati membri hanno accettato di attuarla nei propri sistemi nazionali senza cedere alcun potere all’Unione europea.</p>
    </intervention>
    <intervention id="2-815" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la relazione sul permesso unico per soggiornare e lavorare nell’UE ci ha dato l’opportunità di riflettere e discutere sull’importante ruolo che gli immigrati possono svolgere nelle nostre società. Un ruolo importante in cui regolarità d’ingresso, integrazione effettiva e rispetto delle regole nei comportamenti sono presupposti fondamentali che consentono una maggiore partecipazione allo sviluppo condiviso delle comunità di nuova appartenenza. In tale contesto, il permesso unico oggetto di voto può costituire una modalità di governo degli ingressi e di salvaguardia dei diritti e dei doveri di tutte le persone che compongono una comunità. Ho sostenuto la proposta di direttiva anche nelle parti che lasciano impregiudicate le disposizioni più favorevoli contenute nel diritto dell’Unione e degli strumenti internazionali. Rincresce che l’Aula non abbia adottato la proposta in argomento, che ritengo possa essere utile a contribuire alla creazione di uno spazio comune europeo di libertà e integrazione tra persone che vogliono insieme concorrere alla crescita dell’UE.</p>
    </intervention>
    <intervention id="2-814" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Per anni abbiamo discusso di istituire un permesso unico per i cittadini di paesi terzi che volessero vivere e lavorare in uno Stato membro. È un’iniziativa lodevole, il cui obiettivo iniziale era di semplificare i requisiti amministrativi per i cittadini di paesi terzi, permettendo loro di ottenere un permesso di soggiorno e lavoro attraverso un sistema di sportello unico. La proposta legislativa iniziale prevedeva che i lavoratori provenienti da paesi terzi potessero godere dello stesso trattamento dei lavoratori europei in termini di diritti, quali accesso alla previdenza sociale, all’istruzione e alla formazione. Secondo il testo emendato dalla relatrice, però, gli Stati membri potrebbero invece limitare alcuni di questi diritti. Questo è contrario al principio di pari trattamento ed è del tutto inaccettabile; abbiamo quindi espresso a maggioranza voto contrario alla proposta finale, che è stata poi respinta. Nei prossimi anni, preparare una politica per l’immigrazione umana e sensata sarà una sfida fondamentale per la società, ma può essere affrontata solamente a livello europeo per evitare programmi elettorali e reazioni nazionali istintive.</p>
    </intervention>
    <intervention id="2-330" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’argomento oggetto della proposta è l’introduzione di una procedura unica per la richiesta di una procedura unica di domanda per il rilascio di un permesso unico che consenta ai cittadini di paesi terzi di soggiornare e lavorare nel territorio di uno Stato membro e un insieme comune di diritti per i lavoratori di paesi terzi che soggiornano legalmente nell’Unione europea. Questo presuppone l’esistenza di norme comuni a tutti gli Stati membri, finalizzate ad eliminare i diversi approcci nazionale e a rendere il processo di regolarizzazione dei lavoratori più rapido, uniforme e trasparente in tutta l’Unione. da un lato, l’immigrazione legale di lavoratori, soprattutto di lavoratori qualificati, aiuta la lotta al lavoro clandestino e potrebbe migliorare la competitività economica, superando le lacune esistenti. Dall’altro lato, tuttavia, non dobbiamo dimenticare che, in un periodo di vulnerabilità e di crisi economica, se la disoccupazione aumento, la politica di immigrazione per lavoro deve essere più flessibile, come affermato dalla Commissione, ma anche sostenibile e sensata.</p>
    </intervention>
    <intervention id="2-331" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, sono sinceramente deluso per la bocciatura della relazione Mathieu sulla procedura unica di domanda di permesso di soggiorno e di lavoro. Una relazione equilibrata, fortemente migliorata in fase di votazione dagli emendamenti del PPE approvati con il concorso determinante di liberali e conservatori.</p>
      <p sl="it">Mi rammarico del mancato rispetto dell'accordo da parte del gruppo ALDE e dell'errata valutazione da parte del gruppo ECR, che aprono le porte a una nuova proposta della Commissione, probabilmente peggiorativa rispetto a quella attuale.</p>
      <p sl="it">La possibilità per gli immigrati regolari di ottenere i documenti necessari al soggiorno e al lavoro con un'unica procedura per tutto il territorio dell'UE sarebbe stato un deciso passi avanti, un doveroso corollario al necessario rafforzamento del contrasto all'immigrazione clandestina attraverso una maggiore cooperazione con gli stati rivieraschi e il potenziamento di Frontex.</p>
      <p sl="it">Hanno invece prevalso, come già accaduto in altre occasioni, alcuni retaggi ideologici delle sinistre, duri a scomparire che, perseguendo l'apertura indiscriminata delle frontiere, finisce col negare la necessaria tutela agli stranieri onesti che vengono in Europa per lavorare.</p>
    </intervention>
    <intervention id="2-332" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">A nostro parere, è molto significativo che la proposta per una direttiva per una procedura unica di domanda per il rilascio di un permesso unico di soggiorno e lavoro sia stata rifiutata dalla maggioranza del Parlamento europeo, in quanto il testo del Parlamento, già negoziato dal Consiglio, ha servito solamente gli interessi delle grandi aziende e dei gruppi economici. Questi gruppi cercavano il dumping sociale in modo da avere manodopera straniera a basso costo e con pochi diritti da poter sfruttare.</p>
      <p sl="pt">Sebbene presentata con il pretesto di un regolamento unico, questi gruppi miravano nella pratica e legalizzare il dumping sociale, rafforzare l’insicurezza del lavoro, aumentare le disuguaglianze e aprire la strada a diversi scenari e norme per minare i principi di uguaglianza e giustizia per tutti i lavoratori.</p>
      <p sl="pt">In un certo senso, volevano far rivivere l’ancestrale principio della tristemente nota direttiva Bolkenstein, rifiutata a seguito dell’opposizione dei lavoratori. Ora l’opposizione e le ragioni dei lavoratori e dei sindacati dei diversi Stati membri hanno avuto ripercussioni per l’Unione europea, a dimostrazione del fatto che la lotta non è stata vana. I lavoratori portoghesi hanno contribuito a questo risultato positivo con lo sciopero generale del 24 novembre; dobbiamo comunque mantenere alta la guardia.</p>
    </intervention>
    <intervention id="2-333" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">In un momento in cui 25 milioni di europei sono disoccupati, è stata proposta ancora una volta una direttiva finalizzata a facilitare l’immigrazione di chi cerca lavoro. Dovete ammettere che questa situazione è piuttosto assurda! E lo è ancor di più se si pensa che il testo cerca di garantire diritti economici e sociali ai lavoratori immigrati al fine presunto di evitare il dumping sociale o la concorrenza sleale con i lavoratori europei o che già si trovano in Europa. Si tratta di un’ammissione implicita che l’immigrazione abbassa i salari europei e non risolve alcuna carenza nel mercato del lavoro, ma al contrario comporta concorrenza diretta per i nostri lavoratori.</p>
      <p sl="fr">Alcuni emendamenti volti a promuovere pari diritti e pari costo tra europei e immigrati corrispondevano in realtà a concedere accesso sociale e benefici a qualsiasi immigrato, lavoratore o meno. Si tratta si scegliere tra il dumping sociale e sussidi automatici, una situazione insostenibile, dal punto di vista sia finanziario sia economico. È giunto il momento di decidere, a livello di Stati membri, di invertire i flussi migratori, che sono ormai diventati un insostenibile peso economico, sociale e culturale, e preferire anche nella pratica le scelte nazionali e comunitarie in tutti i settori.</p>
    </intervention>
    <intervention id="2-334" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Gli Stati membri dell’Unione europea lottano continuamente con il problema dell’immigrazione e del lavoro illegale che i cittadini di paesi terzi realizzano nel cosiddetto mercato sommerso. Dobbiamo intraprendere azioni adeguate per contrastare il problema in modo efficace; la semplificazione e standardizzazione delle procedure per richiedere il permesso di ingresso e residenza per i cittadini di paesi terzi per consentire loro di lavorare negli Stati membri aiuterà a limitare l’immigrazione illegale. Al tempo stesso, sarà possibile soddisfare la richiesta di manodopera dei mercati europei. I regolamenti proposti lasciano un certo margine di movimento ai paesi aderenti, soprattutto per quanto riguarda le condizioni di respingimento. In questo modo si garantisce un adeguato livello di sicurezza giuridica e che non vi sia alcuna interferenza nelle competenze degli Stati membri.</p>
      <p sl="pl">La direttiva oggetto della discussione permetterà agli Stati membri di adottare una posizione comune in materia di immigrazione economica, assicurando regolamenti trasparenti, sicurezza e tutela legale per i lavoratori discriminati, una continua lotta all’immigrazione clandestina e, infine, misure per contrastare la concorrenza sleale. Per questi motivi, concordo con la posizione della relatrice.</p>
    </intervention>
    <intervention id="2-813" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Nel 2001 la Commissione ha presentato una proposta di direttiva relativa alle condizioni d’ingresso e di soggiorno dei cittadini dei paesi terzi che intendono svolgere un’attività di lavoro subordinato o esercitare un’attività economica indipendente. Nonostante un parere favorevole del Parlamento europeo, tale proposta ambiziosa intesa a stabilire le condizioni di ingresso e di soggiorno dei cittadini di paesi terzi che intendono esercitare un'attività economica nel territorio dell'Unione non ha superato la prima lettura in sede di Consiglio ed è stata ufficialmente ritirata dalla Commissione nel 2006. Accolgo con favore il fatto che la nuova base legale fornita dal trattato di Lisbona offra a questa proposta l’occasione per essere adottata.</p>
    </intervention>
    <intervention id="2-335" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione, insieme al mio gruppo, perché ritengo che essa ben risponda alle considerevoli sfide demografiche cui sarà confrontata l’UE nei prossimi anni, fissando una procedura unica di domanda per i cittadini di paesi terzi che intendono essere ammessi nel territorio di uno Stato membro a fini occupazionali e offrendo loro uno status giuridico sicuro.</p>
      <p sl="it">Purtroppo il voto negativo dell'Aula rimanderà l'analisi di questa importante direttiva che avrebbe semplificato le pratiche amministrative, spesso complesse, dell’accoglienza dei migranti economici e avrebbe permesso così ai mercati del lavoro dei nostri Stati membri di rispondere alle esigenze di manodopera attuali e future, offrendo – al tempo stesso – uno strumento di lotta contro lo sfruttamento e la discriminazione di cui i lavoratori, troppo spesso, sono vittime. Tale direttiva è intesa a ridurre le disparità esistenti tra le legislazioni nazionali: con questo sistema di sportello unico, la procedura amministrativa sarebbe più semplice, meno onerosa e più rapida.</p>
      <p sl="it">La nostra proposta non avrebbe definito le condizioni di ammissione dei cittadini di paesi terzi: gli Stati membri sarebbero stati sempre competenti per determinare le condizioni di ammissione e fissare il numero di migranti da ammettere nel loro territorio a fini di impiego.</p>
    </intervention>
    <intervention id="2-336" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione e la proposta di direttiva che modifica sono vergognose: introducono un’immigrazione selettiva governata dalle richieste del mercato del lavoro, oltre a privare dei loro diritti tutti gli immigrati che non servono, o non servono, più a questi mercati. Anche se garantiscono diritti limitati agli immigrati che lavorano, offrono comunque la possibilità di ulteriori limitazioni in futuro. Gli immigrati non sono esseri umani di seconda scelta! Questa direttiva è semplicemente disumana. Ho espresso voto contrario e la condanno!</p>
    </intervention>
    <intervention id="2-812" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Questo testo legislativo, respinto dalla maggioranza dei membri del Parlamento, avrebbe permesso una migliore gestione dei flussi di immigrati. Era finalizzato a eliminare le differenze tra le procedure di lavoro e soggiorno dei diversi Stati membri e offriva determinati diritti ai cittadini dei paesi terzi che lavorano regolarmente nell’Unione europea, per due motivi: innanzi tutto stiamo creando un nuovo strumento finalizzato a offrire benefici ai cittadini di paesi terzi che desiderano immigrare in uno Stato membro, garantendo loro una serie di diritti. In secondo luogo, il messaggio politico che mandiamo al mondo dimostra la nostra opposizione all’idea di un’Europa chiusa e in grado di accettare solamente misure repressive, nonché il rafforzamento della sicurezza in un momento in cui stiamo rispondendo alle preoccupazioni espresse nel Programma di Stoccolma sulla creazione di politiche per l’immigrazione flessibili al fine di sostenere lo sviluppo economico europeo. Queste sono le motivazioni del mio voto.</p>
    </intervention>
    <intervention id="2-337" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le circostanze per permettere a cittadini di pesi terzi di soggiornare e lavorare in uno Stato membro dell’UE sono di competenza nazionale e non europea. Il fatto che, in alcuni settori, l’immigrazione periodica di lavoratori qualificati possa essere utile non deve portare a una politica di porte aperte, soprattutto perché dovremmo assumere i nostri lavoratori, in altre parole i cittadini europei. in caso di carenza di lavoratori in numerose aree, dovremmo investigarne le cause e rispondere adattando di conseguenza la formazione, ma anche offrendo opportunità per la loro riqualificazione. Già in passato è stata più volte dimostrata la tendenza dell’immigrazione per motivi di lavoro ad abbassare i salari e a portare costi da dumping, creando problemi per i lavoratori.</p>
      <p sl="de">Per questo motivo, per esempio, erano stati introdotti i periodi di transizione per la libera circolazione dei lavoratori su insistenza dei paesi che reti di sicurezza sociale ben sviluppate. Nel corso della discussione, non dobbiamo dimenticare che le norme e i regolamenti per l’impiego possono essere sfruttati da imprenditori scaltri. Per questo ho espresso voto contrario alla relazione.</p>
    </intervention>
    <intervention id="2-338" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione in quanto l’Unione europea per molti anni ha avuto bisogno di norme e procedure chiare in merito ai diritti concessi ai lavoratori di paesi terzi che soggiornano legalmente. Abbiamo bisogno di queste norme per almeno due motivi: innanzi tutto, sebbene dovremmo avere uno schema preferenziale per i lavoratori europei, i lavoratori che soggiornano legalmente partecipano alla vita economica degli Stati membri e hanno diritto a tutele e garanzie. Devono essere considerati come un patrimonio dell’economia europea e non come una minaccia ai nostri lavoratori.</p>
      <p sl="ro">In secondo luogo, norme chiare aiuteranno a raggiungere un migliore controllo dell’immigrazione. Dall’altro lato, se non prepariamo simili norme, incoraggeremo l’immigrazione e l’occupazione illegali, con tutte le ripercussioni collegate. Mi dispiace ammettere di aver respinto la relazione e invito la Commissione a presentare una nuova proposta.</p>
    </intervention>
    <intervention id="2-811" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione della collega Mathieu perché spero che dopo anni di lavori vengano definite le linee guida per la stesura di una direttiva che dia norme uniche europee per i permessi e i diritti per il lavoratori extracomunitari. Dal 2001 si lavora ad una direttiva comunitaria senza alcun risultato, ora si spera che il Consiglio approvi in codecisione col Parlamento, e che - data l'importanza del tema - si giunga a una conclusione. Si tratta di un punto cruciale per lo sviluppo dell'Europa, la richiesta sempre maggiore di manodopera ci porta verso quella che viene definita "immigrazione economica" quindi si necessita urgentemente di una regolamentazione comune a riguardo. Si deve sostenere lo sviluppo economico dell'Unione nel lungo periodo, quindi bisogna semplificare le pratiche amministrative in materia di permessi per i cittadini di paesi terzi che intendono essere ammessi nel territorio di uno Stato membro a fini occupazionali, offrendo loro uno status giuridico sicuro. La direttiva permetterà di rispondere alle esigenze di manodopera attuali e future e offrirà uno strumento per la lotta allo sfruttamento e alla discriminazione di cui questi lavoratori sono spesso vittime.</p>
    </intervention>
    <intervention id="2-810" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della presente relazione, che è però stata respinta nella votazione finale. Il mio voto è dettato dalla mia convinzione del fatto che il controllo dell’immigrazione nell’Unione europea sia una parte fondamentale di una politica di ospitalità responsabile negli Stati membri. Il modo migliore per contrastare l’immigrazione e il lavoro illegale è lo sviluppo di una politica equilibrata a favore dell’immigrazione legale, dell’ospitalità degli immigrati sulla base delle necessità del mercato del lavoro nel paese ospitante.</p>
      <p sl="pt">In un momento senza crescita economica, è importante non creare false aspettative di inclusione né incoraggiate politiche che promuovono la carenza di lavoro. La proposta di inoltrare alle autorità del paese ospitante una singola richiesta per il permesso di soggiorno e di lavoro offre una soluzione a queste preoccupazioni.</p>
    </intervention>
    <intervention id="2-809" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, concordo la relatrice on. Véronique Mathieu e con la proposta di direttiva nel contesto dell'obiettivo dell'Unione europea di istituire una politica globale in materia di immigrazione, e costituisce una proposta quadro per i cittadini di paesi terzi, prefiggendosi un duplice obiettivo:a) creare una procedura unica di domanda per il rilascio del permesso di soggiorno e di lavoro in uno Stato membro; b) concedere ai lavoratori provenienti da paesi terzi che soggiornano legalmente nell'Unione europea un insieme uniforme di diritti minimi, sulla base della parità di trattamento con i cittadini degli Stati membri.</p>
    </intervention>
    <intervention id="2-808" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">L’immigrazione legale negli Stati membri è fondamentale per lo sviluppo economico. L’immigrazione di lavoratori può aumentare la competitività e la vitalità e, alla luce delle sfide demografiche che l’Unione europea sta affrontando a seguito dell’invecchiamento della popolazione, è importante adottare una politica in materia che sia flessibile. Accogliamo quindi con favore la proposta della Commissione, finalizzata a introdurre una procedura unica di domanda di permesso di soggiorno e di lavoro per i cittadini dei paesi terzi. In questo modo di semplificheranno le complesse formalità amministrative che l’ingresso di immigrati comporta. I mercati del lavoro degli Stati membri potranno inoltre reagire alle richieste attuali e future e disporre di uno strumento per contrastare lo sfruttamento e la discriminazione di questi lavoratori.</p>
      <p sl="sv">Siamo tuttavia contrati agli emendamenti presentati in merito ai documenti aggiuntivi che rendono la proposta contraddittoria e senza senso. Disporre di un’unica procedura di domanda e di un documento diventa inutile se tutti gli Stati membri hanno la possibilità di rilasciare e richiedere documenti aggiuntivi. Abbiamo votato a favore dell’emendamento che afferma che gli Stati membri possono rilasciare un documento che integra il permesso unico, che può essere aggiornato o ritirato qualora risulti modificata la posizione del titolare rispetto al mercato del lavoro. Non siamo soddisfatti del testo finale e avremmo preferito portare la proposta in seconda lettura prima dell’adozione, abbiamo votato a favore dell’inclusione di prospetti di correlazione, andando contro la volontà del Consiglio. Anche questa parte è stata respinta. Ci siamo trovati nella situazione in cui un voto a favore della relazione avrebbe significato l’adozione in prima lettura di un testo che a nostro parere indeboliva l’intera proposta di un documento unico anziché diversi documenti all’interno dell’Unione europea; per questo abbiamo deciso di esprimere voto contrario.</p>
    </intervention>
    <intervention id="2-339" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Lo sviluppo di canali di immigrazione legale equilibrati e che rispondano alle esigenze dei nostri mercati del lavoro costituisce una delle modalità per lottare contro l’immigrazione irregolare e il lavoro clandestino nel modo migliore. L’immigrazione economica è una realtà che occorre organizzare ma è anche una necessità rispetto alle sfide democratiche ed economiche cui sarà confrontata l’Unione europea in un imminente futuro. Pertanto, la politica di immigrazione può essere concepita come strumento di regolazione nel nostro fabbisogno di manodopera contribuendo così all’attuazione della strategia Europa 2020.</p>
      <p sl="ro">Il diritto europeo non limita i poteri degli Stati membri di organizzare i propri schemi di sicurezza sociale. In mancanza di armonizzazione a livello di Unione, spetta a ogni Stato membro stabilire le norme e le condizioni per concedere i benefici previdenziali, il loro ammontare e il periodo di concessione.</p>
      <p sl="ro">Al momento di esercitare questo potere, gli Stati membri devono comunque rispettare il diritto europeo, nel rispetto altresì delle condizioni di lavoro, tra cui la retribuzione e il licenziamento nonché la salute e la sicurezza sul luogo di lavoro, l'orario di lavoro, le ferie e le questioni disciplinari tenendo presenti i contratti collettivi generali in vigore.</p>
    </intervention>
    <intervention id="2-807" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">L’Unione europea deve prepararsi per le future sfide demografiche. Le materie collegate all’immigrazione per lavoro sono importanti in termini di competitività e vitalità delle economie, in quanto richiedono un trattamento equilibrato e una profonda considerazione.</p>
    </intervention>
    <intervention id="2-340" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Sono lieto che il Parlamento europeo abbia respinto la proposta per un permesso unico. Il voto di oggi apre la strada a nuovi negoziati e mette un secco “no” alla concessione di diritti in base al valore di mercato dei lavoratori. Questa direttiva, ben lungi dal garantire una serie comune di diritti per i lavoratori immigrati basati sul pari trattamento e la non discriminazione, proponeva una caotica idea di immigrazione legale, dove il valore di mercato di un lavoratore immigrato avrebbe determinato il valore dei suoi diritti. La sera del 20° anniversario della Convenzione internazionale sulla protezione dei diritti dei lavoratori migranti e dei membri delle loro famiglie delle Nazioni Unite, questa proposta gerarchica è del tutto inaccettabile: l’Unione deve almeno fare proprie le conclusioni di numerosi studi che dimostrano che i benefici (individuali e collettivi, economici e sociali) per i paesi ospitanti e per i paesi di origine vanno di pari passo al pieno ed efficace rispetto dei diritti degli immigrati. I verdi continueranno a prestare estrema attenzione alla questione al fine di dotare l’Unione europea di una politica per l’immigrazione ambiziosa, basata sul principio di universalità e indivisibilità dei diritti fondamentali. Questo sarà il punto centrale dei nuovi dialoghi promossi dal respingimento di questo terribile accordo.</p>
    </intervention>
    <intervention id="2-806" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">L’obiettivo del progetto di direttiva del Parlamento europeo e del Consiglio sull'ordine di protezione europeo è una forma di prevenzione della criminalità. Si basa sul fatto che, sebbene gli Stati membri offrano protezione alle vittime della criminalità all’interno dei confini nazionali, è diventato necessario sviluppare un meccanismo di allerta precoce e di prevenzione a livello europeo; questo deve tenere conto delle raccomandazioni del programma di Stoccolma e delle procedure derivanti dall’entrata in vigore del trattato di Lisbona, che prevede la possibilità di elaborare relazioni trasversali, nonché della prima proposta di direttiva del Consiglio sull’ordine europeo per la protezione delle vittime presentata il 5 gennaio 2010. Concordo con un approccio ampio finalizzato ad includere le vittime di diversi crimini e con gli emendamenti che propongono disposizioni per revocare l’ordine di protezione, per garantire la continuità della tutela legale, per definire un termine per l’esecuzione di un ordine e per chiarire le situazioni di trasferimento della vittima da uno Stato membro a un altro.</p>
    </intervention>
    <intervention id="2-342" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore di questa risoluzione in quanto sostiene la proposta di direttiva del Consiglio nella quale si stabiliscono misure in merito alla prevenzione del crimine e in particolare alla tutela delle vittime. È importante che le vittime di violenza non siano tutelate da nuove violenze da parte dei loro aggressori soltanto nel loro paese, ma devono poter beneficiare delle predette misure di prevenzione in tutta l'Unione europea. L’adozione e l’attuazione di questa direttiva dimostrano la determinazione dell’Unione europea a mettere in pratica il piano d’azione di Stoccolma e l'iniziativa dell'Unione europea volta a mantenere e sviluppare uno spazio di libertà, sicurezza e giustizia.</p>
      <p sl="en">Tengo a sottolineare che un ordine di protezione europeo deve essere applicabile a tutte le vittime della criminalità, incluse le vittime della tratta di esseri umani, di matrimoni combinati, dei delitti d'onore, della violenza di genere, i testimoni, le vittime del terrorismo e della criminalità organizzata, a prescindere dall'età o dal sesso della vittima, dal momento che l'aggressore è identificato. La protezione delle vittime non significa soltanto tutela fisica, ma occorre anche prendere in considerazione la dignità delle vittime. Concordo quindi pienamente sulla necessità di includere la tutela delle vittime finalizzata al ripristino della loro dignità e del rispetto che meritano in quanto esseri umani.</p>
    </intervention>
    <intervention id="2-343" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il voto al PE sulla proposta direttiva che istituisce un ordine europeo di protezione per le vittime rappresenta un segnale importante, per la difesa delle persone oggetto di violenza. Purtroppo, anche se al Consiglio è mancata una maggioranza qualificata dopo che l'Olanda si è schierata con i Paesi che bloccano l'iniziativa, questo non pregiudicherà l'importanza del voto di oggi.</p>
      <p sl="it">Il vuoto legislativo a livello europeo, che esiste in materia di protezione delle vittime di violenza, richiede infatti di essere colmato attraverso una risposta concreta, che non si limiti soltanto al territorio dello Stato in cui è presente la vittima, ma che vada oltre le frontiere. Dalla collaborazione di 12 Stati membri, tra cui l'Italia, l'obiettivo è quello di attivare un meccanismo di allerta e protezione delle vittime all'interno dello territorio europeo.</p>
      <p sl="it">Sono convinta dell'importanza, anche politica, del raggiungimento di un accordo su questo strumento, perché garantirà una protezione alle vittime di tutte le tipologie di crimine e prevederà azioni di allontanamento e divieto nei confronti delle persone che determinano un pericolo. Aspetto altrettanto significativo è quello legato alla possibilità per la vittima di trasferirsi in un altro Stato membro ricevendo informazioni e assistenza di cui ha bisogno per iniziare una nuova vita, continuando a beneficiare nel contempo delle misure di protezione.</p>
    </intervention>
    <intervention id="2-344" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, sono favorevole all'idea generale dell'ordine di protezione, le vittime di violenza devono essere tutelate da nuove violenze da parte dei loro aggressori e poter beneficiare di misure di prevenzione in tutto il territorio dell'Unione europea.</p>
      <p sl="it">Il progetto di direttiva rappresenta un ulteriore passo in avanti nel raggiungimento degli obiettivi del piano d'azione di Stoccolma e dell'iniziativa dell'Unione europea volta a mantenere e sviluppare uno spazio di libertà, sicurezza e giustizia.</p>
      <p sl="it">Sono cosciente della complessità di questa iniziativa, i sistemi giudiziari degli Stati membri sono diversi, così come i procedimenti penale e civile. Nonostante questo credo che i colleghi relatori siano riusciti a rafforzare la continuità della tutela legale e a garantire la migliore protezione possibile delle vittime, assicurando al contempo la certezza giuridica.</p>
    </intervention>
    <intervention id="2-805" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Le vittime di violenza godono di misure di tutela da nuove violenze da parte dei loro aggressori nel loro Stato membro; questa protezione però si ferma ai confini nazionali e, sinora, non vi è stato modo di estenderla a livello transnazionale. Ho votato a favore di questa nuova direttiva che consente alle autorità giudiziarie di uno Stato membro che abbia attuato le misure di protezione ai sensi del proprio diritto nazione di emettere un “ordine di protezione europeo” per tutelare le vittime anche sul territorio di un altro Stato membro. La direttiva è naturalmente rivolta innanzi tutto alle donne vittime di violenza, ma può essere applicata a tutte le potenziali vittime e ai loro parenti, indipendentemente dall’età o dal sesso.</p>
    </intervention>
    <intervention id="2-345" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Ho votato a favore del progetto di direttiva sull’ordine di protezione europeo finalizzata a tutelare le vittime della criminalità in tutta l’Unione europea. L’obiettivo della direttiva è di porre in essere un meccanismo di cooperazione giudiziale e di polizia tra gli Stati membri in modo tale che le vittime di un crimine che godono di tutela in uno Stato membro non debbano ricominciare da capo l’intera procedura legale per ottenere misure di protezione qualora decidano di trasferirsi o rimanere in un altro paese europeo.</p>
      <p sl="pt">L’ordine di protezione europeo su richiesta della persona protetta e non solo per le donne vittime di violenza domestica, ovvero il maggiore gruppo che riceve protezione, ma a tutte le altre vittime della criminalità, quale la tratta di esseri umani, mutilazioni genitali femminili, matrimoni combinati, delitti d'onore, incesto, violenza di genere, i testimoni, le vittime del terrorismo e della criminalità organizzata.</p>
    </intervention>
    <intervention id="2-804" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore del progetto di direttiva sull’ordine di protezione europeo in quanto i suoi obiettivi principali sono la prevenzione del crimine e la tutela delle vittime. Attualmente, se uno Stato membro ha attuato misure per ordini di protezione delle vittime, l’attuazione di tali misure si ferma ai confini nazionali. L’Unione europea deve fare quanto in suo potere per prevenire il crimine e la persecuzione a livello europeo; solo in questo modo sarò possibile garantire un ambiente sicuro per le vittime senza limitarne il diritto di libera circolazione. Sebbene le procedure pensali, civili e amministrative siano diverse nei vari Stati membri, tutti i paesi devono collaborare per prevenire il ripetersi delle aggressioni.</p>
      <p sl="lt">Ritengo molto importante inserire nella proposta anche l’aspetto del sostegno morale; per la maggior parte delle vittime, il reato subito ha varie ripercussioni psicologiche e morali che persistono per molto tempo dopo l’evento. L’Unione europea deve preoccuparsi non solo della prevenzione e della tutela, ma anche del sostegno morale delle vittime per consentire loro di iniziare una nuova vita in qualsiasi Stato membro.</p>
    </intervention>
    <intervention id="2-346" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ho votato a favore della relazione sull’ordine di protezione europeo in quanto è volto a migliorare la posizione legale delle vittime di crimini violenti. La tutela legale è necessaria in particolare per le vittime di violenze ripetute da parte dei propri cari, le vittime di violenza di genere o le vittime di altre forme di criminalità in uno Stato membro di cui non sono cittadini o in cui non risiedono. Concordo con le proposte di emendamento, che limitano le motivazioni per rifiutare il riconoscimento o per respingere un ordine di protezione europeo, fissando un termine di 20 giorni per l’esecuzione di un ordine o chiarendo la situazione di trasferimento della vittima da uno Stato a un altro.</p>
      <p sl="cs">Sono lieto che si sia chiarito il problema della base giuridica, oggetto di disaccordo tra Commissione e Consiglio. Lo scontro d’opinioni in merito agli aspetti civili e penali dell’ordine di protezione europeo è stato risolto, a mio avviso, attraverso l’adozione della proposta di emendamento che inserisce il riconoscimento delle decisioni della corte per la cooperazione nelle cause penali. Questo risponde all’obiezione della Commissione sul fatto che la legislazione in merito all’ordine di protezione europeo avrebbe violato il suo diritto esclusivo di iniziativa nel campo del diritto civile.</p>
    </intervention>
    <intervention id="2-803" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono a favore della presente risoluzione in quanto ritengo che sia fondamentale che le vittime di violenza possano godere delle misure per prevenire il crimine e di tutela in tutta l’Unione europea. In altre parole, questa protezione non deve limitarsi a un solo Stato membro, ma deve permettere a chiunque di risiedere anche in altri Stati membri. Questa misura va applicata alle vittime della tratta di esseri umani, di mutilazioni genitali femminili, di matrimoni combinati, dei delitti d'onore, di incesto, della violenza di genere, i testimoni, le vittime del terrorismo e della criminalità organizzata. Per ottenere questo risultato sarà necessario superare le differenze tra i diversi sistemi giuridici dei vari Stati membri.</p>
    </intervention>
    <intervention id="2-802" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’obiettivo di progetto di direttiva è di colmare una lacuna nella legislazione esistente in merito alle vittime di crimini, la quale non affronta il problema della prevenzione del crimine e la necessità di un meccanismo europeo di allerta precoce e di prevenzione rapido ed efficiente per tutelare le vittime. Per questo motivo, la creazione di un ordine di protezione europeo deve divenire un importante strumento per tutelare le vittime, a prescindere dal tipo di violenza subita. L’ordine deve avere validità transfrontaliera per evitare alle vittime di ricominciare da capo l’intera procedura legale per ottenere misure di protezione qualora debba trasferirsi in altro Stato membro.</p>
      <p sl="pt">Sebbene, da un lato, abbiamo appena adottato una legislazione in merito ai diritti civili e procedurali dei sospettati nell’Unione europeo, dall’altro non dobbiamo dimenticare i diritti civili e procedurali delle vittime che sono, senza alcun dubbio, vulnerabili e in gran parte senza tutela. L’adozione di questa direttiva è un passo importante per assistere le vittime, ma mi auguro che la Commissione possa continuare su questa strada e presentare quanto prima un pacchetto legislativo più completo sulle vittime.</p>
    </intervention>
    <intervention id="2-347" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ho votato a favore del Progetto di direttiva del Parlamento europeo e del Consiglio sull’ordine di protezione europeo. A differenza di alcuni Stati membri tra i più determinati (quali Regno Unito, i Paesi Bassi dopo l’ultimo cambio al governo, eccetera), sono contraria a limitare il campo di attuazione delle procedure penali in senso stretto. Sono invece favorevole a includere un maggior numero di procedure. Mi auguro che il forte segnale inviato dal Parlamento europeo nel corso della plenaria garantirà non solo di uscire dallo stallo causato dalla minoranza d’opposizione in seno al Consiglio, ma anche che la prossima Presidenza ungherese continui ad occuparsi di questo argomento.</p>
    </intervention>
    <intervention id="2-348" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Conferire tutela legale alle vittime di un crimine è fondamentale per la costruzione di un’area di libertà, sicurezza e giustizia. Per questo motivo concordo, seppur con alcune riserve, con gli obiettivi della presente proposta finalizzata a migliorare la situazione giuridica esistente: (i) migliorando le condizioni in cui l’ordine di protezione europeo può essere revocato; (ii) garantendo la continuità della tutela legale; (iii) limitando le ragioni del mancato riconoscimento o del rifiuto di un ordine di protezione europeo; (iv) introducendo un termine per l’esecuzione di un ordine; (v) chiarendo le situazioni di trasferimento della vittima.</p>
    </intervention>
    <intervention id="2-349" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa direttiva riguarda l’applicazione di misure di protezione volte ad assistere le vittime di atti criminali qualora questi minaccino la vita di un individuo o il suo benessere fisico, psicologico o sessuale.</p>
      <p sl="pt">Le misure di protezione esistono in tutti gli Stati membri, ma non hanno più effetto se la vittima oltrepassa i confini nazionali. L’obiettivo dell’ordine di protezione europeo è di garantire che la tutela offerta a un individuo in uno Stato membro sia mantenuta anche in qualsiasi altro Stato europeo nel quale la vittima decida di trasferirsi.</p>
      <p sl="pt">Questa è la posizione adottata dal Parlamento europeo oggi, con 610 voti favorevoli, 13 contrari e 56 astenuti. Si basa sul compromesso negoziato dai membri di quest’Aula e i rappresentanti della Presidenza belga dell’UE. Il testo è stato comunque confermato dalla maggioranza qualificata degli Stati membri in sede di Consiglio.</p>
      <p sl="pt">Sebbene gran parte delle misure di protezione sia rivolta alle donne vittime di violenza domestica, le nuove norme si rivolgono a tutte le vittime; nella versione adottata, la relazione riposta che “la presente direttiva si applica alle misure di protezione intese a tutelare tutte le vittime e non solo le vittime della violenza di genere, tenendo conto delle caratteristiche specifiche di ogni tipo di reato interessato”.</p>
    </intervention>
    <intervention id="2-801" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">L’ordine di protezione europeo è l’espressione concreta della priorità che la Presidenza spagnola assegna alla lotta alla violenza contro le donne. Le vittime interessate dalle misure che stabiliscono la distanza che deve essere mantenuta dall’aggressore nei loro rispetti saranno tutelate anche oltre i confini nazionali e questo permetterà loro di iniziare una nuova vita ovunque lo ritengano più appropriato. L’ordine di protezione europeo avrà il medesimo valore legale in tutta l’Unione; il campo di applicazione del testo è stato esteso fino a includere la tutela della “vita, l'integrità fisica e psichica, la dignità, la libertà o l'integrità sessuale”. Questa ampia definizione include anche i matrimoni combinati, la pedofilia, il traffico di essere umani, la mutilazione genitale eccetera. Si tratta di misure che soddisfano l’obiettivo primario di costruire un’area di libertà, sicurezza e giustizia per un’Europa protettiva. Per questi motivi ho votato a favore del testo.</p>
    </intervention>
    <intervention id="2-800" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Accolgo con favore l'ordine di protezione europeo in quanto di tratta di un’eccellente iniziativa che garantirà l’estensione delle misure di tutela delle vittime da uno Stato membro a un altro. Attualmente, gli ordini di protezione si limitano ai confini nazionali, lasciando le vittime senza alcuna difesa. L’ordine di protezione europea costituisce un enorme passo in avanti verso i diritti delle vittime e un ottimo strumento per offrire un rifugio sicuro alle vittime di violenza anche oltre i confini nazionali. Oltre 100 000 donne nell’Unione europea sono tutelate da misure di protezione; rimango comunque molto preoccupato dalla minoranza d’opposizione al Consiglio della quale l’Irlanda fa parte. Mi auguro che la vasta accettazione di questa relazione in seno al Parlamento incoraggerà questa minoranza a rivalutare la propria posizione. Non accetto le loro argomentazioni sul fatto che la base giuridica della relazione sia inaccurata; i servizi giuridici del Parlamento e del Consiglio hanno ritenuto al contrario che la base giuridica del testo fosse adeguata e che, come sostenuto in forma anonima dalla commissione JURI, l’ordine di protezione non stabilisce obblighi per modificare i sistemi nazionali in merito all’adozione di misure di protezione. Gli stati membri nei quali la vittima decidesse di spostarsi, infatti, dovranno offrire protezione in base al proprio diritto nazionale.</p>
    </intervention>
    <intervention id="2-350" speaker_id="photo_generic" name="Timothy Kirkhope e Marina Yannakoudakis" is_mep="True" mode="written">
      <p sl="en">Il gruppo ECR sostiene pienamente gli obiettivi dell'ordine di protezione europeo proposto e siamo lieti di constatare che le vittime di violenza, di atti di terrorismo, di violenza domestica, di abusi, stalking e/o aggressioni sono protette qualora decidessero di spostarsi all’interno dell’Unione europea. Il gruppo ECR comprende il dolore che gli abusi fisici, psicologici e/o sessuali possono provocare e sulla conseguente vulnerabilità delle vittime.</p>
      <p sl="en">Oggi, non abbiamo potuto votare a favore della relazione a causa delle nostre preoccupazioni in merito alla base giuridica e al campo di applicazione della direttiva. La proposta presenta una base penale, ma alcuni crimini che intende includere sono in realtà questioni civili; manca a questo proposito qualsiasi riferimento all’articolo 81 del TFUE. Il gruppo ECR è preoccupato della reale efficienza nell’attuazione della proposta e quale messaggio invierà questa anomalia al pubblico europeo in relazione ai nostri processi legislativi. Il gruppo ECR è convinto che il diritto che produciamo a livello europeo debba essere legalmente sano e robusto e non debba compromettere i sistemi legali degli Stati membri.</p>
      <p sl="en">Per queste ragioni, il gruppo ECR si è astenuto dalla votazione su questa relazione.</p>
    </intervention>
    <intervention id="2-799" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La proposta di direttiva sull'ordine di protezione europeo, presentata da 12 Stati membri, è un'iniziativa intesa a prevenire i reati. Anche nel caso in cui gli Stati membri dispongono già di una normativa in materia di ordini di protezione delle vittime, le risultanti misure di esecuzione non oltrepassano le frontiere dello Stato di emissione, laddove le vittime si spostano tra i diversi Stati membri per molteplici ragioni, spesso proprio allo scopo di sfuggire alla criminalità. Siffatti spostamenti le lasciano inermi allorché la cooperazione giudiziale e di polizia non pone in essere un meccanismo di allerta e prevenzione per la loro difesa che funzioni in maniera rapida ed efficace nell'intero territorio europeo. La posta in essere di un siffatto meccanismo di cooperazione giudiziale e di polizia è alla base della presente iniziativa e i provvedimenti adottati dagli Stati membri dimostrano che, a livello europeo, la prevenzione dei reati è possibile dal momento che è nota l'identità dell'aggressore o degli aggressori..</p>
    </intervention>
    <intervention id="2-351" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, la proposta di direttiva sull'ordine di protezione europeo, grazie al contributo del Consiglio, ma soprattutto dei due relatori e degli emendamenti da noi proposti in Commissione, rappresenta un ottimo strumento di tutela della vittima senza limite di legislazione statale e questo va rimarcato quale simbolo di progresso normativo in un'Europa che "passo dopo passo" cerca di uniformare diritti e tutele in ogni suo Stato membro.</p>
      <p sl="it">Lo strumento dell'ordine di protezione europeo così come presentato rende più precisa e tempestiva la tutela della vittima che vuole muoversi liberamente all'interno dell'Unione europea. Il limite della diversità, anche operativa, dei nostri sistemi legislativi è chiaro, ma il campo di applicazione così come definito permette ai nostri paesi di adeguarsi in tempi brevi al nuovo strumento rendendo così più forte la nostra unione e più tutelati i cittadini dell'Europa, soprattutto i più vulnerabili.</p>
      <p sl="it">Per questo io sostengo fortemente questa proposta che ridarebbe speranza alle tante persone che ogni giorno si vedono ledere la propria libertà e dignità senza avere tutti gli strumenti per poter reagire e che in futuro potrebbero addirittura rifarsi una vita in un altro paese.</p>
    </intervention>
    <intervention id="2-798" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">è una questione di giustizia di base che la vittima di un crimine tutelata da un ordine di protezione in uno Stato membro debba essere protetta allo stesso modo qualora decida di trasferirsi o risiedere in un altro Stato membro. Proprio a questo fine abbiamo adottare oggi queste nuove norme; tutte le vittime, e non solo quelle di violenza domestica, devono godere dell’ordine di protezione europeo. Le misure di protezione esistono in tutti gli Stati membri, ma non sono più valide quando la persona oltrepassa i confini nazionali. L’ordine di protezione europeo è finalizzato a garantire che la tutela offerta a una persona in uno Stato membro sia mantenuta e continui ad essere assicurata in ciascun altro Stato membro nel quale la persona si trasferisce o si è trasferita, indipendentemente dal crimine subito.</p>
    </intervention>
    <intervention id="2-352" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">La vittima di un atto riprovevole che riceve protezione in uno stato membro dell’Unione europea deve essere n grado di godere della medesima tutela anche quando si muove in un altro paese europeo. Nonostante la maggior parte delle misure interessi donne vittime di violenza sessuale, va specificato che qualsiasi altra vittima di violenza, tra cui anche i bambini, deve godere dei benefici di questa iniziativa. Accogliamo inoltre con favore il fatto che un ordine di protezione possa essere richiesto per la famiglia di una persona protetta. la tutela non deve però limitarsi all’aspetto fisico, ma dobbiamo considerare anche la dignità della vittima in quanto essere umano. Sono consapevole della complessità dell’iniziativa e delle sfide che comporta, non da ultimo a causa delle differenze tra i sistemi giuridici e le procedure penali, civili e amministrative dei vari Stati membri; ciononostante, dobbiamo incoraggiare gli Stati membri a proseguire in questa direzione.</p>
    </intervention>
    <intervention id="2-797" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Sono favorevole e considero questa relazione come il migliore testo tra quelli al voto il 14 dicembre. I criteri base sono stati definiti, tutte le questioni sono state valutate attentamente e la logica di base è ora ben chiara. Alle persone vittime di un crimine sarà garantita la protezione dei tribunali in tutti i paesi dell’Unione europea, qualora decidessero di spostarsi all’interno dell’UE. In questo modo le autorità investigative e il procuratore avranno la possibilità di condurre le indagini in modo efficiente, mentre le vittime di un crimine non tacceranno importanti informazioni agli investigatori per paura. Sono grata alle relatrici per questo testo.</p>
    </intervention>
    <intervention id="2-353" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Sebbene negli ultimi anni siano state intraprese alcune misure per proteggere le vittime, queste sono spesso lasciate nei guai. Nel corso della loro formazione, avvocati e giudici imparano molto sui diritti degli imputati, ma non gli viene detto nulla in merito a come trattare i testimoni e le vittime che compaiono come testimoni. Se le scadenze vengono programmate unicamente in base alle esigenze dell'imputato e non viene prestata alcuna attenzione alle vittime che stanno portando avanti una azione civile, si tratta proprio di uno schiaffo in pieno volto. È necessaria maggiore sensibilizzazione a questo proposito, così come una formazione medica, per riconoscere in modo più efficace le violenze domestiche. Il problema dell’imprescrittibilità delle richieste di risarcimento civile è fondamentale nel caso di abuso di minori. La protezione delle vittime include anche il permesso di lavorare con I bambini solamente a persone con la fedina penale pulita. I matrimoni combinati, o senza il consenso della vittima, sono ora considerati un crimine in Liechtenstein, ed è possibile intraprendere un’azione legale in casi di mutilazioni genitali su minori; questo dimostra chiaramente il pericolo potenziale del tanto acca lamato arricchimento multiculturale.</p>
      <p sl="de">La protezione delle vittime è ancora agli inizi e le vittime spesso non sanno a chi rivolgersi nel loro paese e quali siano i loro diritti; per questo è importante che una protezione delle vittime armonica in tutta l’Unione europea. Ho votato a favore della relazione.</p>
    </intervention>
    <intervention id="2-796" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione sul progetto di direttiva del Parlamento europeo e del Consiglio sull'ordine di protezione europeo perché l'UE necessita di un sistema che rafforzi la tutela della vita, della sicurezza e dell'integrità fisica, psichica e sessuale dei cittadini che subiscono aggressioni. La proposta di direttiva mira a rafforzare la protezione delle vittime di questo genere di reati all'interno dell'UE dato che le misure di protezione sono limitate alla normativa interna degli Stati membri. Con questa risoluzione si vuole colmare un vuoto legislativo per cui chi é vittima di aggressione sia tutelato anche fuori dal proprio Stato, garantendo cosi che ogni Stato membro offra alla vittima una protezione adeguata. Gli stati membri non avranno nessun obbligo di uniformare le normative interne ma potranno adeguarle al fine di un reciproco riconoscimento delle stesse.</p>
    </intervention>
    <intervention id="2-795" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della proposta odierna per una direttiva che adotti un meccanismo standard per agevolare e rafforzare la protezione concessa alle vittime di crimini che decidono di spostarsi tra gli Stati membri nell’esercizio del loro diritto di libera circolazione. La direttiva tutelerà ora anche le vittime di determinati reati che possono mettere in pericolo la vita, l'integrità fisica, psichica e sessuale o la libertà personale delle vittime, con l'obiettivo ultimo di prevenire il ripetersi di simili atti criminali in futuro.</p>
      <p sl="el">A seguito dei negoziati con il consiglio, la direttiva è stata migliorata, soprattutto sui seguenti punti:</p>
      <p sl="el">la protezione giuridica è stata estesa e le vittime non dovranno più ricominciare da capo l’intera procedura legale per ottenere misure di protezione qualora debba trasferirsi in altro Stato membro;</p>
      <p sl="el">sono state migliorate e semplificate le condizioni per emettere un ordine di protezione europeo;</p>
      <p sl="el">sono state limitate le ragioni del mancato riconoscimento o del rifiuto di un ordine di protezione europeo;</p>
      <p sl="el">è stato definito un chiaro termine per l’esecuzione di un ordine;</p>
      <p sl="el">la protezione è estate estesa non solo all’integrità fisica, ma anche alla dignità della vittima.</p>
    </intervention>
    <intervention id="2-794" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione è contraria al piano d’azione di Stoccolma, già adottato e all'iniziativa dell'Unione europea volta a mantenere e sviluppare uno spazio di libertà, sicurezza e giustizia. Nonostante i problemi relativi alla base giuridica di questi emendamenti, ho deciso di votare a favore della relazione in quanto ritengo molto positive le misure di protezione delle vittime, reali o potenziali. La possibilità di ampliare il campo di applicazione di un ordine di protezione legale da uno Stato membro (Stato di emissione) a un altro Stato membro dove la persona protetta intende spostarsi (Stato di esecuzione) rappresenta in significativo passo in avanti verso la creazione pratica di un’area di libertà, sicurezza e giustizia nell’Unione europea e personalmente condivido questo ideale.</p>
    </intervention>
    <intervention id="2-354" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La violenza domestica è una violazione dei diritti umani fondamentali e può colpire chiunque, a prescindere dalla religione, dal colore della pelle e dallo stato sociale. In Romania nel 2009 le violenze domestiche sono aumentate del 35 per cento rispetto al 2008; nel 2010 il numero di casi è ancora in aumento. Si stima che ogni anni 1 200 000 persone siano colpite da questo crimine e solamente l’1 per cento delle vittime di violenza domestica è tanto coraggioso da denunciare il caso alle autorità.</p>
      <p sl="ro">L’ordine di protezione europeo deve essere uno strumento forte, in grado di fornire un rifugio sicuro alle vittime di violenza anche oltre i confini nazionali degli Stati membri. questo include anche la protezione contro i reati commessi ai danni di gruppi di persone e a tutte le vittime di un crimine, tra cui la tratta di esseri umani, mutilazioni genitali femminili, i matrimoni combinati, delitti d'onore, incesto, violenza di genere, i testimoni, le vittime del terrorismo e della criminalità organizzata.</p>
      <p sl="ro">Gli Stati membri devono garantire protezione legale, limitare le ragioni del mancato riconoscimento o del rifiuto di un ordine di protezione europeo, stabilire un termine di 20 giorni per l’esecuzione di un ordine e chiarire le situazioni di trasferimento della vittima da uno Stato membro all’altro.</p>
    </intervention>
    <intervention id="2-793" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ritengo che la direttiva del Consiglio sia molto positiva in quanto è finalizzata a creare una vera area di libertà, sicurezza e giustizia. Condivido le preoccupazioni espresse dalle relatrici, soprattutto in merito alle omissioni tecniche e alle differenze tra i sistemi legali dei vari Stati membri che vengono messe in luce.</p>
    </intervention>
    <intervention id="2-355" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo per l'ottimo lavoro svolto dai colleghi Jiménez-Becerril e Romero López. Alle vittime di crimini che hanno diritto alla protezione in uno Stato membro sarà garantito lo stesso livello di tutela in tutta l'Unione, grazie al nuovo Ordine di protezione europeo (OPE), approvato oggi e che estende la portata delle norme per includere tutte le vittime della criminalità, non solo le vittime della violenza di genere come proposto in origine. Le misure di protezione esistono in tutti gli Stati membri dell'UE, ma perdono la loro efficacia non appena si attraversa una frontiera. L'Ordine di protezione europeo dovrebbe garantire che qualsiasi protezione fornita a una persona in uno Stato membro si applichi anche in tutti gli altri Stati membri in cui si trasferisce o si è trasferita. L'Ordine di protezione europeo può essere emesso su richiesta della persona da proteggere qualora decida di risiedere in un altro Stato membro, o se semplicemente decide di soggiornarvi. Spetterà allo Stato che ha emesso la misura di protezione emettere un OPE e trasmetterlo allo Stato dove la persona intende. Il testo deve ancora essere confermato dalla maggioranza qualificata degli Stati membri in seno al Consiglio che avranno tre anni per recepirla nel diritto nazionale.</p>
    </intervention>
    <intervention id="2-356" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La proposta di direttiva sull'ordine di protezione europeo, presentata da 12 Stati membri, è un'iniziativa intesa a prevenire i reati. Anche nel caso in cui gli Stati membri dispongono già di una normativa in materia di ordini di protezione delle vittime, le risultanti misure di esecuzione non oltrepassano le frontiere dello Stato di emissione, laddove le vittime si spostano tra i diversi Stati membri per molteplici ragioni, spesso proprio allo scopo di sfuggire alla criminalità. Siffatti spostamenti le lasciano inermi allorché la cooperazione giudiziale e di polizia non pone in essere un meccanismo di allerta e prevenzione per la loro difesa che funzioni in maniera rapida ed efficace nell'intero territorio europeo. La posta in essere di un siffatto meccanismo di cooperazione giudiziale e di polizia è alla base della presente iniziativa e i provvedimenti adottati dagli Stati membri dimostrano che, a livello europeo, la prevenzione dei reati è possibile dal momento che è nota l'identità dell'aggressore o degli aggressori.</p>
    </intervention>
    <intervention id="2-357" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho votato a favore della risoluzione sul progetto di direttiva del Parlamento europeo e del Consiglio sull’ordine di protezione europeo. La direttiva è indispensabile affinché le vittime di violenza possano sentirsi al sicuro in tutto il territorio dell’Unione europea, a prescindere da dove decidano di risiedere. Dopo l’adozione della direttiva, sarà importante organizzare regolari corsi di formazione per gli organi giudiziari e altri organismi competenti affinché possano aiutare le vittime nel modo più adeguato. Sarà anche cruciale portare a termine una campagna d’informazione finalizzata a sensibilizzare I cittadini in merito alla possibilità di emettere un ordine di protezione europeo.</p>
      <p sl="pl">Le vittime di violenza riceveranno quindi maggiore protezione e si registrerà una notevole diminuzione di questi reati. La direttiva sull’ordine di protezione europea rappresenta un passo fondamentale verso la preparazione di una direttiva europea sulla violenza contro le donne. È necessario elaborare ed attuare il prima possibile una strategia europea completa, finalizzata alla lotta alla violenza contro le donne in tutti gli Stati membri europei, in merito alla quale è urgente stabilire standard legislativi europei. Solo in questo modo potremo sostenere le donne e contrastare l’accettazione sociale della violenza domestica e dell’impunità per gli aggressori. Mi auguro che la prossima Presidenza polacca contribuirà in modo significativo alla redazione e adozione di un progetto di direttiva in materia. Ho già scritto una lettera per portare questo tema all’attenzione del Primo ministro polacco, Donald Tusk, ma non ho ancora ricevuto risposta.</p>
    </intervention>
    <intervention id="2-358" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Accolgo con favore l’adozione a grande maggioranza della relazione sull’ordine di protezione europeo. La misura adottata oggi permetterà alle persone cui è stata concessa protezione in uno Stato membro, di godere della stessa tutela in tutti i paesi europei. La direttiva non si applica solamente alle vittime di violenza domestica, ma anche alle vittime di matrimoni combinati, della tratta di esseri umani e delle mutilazioni genitali femminili. Questo rappresenta un grande successo per i diritti delle vittime e per la loro mobilità all’interno dell’Unione europea. Invito ora il Consiglio ad assecondare la posizione del Parlamento europeo offrendo il suo completo sostegno all’ordine di protezione europeo.</p>
    </intervention>
    <intervention id="2-792" speaker_id="96897" name="John Stuart AGNEW" is_mep="True" mode="written" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">L’UKIP condanna tutte le forme di tratta degli esseri umani come forma moderna di schiavitù e chiede di inasprire il più possibile le relative sanzioni nel Regno Unito. L’UKIP ha tuttavia votato contro la presente relazione in quanto non possiamo legittimare un aumento dei poteri dell’Unione europea su questioni quali il diritto penale e la difesa dei confini. La proposta era che fosse l’Unione europea a stabilire condanne minime negli Stati membri per un determinato reato, ma ciò non è di competenza dell’Unione europea. Spetta ai governi nazionali eletti stabilire tali sanzioni individualmente e collaborare con gli altri paesi per sradicare la tratta degli esseri umani.</p>
      <p sl="en">L’Unione europea non fa che aggravare il problema della tratta degli esseri umani. Poiché all’interno dell’Unione europea vigono libertà di circolazione, confini aperti e una moneta unica la criminalità organizzata è in grado di operare in modo ben più efficace e incontrollato. Se gli Stati membri effettuassero dei veri e propri controlli ai confini, contribuirebbero considerevolmente a ostacolare le attività di tali perfide organizzazioni criminali. L’Unione europea è in realtà parte del problema, non della soluzione.</p>
    </intervention>
    <intervention id="2-791" speaker_id="97086" name="Sonia ALFANO" is_mep="True" mode="written" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Non esiste nulla di più inumano di sfruttare la vita di altri esseri viventi per averne profitto, calpestando il rispetto di ogni diritto fondamentale. La tratta di esseri umani è una delle più basse espressioni della storia, un fenomeno diffuso e dalle mille sfaccettature. Sono contenta che il Parlamento abbia approvato in prima lettura la proposta di direttiva sulla tratta degli esseri umani. Si tratta di un importante passo avanti nel contrasto a tale fenomeno che rappresenta la principale attività di numerose organizzazioni criminali internazionali. Il punto più importante è proprio il riconoscimento del crimine organizzato come principale soggetto da contrastare. Finalmente l’UE propone distinzioni effettive e concrete tra crimine e crimine organizzato, considerando le specificità di quest’ultimo. Ci sono numerosi altri aspetti positivi come una definizione ben più ampia di sfruttamento, una maggiore tutela delle vittime e la norma con la quale si evita che le vittime di tratta vengano incriminate per i reati che sono state costrette a compiere a causa della violenza subita o della minaccia della stessa. Come segnala Amnesty International “spesso accade che le donne vittime di tratta siano arrestate con l’accusa di prostituzione oppure che non venga garantito un pieno accesso alla giustizia”.</p>
    </intervention>
    <intervention id="2-361" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho appoggiato la presente risoluzione in quanto la tratta di esseri umani rappresenta una forma moderna di schiavitù, un reato grave e una pesante violazione dei diritti fondamentali dell'uomo. Il trattato di Lisbona ha rafforzato l’operato dell’Unione europea per quanto riguarda la cooperazione in campo giudiziario e di polizia in ambito penale, ivi incluso il contrasto alla tratta di esseri umani e il Parlamento europeo, in qualità di colegislatore, sarà chiamato a svolgere pienamente il proprio ruolo. Sono assolutamente favorevole alla proposta del Parlamento europeo di inasprire le sanzioni nei confronti dei trafficanti, portandole ai livelli della proposta del 2009, di applicare la confisca dei beni e sviluppare ulteriormente l’assistenza alle vittime, in particolare ai bambini.</p>
      <p sl="en">Sono convinta che il Parlamento europeo debba chiedere in modo chiaro agli Stati membri di adoperarsi di più al fine di scoraggiare la domanda dei servizi delle vittime della tratta umana, mediante campagne di sensibilizzazione, istruzione, formazione, eccetera, e il tutto dovrà integrare pienamente una prospettiva di genere. È importante ribadire che le sanzioni penali contro i datori di lavoro che impiegano la manodopera oggetto della tratta hanno un importante effetto preventivo e pertanto devono essere inasprite ulteriormente.</p>
    </intervention>
    <intervention id="2-362" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il persistere delle diseguaglianze economiche e culturali a livello planetario ha dato vita a nuove forme di schiavitù, che non sono più necessariamente legate al circuito dello sfruttamento sessuale ma anche economico.</p>
      <p sl="it">Sono situazioni che sfuggono alla nozione storica di schiavitù, ma che posseggono il medesimo coefficiente di offesa di quest'ultima, privando la vittima dei valori della libertà e dell'uguaglianza sui cui si fonda la società moderna. Le vittime, prezzate, vendute o barattate, spogliate della loro dignità, rappresentano un'attività estremamente redditizia per la criminalità organizzata, che ha assunto oramai una dimensione transnazionale.</p>
      <p sl="it">A un anno dall'adozione del trattato di Lisbona, molte iniziative sono state intraprese nel settore della cooperazione in campo giudiziario e di polizia in ambito penale oggi è necessario rafforzare l'operato dell'UE incentivando le azioni antitratta, raccogliendo dati per elaborare statistiche attendibili, creare una stretta collaborazione transfrontaliera, che comprenda lo scambio di informazioni e di migliori pratiche ed anche una cooperazione rafforzata con Eurojust ed Europol.</p>
      <p sl="it">Occorre anche adottare un approccio incentrato sulle vittime, che necessitano di tutela, anche legale, di assistenza e di programmi adeguati al loro reinserimento sociale. Ma soprattutto, occorre inasprire le sanzioni nei confronti dei trafficanti e di quei datori di lavoro che abusano della vulnerabilità delle vittime, anche minorenni.</p>
    </intervention>
    <intervention id="2-790" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="el">I deputati europei del partito comunista greco hanno votato contro la proposta di direttiva della Commissione concernente la prevenzione e la repressione della tratta degli esseri umani e la relativa relazione del Parlamento europeo, perché esse impongono agli Stati membri una legislazione penale e un sistema di sanzioni uniformi e armonizzati. L’Unione europea ha deciso di sfruttare la vulnerabilità dei lavoratori e di convincerli gradualmente che in materia di diritto penale occorra un’unica normativa uniforme in tutti i campi e in tutti gli Stati membri. L’imposizione di un diritto penale armonizzato negli Stati membri dell’Unione europea, con l’obiettivo dichiarato e spudorato di rafforzare e unificare a livello europeo i meccanismi statali di repressione, al fine di consolidare il potere dei monopoli, è l’ennesimo pesante colpo alla libertà del popolo. Si tratta al contempo di una restrizione inaccettabile e pericolosa alla sovranità popolare e ai diritti di sovranità degli Stati membri.</p>
      <p sl="el">L’interesse dell’Unione europea a contrastare la tratta di esseri umani è solo apparente, poiché espresso da un’unione capitalista, transnazionale che ammette apertamente di fondarsi sul sistema capitalista. La conversione della forza lavoro in un bene capitalista trasforma le persone in una merce, utile all’unico valore riconosciuto da un sistema di sfruttamento marcio: il profitto capitalista.</p>
    </intervention>
    <intervention id="2-363" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, accolgo con favore l'adozione di questa proposta e di nuove sanzioni: la tratta di esseri umani è un crimine grave e comporta una pesante violazione dei diritti umani fondamentali. Mi auguro che questa nuova direttiva riesca a colmare le lacune del quadro giuridico precedente e che il coordinatore antitratta venga istituito in un quadro normativo chiaro.</p>
      <p sl="it">Sebbene il trattato di Lisbona abbia rafforzato il ruolo del Parlamento europeo nella cooperazione in campo giudiziario e di polizia in ambito penale, sono gli Stati membri che possono svolgere un ruolo chiave nel combattere questo crimine. Se vogliamo ottenere un importante effetto preventivo è necessario che negli Stati membri venga introdotto come reato l'utilizzo consapevole dei servizi di vittime della tratta.</p>
    </intervention>
    <intervention id="2-789" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La tratta degli esseri umani è un’infamia che l’Unione europea non può ignorare. Qualunque ne siano i motivi, che siano lo sfruttamento sessuale oppure il lavoro, essa è considerata inaccettabile dalle autorità dell’Unione. Per questo motivo l’Europa si è dotata già da qualche tempo di un’ampia legislazione per contrastare il fenomeno. La presente direttiva, che ho votato, sostituisce la precedente decisione quadro, in linea con i nuovi poteri in materia. Unendo l’acquis comunitario in questo campo e concentrandolo in un unico testo, la presente direttiva è destinata a svolgere un ruolo importante nella lotta contro la tratta degli esseri umani. Essa definisce i principi sui quali si deve basare la legislazione degli Stati membri, fissa le sanzioni applicabili, stabilisce le responsabilità delle persone giuridiche, tutela le vittime dai procedimenti che la loro condizione potrebbe aver avviato, introduce provvedimenti per l’assistenza e la tutela delle vittime e contiene alcuni provvedimenti specifici per donne e bambini.</p>
    </intervention>
    <intervention id="2-360" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">La tratta umana nell’Unione europea interessa ogni anno centinaia di migliaia di persone per scopi quali lo sfruttamento sessuale, il lavoro forzato, il commercio illegale di organi umani e l'accattonaggio. Questa forma moderna di schiavitù è un crimine grave e una pesante violazione dei diritti umani fondamentali.</p>
      <p sl="ga">Accolgo con favore quanto sostiene la relazione a proposito dell’adozione di provvedimenti più severi per prevenire la tratta, imponendo sanzioni più dure nei confronti dei trafficanti e tutelando meglio le vittime. Occorre combattere questa moderna forma di schiavitù; è necessario provvedere al sostegno, alla tutela e a una migliore assistenza delle vittime e occorre rafforzare prevenzione e monitoraggio.</p>
      <p sl="ga">È necessario combattere le organizzazioni criminali internazionali, e a tal fine occorre instaurare una cooperazione a livello europeo e internazionale.</p>
      <p sl="ga">Accolgo con favore quanto sostiene la relazione riguardo all’imposizione di sanzioni più severe nei confronti dei trafficanti e alla confisca dei beni. I bambini sono i più vulnerabili, quindi vi deve essere assistenza e tutela per tutte le vittime della tratta, in particolare per i bambini.</p>
    </intervention>
    <intervention id="2-788" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Appoggio la relazione. La tratta di esseri umani è un reato grave e una pesante violazione dei diritti umani fondamentali. Tale reato è diffuso in tutto il mondo e può assumere molte forme quali lo sfruttamento sessuale, il lavoro forzato, il commercio illegale di organi umani, le adozioni illegali, eccetera. È pertanto necessario adottare con urgenza dei provvedimenti pratici a sostegno di una strategia di contrasto alla tratta degli esseri umani, che presti sufficiente attenzione alla lotta e alla prevenzione.</p>
      <p sl="lt">È inoltre necessario garantire sistemi efficaci di assistenza e supporto alle vittime, offrendo il diritto a un risarcimento, le cure mediche necessarie e l’assistenza legale e psicologica gratuita, con particolare attenzione per i bambini. La strategia della lotta contro la tratta degli esseri umani deve anche comprendere la dimensione sociale e le dimensioni relative all'immigrazione, all'asilo e alle politiche di reinserimento. Inoltre, al fine di ridurre l’entità del reato, è necessario prevedere sanzioni efficaci e adeguate, nei confronti di coloro che violano le disposizioni della direttiva.</p>
    </intervention>
    <intervention id="2-364" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ho votato a favore della relazione perché la tratta degli esseri umani è un problema serio, da combattere, e i provvedimenti delineati nel trattato di Lisbona non sono sufficientemente decisivi per vincere la criminalità in questo campo. La tratta degli esseri umani è una forma di schiavitù e l’Europa deve proteggere le proprie donne, i propri bambini, i propri cittadini da questa minaccia ricorrendo a tutti i mezzi disponibili. Si tratta di un reato grave e una pesante violazione dei diritti umani fondamentali che costringe le persone alla dipendenza mediante minacce, violenze, umiliazioni, e che dovrebbe comportare una pena non inferiore a 10 anni di reclusione. Ritengo anche che si debba adottare un approccio incentrato sulle vittime, che preveda l’identificazione di ogni potenziale categoria di vittime e speciali provvedimenti rivolti alla loro tutela, con particolare attenzione ai bambini e altri gruppi a rischio, come ha dichiarato l’onorevole Bauer nella sua relazione.</p>
    </intervention>
    <intervention id="2-787" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Oggi il Parlamento europeo ha adottato una direttiva storica e particolarmente importante che rende più incisiva la lotta alla tratta degli esseri umani. Essa è un passo molto importante nella lotta all’entità di questo terribile crimine, stabilendo sanzioni più pesanti e aumentando ulteriormente la prevenzione e la tutela delle vittime. Ho votato a favore della presente relazione perché occorre una risposta più rigorosa nei confronti dei trafficanti di esseri umani e dei gravissimi reati che compiono, ed è necessario adottare sanzioni più pesanti che riflettano la gravità del reato commesso e fungano da deterrente efficace. La nuova direttiva contiene una disposizione molto importante secondo la quale, oltre alle sanzioni, gli Stati membri devono includere provvedimenti quali la confisca dei beni, degli strumenti, dei mezzi e dei proventi connessi a tali reati, poiché solo così essi non saranno più economicamente sostenibili. Desidero richiamare l’attenzione sul fatto che con l’aumento della diffusione di questi reati in Europa, l’Unione europea deve orientarsi verso i diritti umani, con particolare attenzione alle misure preventive, alla tutela delle vittime, alla politica di reintegrazione e alle questioni sociali.</p>
    </intervention>
    <intervention id="2-365" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">L’istituzione di un coordinatore antitratta a livello europeo aumenterebbe la coerenza dei provvedimenti adottati nella lotta contro questa moderna schiavitù. In questo campo, la cooperazione tra gli Stati, specialmente a livello europeo, è buona. Tuttavia spesso si perdono di vista gli interventi necessari per reintegrare nella società coloro che sono stati vittime della tratta umana. Le campagne di prevenzione e l’istruzione devono ovviamente rivolgersi agli Stati meno sviluppati dell’Unione europea, dove ampie fette della popolazione sono vulnerabili a causa delle carenze materiali.</p>
      <p sl="ro">Per disporre di un quadro migliore e più preciso del fenomeno, è necessario raccogliere dati armonizzati, che dovrebbero almeno comprendere informazioni sul numero di persone vittime della tratta, tra cui sesso, età, nazionalità delle vittime e forma della tratta, il tipo di servizi cui le vittime sono state indirizzate, il numero dei trafficanti arrestati, perseguiti e condannati e i meccanismi di rinvio di questi casi alle autorità nazionali in materia d’asilo. Oggi l’entità della tratta degli esseri umani è immensa, ma non conosciamo la scala reale del fenomeno perché mancano dati comunitari precisi, centralizzati.</p>
    </intervention>
    <intervention id="2-366" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, mi complimento per l'impegnativo lavoro affrontato dai colleghi Bauer e Hedh nell'elaborare una relazione su un tema così attuale. La tratta degli esseri umani, infatti, rappresenta una delle maggiori piaghe dei tempi moderni, al pari della schiavitù, che riduce le vittime in una condizione di sfruttamento e sudditanza da parte di spregiudicate organizzazioni criminali.</p>
      <p sl="it">Purtroppo, le proporzioni di tale fenomeno sono molto vaste ma non del tutto note a causa della scarsità dei dati. È perciò necessario avviare degli studi specifici per comprendere la vera entità di questo fenomeno. Al contempo, l'Europa deve promuovere politiche di collaborazione più incisive in ambito penale e giudiziario che possano essere attuate anche grazie all'articolo 79 del trattato di Lisbona che individua la base giuridica nel quadro della politica comune sull'immigrazione.</p>
      <p sl="it">Concordo con quanto richiesto dal relatore, vale a dire: – l'aumento delle sanzioni per i trafficanti di esseri umani e la relativa confisca dei beni; – la costituzione del reato per chi consapevolmente utilizza i servizi delle vittime della tratta; – una maggiore assistenza per le vittime.</p>
    </intervention>
    <intervention id="2-367" speaker_id="photo_generic" name="David Campbell Bannerman e Nigel Farage" is_mep="True" mode="written">
      <p sl="en">L’UKIP condanna tutte le forme di tratta degli esseri umani come forma moderna di schiavitù e chiede di inasprire il più possibile le relative sanzioni nel Regno Unito. L’UKIP ha tuttavia votato contro la presente relazione in quanto non possiamo legittimare un aumento dei poteri dell’Unione europea su questioni quali il diritto penale e la difesa dei confini. La proposta era che fosse l’Unione europea a stabilire condanne minime negli Stati membri per un determinato reato, ma ciò non è di competenza dell’Unione europea. Spetta ai governi nazionali eletti stabilire tali sanzioni individualmente e collaborare con gli altri paesi per sradicare la tratta degli esseri umani. L’Unione europea non fa che aggravare il problema della tratta degli esseri umani. Poiché all’interno dell’Unione europea vigono libertà di circolazione, confini aperti e una moneta unica la criminalità organizzata è in grado di operare in modo ben più efficace e incontrollato. Se gli Stati membri effettuassero dei veri e propri controlli ai confini, contribuirebbero considerevolmente a ostacolare le attività di tali perfide organizzazioni criminali. L’Unione europea è in realtà parte del problema, non della soluzione.</p>
    </intervention>
    <intervention id="2-786" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della presente direttiva perché un suo elemento fondamentale è un maggiore impegno nella lotta alla tratta degli esseri umani. La risposta dell’Unione europea al problema copre ora la prostituzione e altre forme di sfruttamento sessuale, lo sfruttamento dei lavoratori attraverso il lavoro forzato e l’accattonaggio, il traffico di organi, le adozioni illegali, il matrimonio forzato, il traffico di droga e perfino lo sfruttamento di un singolo individuo per commettere piccoli furti o rapine. Ritengo che il documento rafforzi la prevenzione del crimine, in particolare, nel caso della tratta degli esseri umani, istituendo reati penali, o ricorrendo a sanzioni, alla confisca dei beni o alla chiusura definitiva degli stabilimenti utilizzati per attività criminali. Credo che anche l’aiuto e l’assistenza alle vittime miglioreranno, con la fornitura di alloggi adeguati, consulenza legale, assistenza materiale e psicologica, e cure mediche.</p>
    </intervention>
    <intervention id="2-785" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La tratta di esseri umani è la forma moderna della schiavitù e la seconda attività maggiormente lucrativa per il crimine organizzato di tutto il mondo. La presente direttiva è il primo strumento legale adottato in materia, che sfrutta le nuove opportunità offerte dal trattato di Lisbona; essa definisce un approccio comune nella lotta alla tratta degli esseri umani e nella tutela delle vittime, colmando una grossa lacuna del precedente quadro giuridico. È stato possibile giungere a un compromesso equilibrato, creando uno strumento capace di contrastare più efficacemente questo tipo di attività criminali, adottando politiche più rigorose e inasprendo le sanzioni, inclusa la reclusione da cinque a dieci anni e la confisca dei proventi del reato. Essa rafforza anche le aree di prevenzione e di tutela delle vittime, prestando particolare attenzione ai bambini e ad altre categorie vulnerabili.</p>
      <p sl="pt">Sostengo anche la proposta di istituire nell’Unione un coordinatore europeo della lotta alla tratta, sebbene si debbano evitare duplicati con gli altri enti già esistenti, come l’Ufficio europeo di polizia.</p>
    </intervention>
    <intervention id="2-784" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">In Europa la tratta degli esseri umani coinvolge ogni giorno molte centinaia di persone, per la maggior parte donne e ragazze. Urgeva pertanto colmare il vuoto giuridico esistente in alcuni paesi europei, come la Spagna, dove per inciso è stato appena aperto il più grande bordello, a pochi chilometri dal confine con la Francia. Ora l’Unione europea si è finalmente dotata di uno strumento per creare un ambiente che scoraggi i trafficanti e per garantire che le vittime della tratta ricevano assistenza e protezione. D’ora in poi norme comuni definiranno i reati e le sanzioni applicabili ai trafficanti. Si tratta di un ulteriore passo in direzione della tutela della dignità umana e della fine del trattamento degli esseri umani come merce.</p>
    </intervention>
    <intervention id="2-368" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La tratta di esseri umani è oggi per le sue vittime una forma disumana di schiavitù moderna. Per coloro che la praticano – organizzazioni criminali coinvolte in prostituzione e sfruttamento sessuale, adozioni illegali, lavoro forzato, immigrazione illegale e commercio illegale di organi – è un’attività estremamente lucrosa. Poiché diversi paesi europei sono la ‘destinazione’ di tali reti, accolgo con favore la presente iniziativa di creare un quadro comune di prevenzione e contrasto della tratta a livello europeo, approccio che deriva dalla proposta di risoluzione del Parlamento, che abbiamo votato il 10 febbraio 2010.</p>
    </intervention>
    <intervention id="2-783" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La tratta degli esseri umani è una pesante violazione dei diritti umani ed è estremamente lucrativa per la criminalità organizzata. L’importanza di questa forma di schiavitù moderna è enorme, sebbene non se ne conosca la vera entità.</p>
      <p sl="pt">Il trattato di Lisbona ha rafforzato la politica dell’Unione europea nel campo della cooperazione giudiziaria e di polizia in materia penale, inclusa la lotta alla tratta degli esseri umani. In qualità di colegislatore in materia, d’ora in avanti il Parlamento europeo dovrà svolgere un ruolo importante.</p>
      <p sl="pt">Accolgo con favore l’adozione dei provvedimenti presenti in questa relazione concernenti la necessità di raccogliere informazioni sul numero di persone vittime della tratta, tra cui sesso, età, nazionalità delle vittime e le modalità della tratta, il tipo di servizi cui le vittime finiscono per fornire, il numero dei trafficanti arrestati, perseguiti e condannati e i meccanismi di rinvio alle autorità nazionali in materia d’asilo.</p>
    </intervention>
    <intervention id="2-369" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sappiamo che non basta adottare strumenti giuridici per combattere la tratta degli esseri umani e tutelarne le vittime. Nella lotta per il rispetto dei diritti umani, dobbiamo considerare prioritaria la battaglia per sradicare la tratta degli esseri umani. Se vogliamo che ciò avvenga, occorre volontà politica. Tuttavia, è soprattutto essenziale agire sulla prevenzione, il che esige politiche economiche e sociali diverse e implica la fine dello sfruttamento capitalista e delle politiche neoliberali.</p>
      <p sl="pt">Occorre creare le condizioni per affrancare queste persone dalla povertà, promuovendo politiche per un’equa ridistribuzione della ricchezza, garantendo l’accesso ai servizi pubblici essenziali e promuovendo la creazione di posti di lavoro con diritti e retribuzioni che consentano un tenore di vita decente.</p>
      <p sl="pt">Per questi motivi l’adozione del presente documento rappresenta solo un passo nella lunga e difficile lotta che dobbiamo portare avanti se vogliamo porre fine alla tratta degli esseri umani.</p>
    </intervention>
    <intervention id="2-782" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">La settimana scorsa è stata approvata la relazione sulla proposta di direttiva concernente la prevenzione e la repressione della tratta degli esseri umani e la protezione delle vittime, e sono molto soddisfatta del risultato della votazione. Innanzi tutto la definizione di ‘tratta degli esseri umani’ sarà ora ben più ampia, fino a comprendere l’industria del sesso, lo sfruttamento del lavoro, specialmente nel settore agricolo e dei servizi domestici, e l’accattonaggio forzato. In secondo luogo il testo stabilisce sanzioni e pene minime per i trafficanti. In terzo luogo il testo prevede tutta una serie di misure di assistenza e supporto per le vittime, e non dobbiamo dimenticare che a quanto si dice nell’Unione europea le vittime sono ogni anno diverse centinaia di migliaia. Il tempo ha dimostrato che il quadro esistente non era sufficientemente efficace. Il testo adottato la settimana scorsa dimostra che vi è la volontà di intensificare gli interventi a tutela del cittadino e di perseguire i trafficanti in tutta Europa.</p>
    </intervention>
    <intervention id="2-781" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">La tratta degli esseri umani è una forma moderna di schiavitù. Per le bande criminali è anche un’attività estremamente redditizia che può assumere molte forme diverse, quali lo sfruttamento sessuale, il lavoro forzato, il commercio illegale di organi umani, l'accattonaggio, le adozioni illegali e la servitù domestica. Il testo è la prima normativa vincolante in materia a livello comunitario. Esso rafforza sia la tutela delle vittime che le sanzioni nei confronti degli autori dei reati. La prospettiva di genere che sta alla base del testo è da considerarsi positivamente, in quanto le vittime della tratta degli esseri umani sono spesso le donne. Un altro elemento importante è che le vittime non verranno perseguite legalmente per i reati – come la violazione delle leggi sull’immigrazione – commessi come conseguenza del fatto di essere vittime della tratta di esseri umani. Appoggio il presente testo.</p>
    </intervention>
    <intervention id="2-370" speaker_id="photo_generic" name="Timothy Kirkhope e Marina Yannakoudakis" is_mep="True" mode="written">
      <p sl="en">Il gruppo ECR è del fermo parere che nel XXI secolo sia semplicemente abominevole che esista ancora la schiavitù sul nostro continente, e ritiene che la lotta alla tratta degli esseri umani sarà possibile solo se tutte le nazioni collaboreranno ai massimi livelli per prevenirla. L’attuale normativa europea è superata e lungi dall’essere efficace: il gruppo ECR ne sostiene la revisione. Il gruppo ECR ha votato oggi a favore della presente direttiva, imperniata sulla cooperazione transnazionale, al fine di prevenire e combattere questo atroce reato della tratta degli esseri umani.</p>
      <p sl="en">Il gruppo ECR ha richiesto la votazione per parti separate degli articoli 4, paragrafo 1, 4, paragrafo 2 e 15, paragrafo 4 e ha votato contro questi precisi articoli in quanto non crede che l’Unione europea debba fissare un limite massimo alle sanzioni penali, né crede si debba specificare un reato penale, come è il caso all’articolo 15, paragrafo 4. Il gruppo ECR ha appoggiato la risoluzione in generale e il testo emendato dalle commissioni LIBE e FEMM.</p>
    </intervention>
    <intervention id="2-780" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor presidente, onorevoli colleghi, la tratta di esseri umani rappresenta una forma moderna di schiavitù e una grave violazione dei diritti fondamentali dell'uomo. La tratta di esseri umani è, inoltre, una delle più redditizie attività delle organizzazioni criminali.</p>
      <p sl="it">L'entrata in vigore del trattato di Lisbona ha dotato l'UE di maggiori poteri nel campo della cooperazione giudiziaria e di polizia in materia penale e la relazione votata oggi, sulla proposta di direttiva del Parlamento europeo e del Consiglio concernente la prevenzione e la repressione della tratta degli esseri umani e la protezione delle vittime, rappresenta l'impegno del legislatore europeo in tale settore. Il testo individua le regole minime per la definizione dei reati e l'applicabilità delle sanzioni per i trafficanti, introducendo regole comuni al fine di migliorare la prevenzione e la protezione delle vittime, che dovranno ricevere adeguata assistenza, anche legale. La tratta di esseri umani, fenomeno strettamente legato alla criminalità organizzata, al pari del traffico di droga o del riciclaggio di capitali, deve essere combattuta con misure forti ed efficaci. L'esperienza maturata in questi ultimi anni dimostra che nella lotta a simili fenomeni criminali risultano indispensabili sia la cooperazione giudiziaria e di polizia, sia un alto livello di armonizzazione delle singole legislazioni nazionali.</p>
    </intervention>
    <intervention id="2-779" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La tratta degli esseri umani è una moderna forma di schiavitù, un reato grave e una pesante violazione dei diritti umani fondamentali che riduce le persone in uno stato di dipendenza mediante minacce, umiliazioni e violenze. La tratta degli esseri umani è anche un’attività estremamente redditizia per la criminalità organizzata, che ne trae ottimi profitti a rischi limitati. Essa può assumere molte forme quali lo sfruttamento sessuale, il lavoro forzato, il commercio illegale di organi umani, l'accattonaggio (anche attraverso l’impiego di una persona a carico), le adozioni illegali e il lavoro domestico. L’entità del fenomeno è impressionante, ma certamente non la conosciamo appieno. Il trattato di Lisbona ha rafforzato l’operato dell’Unione europea per quanto riguarda la cooperazione in campo giudiziario e di polizia in ambito penale, ivi incluso il contrasto alla tratta di esseri umani. Accolgo con favore il fatto che il Parlamento europeo sia divenuto colegislatore in materia e sarà chiamato a svolgere pienamente il proprio ruolo. Ho votato a favore della presente relazione.</p>
    </intervention>
    <intervention id="2-778" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">I recenti dati dell’Organizzazione Internazionale del Lavoro hanno rivelato che in tutto il mondo vi sono almeno 2,45 milioni di persone costrette al lavoro forzato come conseguenza della tratta degli esseri umani. Tale fenomeno si sta espandendo negli ultimi anni e ora è presente anche negli Stati europei. Per questo motivo ritengo che sia un flagello contro il quale nell’Unione europea dobbiamo combattere in modo vigoroso, senza trascurare la giusta tutela e assistenza alle vittime. Questa è la motivazione del mio voto.</p>
    </intervention>
    <intervention id="2-777" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">È chiaro che la tratta degli esseri umani è un reato grave e una pesante violazione dei diritti fondamentali. È chiaro che tutti voteranno a favore di una legislazione più rigida contro la tratta degli esseri umani. È chiaro che l’onorevole Mirsky sarà a favore di una norma più severa, così come altri deputati. È un argomento che giova a tutti. Tutti sono a favore e, di conseguenza, questo sarà un punto di merito per gli autori della relazione. Si poteva forse trovare un argomento più rilevante? Allo stesso modo si potrebbero scrivere altre 100 relazioni, su vizio, terrorismo, assassinii, fanatismo, frode, rapina, stupro e ingiurie. E altro ancora … È questo il compito dei deputati del Parlamento europeo? Io voto a favore. Vi sarà qualcuno contrario?</p>
    </intervention>
    <intervention id="2-371" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ufficialmente la schiavitù non esiste più. Ufficiosamente, tuttavia, essa esiste sotto forma di tratta degli esseri umani. Questa forma di reato in particolare è divenuta un’attività redditizia – parliamo di profitti miliardari – per molte persone. Quando si tratta di contrastare la tratta degli esseri umani, siamo molto indietro rispetto alla criminalità organizzata. Solo un insieme di provvedimenti diversi può alla fine farci raggiungere l’obiettivo di eliminarla. Da un lato occorre integrare finanziariamente l’apparato di sicurezza che negli ultimi anni è stato privato di fondi. All’interno dell’Unione europea si possono combattere efficacemente solo gli effetti secondari della tratta degli esseri umani, ma noi dobbiamo rimuoverne la fonte. I settori secondari, quali l'accattonaggio, potrebbero essere relativamente facili da combattere imponendo un divieto generale di accattonaggio in tutta l’Unione europea.</p>
      <p sl="de">Dall’altro lato è essenziale cooperare con i paesi d’origine, ad esempio per quanto riguarda il lavoro forzato e la prostituzione forzata. Le campagne di informazione e di sensibilizzazione attraverso i sistemi di istruzione dei paesi d’origine, di transito e di destinazione sono pertanto uno strumento importante nella lotta alla tratta degli esseri umani. Alcune delle considerazioni fondamentali della relazione sono corrette, ma su altri punti non posso dare il mio consenso se non con qualche riserva. Pertanto mi sono astenuto dal voto.</p>
    </intervention>
    <intervention id="2-776" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">I bambini rumeni vengono portati in Europa centrale e costretti a rubare e chiedere l’elemosina, e anche i vecchi e i disabili sono costretti a mendicare. Mentre i capi della mafia dell’accattonaggio vivono in ville di lusso. La tratta degli esseri umani è un attività redditizia in rapida espansione. Secondo Europol l’Unione europea da sola conta centinaia di migliaia di vittime. È necessario dunque accogliere con favore il fatto che l’Unione europea stia intensificando la lotta contro la tratta degli esseri umani. Un aspetto particolarmente positivo è il fatto che per la prima volta viene affrontato anche l’accattonaggio organizzato. Gli idealisti della sinistra spesso chiudono gli occhi e vorrebbero far credere all’opinione pubblica che queste persone mendicano volontariamente e che non esiste qualcosa come il turismo o la mafia dell'accattonaggio. Alcuni dei provvedimenti proposti sono tuttavia eccessivi. Anziché obbligare i paesi d’origine a distruggere le strutture mafiose e fornire alla vittime a livello locale assistenza e l’opportunità di formazione, e quindi un futuro nel loro paese, l’Unione europea si sta muovendo nella direzione di fornire alle vittime della tratta permessi di soggiorno ed esenzioni da pene. Questo significa mandare il segnale sbagliato: queste persone già vengono attirate in Europa con false promesse. I permessi di soggiorno nel contesto della tutela delle vittime e la mancata applicazione di sanzioni nel caso una persona venga sorpresa a rubare saranno per alcuni un ulteriore incentivo a mettersi nelle mani della mafia. Pertanto mi sono astenuto dal voto.</p>
    </intervention>
    <intervention id="2-775" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, la mia decisione di votare a favore della relazione A7-0348/2010 ha la sua ragion d'essere nell'essenza dell'essere umano in quanto tale. La difesa della libertà individuale è un diritto fondamentale per cui combattere, in quanto le violazioni dei diritti umani che riducono le persone in uno stato di dipendenza mediante minacce, umiliazioni e violenze sono un crimine pesante e molto grave. Purtroppo, la tratta degli esseri umani è divenuta negli ultimi anni un'attività estremamente redditizia per la criminalità organizzata, la quale ne trae ottimi profitti a rischi limitati, ragion per cui tale fenomeno si sta espandendo a velocità incontrollata. A tal proposito, l'Unione Europea, si sta muovendo verso la prevenzione e la lotta a tale fenomeno attraverso l'applicazione di norme relative alla definizione dei reati e delle sanzioni penali nella sfera della criminalità organizzata. Il mio assenso per la lotta a tale fenomeno si pone come auspicio per lo sviluppo di un'azione mirata contro la tratta degli esseri umani, per lo sviluppo di un approccio incentrato sulle vittime, con particolare attenzione alle donne e ai bambini e, infine, per una mirata organizzazione di campagne di informazione e sensibilizzazione attraverso un sistema educativo e scolastico nei paesi di origine, di transito e di destinazione della tratta.</p>
    </intervention>
    <intervention id="2-774" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Una politica per prevenire e contrastare la tratta degli esseri umani è una questione fondamentale per l’Unione europea. Condivido l’obiettivo di stabilire norme più rigide in questo settore, creare un ambiente ostile ai trafficanti di esseri umani, prevedere una maggiore tutela delle vittime e delle misure preventive più rigorose. Concordo pertanto con la proposta del Parlamento europeo di istituire un coordinatore antitratta. Desidero inoltre ribadire la natura positiva delle sanzioni proposte, in particolare la reclusione fino a un massimo di dieci anni e la possibilità di confiscare i beni dei criminali, così come la natura positiva della proposta del Consiglio che sollecita gli Stati membri a utilizzare i beni confiscati al fine di assistere e tutelare le vittime e provvedere anche al loro risarcimento.</p>
    </intervention>
    <intervention id="2-372" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La tratta degli esseri umani è un’attività clandestina esercitata a livello planetario, così come una pesante violazione dei diritti umani e un fenomeno sociale che si ripercuote sull’intera società. La tratta degli esseri umani comporta rischi strategici che influiscono sulla stabilità e sullo sviluppo socioeconomico. Ciò porta a destabilizzazione del mercato del lavoro; crescita e diversificazione della criminalità organizzata; destabilizzazione economica derivante dall’entità del riciclo di denaro; destabilizzazione demografica; aumento della corruzione nel settore pubblico e destabilizzazione degli investimenti economici interni. In Romania nel 2009 si sono registrate circa 780 vittime. Almeno 416 di esse erano vittime del lavoro forzato e almeno 320 della prostituzione forzata. Le vittime identificate l’anno scorso comprendevano anche 176 bambini costretti al lavoro forzato o alla prostituzione. Gli Stati membri devono fornire i fondi per assistere, tutelare e risarcire le vittime, e applicare il diritto europeo antitratta anche a livello transnazionale. In caso le vittime siano bambini, gli interessi del bambino devono essere la considerazione primaria e si devono imporre sanzioni più dure ai trafficanti. Gli emendamenti approvati contribuiranno a creare un ambiente ostile ai trafficanti, a proteggere le vittime e a prevenire quest’attività in maniera più efficace, e a far rispettare i diritti fondamentali.</p>
    </intervention>
    <intervention id="2-773" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della risoluzione in quanto ritengo essenziale che vi sia una strategia europea coordinata e consolidata contro la tratta degli esseri umani. In qualità di colegislatore in materia, il Parlamento europeo sarà chiamato a svolgere un ruolo importante d’ora in avanti. Credo che, in linea con la risoluzione adottata il 10 febbraio 2010, l’approccio adottato nella lotta contro la tratta degli esseri umani debba considerare prioritaria una visione globale del fenomeno e incentrarsi sulla difesa dei diritti umani.</p>
    </intervention>
    <intervention id="2-373" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, mi congratulo per l'ottimo lavoro svolto dai colleghi Bauer e Hedh: il testo approvato oggi renderà più dure le sanzioni contro i trafficanti, darà più protezione alle vittime e rafforzerà la prevenzione.</p>
      <p sl="it">Prostituzione, sfruttamento di minori, lavori forzati: si calcola che ogni anno in Europa centinaia di migliaia di persone sono vendute come fossero oggetti. L'UE stima che le vittime del traffico siano principalmente donne e bambini, sfruttati per la prostituzione (43%) o per i lavori forzati (32%). Oltre alla prostituzione e i lavori forzati, ci sono molte altre cause dietro lo sfruttamento di esseri umani: persone obbligate a chiedere l'elemosina, adozioni illegali, traffico di organi, ecc.; sono tutti casi coperti dal testo della direttiva.</p>
      <p sl="it">Le vittime dovranno ricevere assistenza, secondo le nuove regole, e in particolare: un alloggio adeguato e assistenza materiale, le cure mediche necessarie, fra cui assistenza psicologica, consigli e informazioni e, se necessario, servizi di traduzione. L'assistenza legale dovrà essere gratuita, almeno nei casi in cui le vittime non abbiano fondi adeguati. Le vittime di tratta umana dovrebbero anche avere accesso ai programmi di protezione previsti per i testimoni, se ritenuto necessario dalle autorità nazionali.</p>
    </intervention>
    <intervention id="2-374" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La presente normativa rappresenta un importante passo avanti nella lotta contro questo reato disumano e degradante, e siamo lieti della sua adozione oggi. L’obiettivo della direttiva era tuttavia quello di affrontare la prevenzione, la persecuzione e la protezione, e i Verdi lamentano il fatto che le disposizioni concernenti la tutela delle vittime non siano così energiche quanto riteniamo sia necessario e possibile. La posizione delle vittime, il loro stato giuridico e il loro diritto all'assistenza legale avrebbero potuto e dovuto essere ben più forti. Mi auguro che la Commissione presenti ora una proposta di revisione della direttiva sui permessi di soggiorno per le vittime della tratta, come previsto fin dall’inizio, in modo da ottenere un approccio veramente olistico nel contrastare questo orrendo reato. Sono anche contento del fatto che non vi sia un’esplicita richiesta agli Stati membri di adottare dei provvedimenti giuridici volti a penalizzare coloro che adoperano i servizi (ad esempio la cena in un ristorante dove vengono impiegate le vittime della tratta). A parte la complessità e l’incertezza giuridica nel differenziare il cosa, chi e quando in tutto questo, con tali provvedimenti si rischia in realtà di allontanare ulteriormente le vittime della tratta dalla legalità.</p>
    </intervention>
    <intervention id="2-375" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Abbiamo appena adottato a larga maggioranza la relazione sulla proposta di direttiva concernente la prevenzione e la repressione della tratta degli esseri umani e la protezione delle vittime. È un voto storico, per diversi motivi. Innanzi tutto, nella storia dell’Unione europea è la prima volta che si adotta una normativa europea vincolante per combattere la tratta degli esseri umani. In secondo luogo il Parlamento europeo e il Consiglio hanno raggiunto un accordo in prima lettura, il che significa che le disposizioni della direttiva verranno attuate quanto prima. Infine la direttiva introduce sanzioni più pesanti per i trafficanti (minimo cinque anni) e rafforza la protezione e l’assistenza alle vittime. Le nuove norme si applicheranno alla tratta per l’industria del sesso e lo sfruttamento del lavoro, nel settore edile o agricolo o della servitù domestica. Sono quindi soddisfatto del risultato di questa votazione storica.</p>
    </intervention>
    <intervention id="2-376" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La tratta illegale di esseri umani dovrebbe veramente essere considerata alla stregua di una moderna schiavitù. È la terza attività criminale per rapidità di espansione, con un volume pari a 23 miliardi di euro all’anno. Il trattato di Lisbona rafforza l’operato dell’Unione europea nel campo della cooperazione giudiziaria e di polizia in materia penale – ivi inclusa la tratta degli esseri umani. Occorre pertanto aumentare le sanzioni per i trafficanti e accrescere il sostegno alle vittime, in particolare ai bambini.</p>
    </intervention>
    <intervention id="2-378" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore della presente risoluzione che approva la conclusione dell’accordo con la Georgia sulla riammissione delle persone in posizione irregolare, che estenderà i confini della zona di libertà e sicurezza oltre l’Unione europea fino a comprendere questo paese di frontiera. Sono convinta che questo accordo sia un passo avanti nei rapporti tra l’Unione europea e la Georgia. Esso dimostra le aspirazioni europee del paese e rappresenta un forte segnale da parte dell’Unione europea. Esso promuoverà rapporti di buon vicinato, stabilità, sicurezza e il benessere dei cittadini, di cui si sente tanto il bisogno in quest’area. Ciò incoraggerà inoltre la Georgia ad attuare le necessarie riforme in materia di libertà, sicurezza e giustizia. Sono assolutamente favorevole all’accordo UE-Georgia sulla riammissione delle persone in posizione irregolare in quanto vi è un quadro sufficientemente solido in Georgia atto a garantire il rispetto dei diritti delle persone oggetto dell’accordo.</p>
    </intervention>
    <intervention id="2-379" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’allargamento dell’Unione europea nel 2004 e nel 2009 ha incentivato l’Unione a creare un nuovo quadro per un sistema di partenariato di collaborazione con i paesi confinanti a est e a sud, alle frontiere esterne dell’Unione, che promuova sicurezza, stabilità e sviluppo e impedisca nuove divisioni sul continente europeo. Ho votato a favore del presente accordo. L’Unione europea deve proseguire nel proprio impegno con i paesi del Caucaso del sud e proteggere quest’area.</p>
      <p sl="lt">La regione riveste un’importanza strategica per l’Unione europea, che è in grado di assisterla nel suo sviluppo economico e commerciale. L’intervento dell’Unione europea deve essere principalmente di incoraggiamento, e basarsi sui principi di buona governance e sul rispetto assoluto dei diritti umani e della democrazia. Ritengo che questo accordo con la Georgia sulla riammissione sia importante a livello regionale, ma esso contribuirà anche al miglioramento della cooperazione tra l’UE e altri paesi della regione.</p>
    </intervention>
    <intervention id="2-772" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">La facilitazione del rilascio dei visti per i cittadini della Georgia e l’approvazione di un accordo sulla riammissione delle persone in posizione irregolare sono le due questioni votate durante la sessione plenaria del Parlamento europeo martedì 14 dicembre. La mia collega, l’onorevole Griesbeck, è stata la relatrice di entrambi gli accordi, che riguardano la circolazione di persone tra l’Unione europea e la Georgia. Il presente accordo con la Georgia mira a snellire il processo di richiesta dei visti, semplificando le pratiche necessarie, e perfino esentando alcune categorie di soggetti, quali gli studenti, i giornalisti e i pensionati, dall’obbligo di ottenere un visto. Contemporaneamente abbiamo votato sull’accordo concernente la riammissione, con il quale l’Unione europea e la Georgia si impegnano entrambe a riammettere i propri cittadini in posizione irregolare. Ambedue gli accordi indicano la volontà dell’Unione europea e della Georgia di cooperare in materia di libertà, sicurezza e giustizia.</p>
    </intervention>
    <intervention id="2-771" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">L’operato dell’Unione europea deve basarsi sui principi di buona governance e sul rispetto della democrazia e dei diritti umani. Nei rapporti con la regione del Caucaso del sud, l’Unione europea deve fungere da partner, contribuendo allo sviluppo economico e commerciale, a sicurezza e stabilità, alla promozione della prosperità e alla soluzione di conflitti. Su queste basi ho votato a favore dell’accordo con la Georgia sulla riammissione delle persone in posizione irregolare, in quanto credo che ciò contribuisca al raggiungimento di suddetti obiettivi.</p>
    </intervention>
    <intervention id="2-770" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La dichiarazione congiunta del vertice di Praga del 7 maggio 2009 per il partenariato orientale ha ribadito l’importanza di promuovere la circolazione dei cittadini in un ambiente sicuro, tramite accordi di riammissione e di facilitazione dei visti. L’accordo sulla riammissione è pertanto il necessario complemento all’accordo sulla facilitazione dei visti concluso con la Georgia, e dovrà inevitabilmente essere accompagnato da un miglioramento delle condizioni di sicurezza necessarie per contrastare la criminalità transfrontaliera e l’immigrazione illegale. Mi auguro che in base al presente accordo e nello spirito del comune impegno l’Unione europea e la Georgia riescano a contrastare efficacemente l’immigrazione illegale e a contribuire allo sviluppo della democrazia, dello stato di diritto, dei diritti umani e di una società civile in quel paese.</p>
      <p sl="pt">Considerando i risultati del dialogo sui diritti umani svoltosi quest’anno tra l’Unione europea e la Georgia, il fatto che la Georgia abbia ratificato una serie di importanti convenzioni internazionali concernenti la protezione dei diritti fondamentali, la sua adesione al Consiglio d’Europa e la sua partecipazione al partenariato orientale, che si basa sull’impegno a rispettare i principi del diritto internazionale e i valori fondamentali, ho votato a favore della sottoscrizione del presente accordo.</p>
    </intervention>
    <intervention id="2-380" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Accolgo con favore il rapporto sempre più stretto tra la Georgia e l’Unione europea, che si evidenzia in una serie di recenti attività. L’accordo sulla riammissione delle persone in posizione irregolare è un importante stimolo al rafforzamento dei rapporti tra la Georgia, i paesi confinanti e l’Unione europea, così come alla lotta contro l’immigrazione illegale. Gli incentivi alle riforme in materia di sicurezza, libertà e giustizia potrebbero essere estremamente fruttuosi se entrambe le parti mostreranno lo stesso spirito e impegno.</p>
    </intervention>
    <intervention id="2-769" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore la presente relazione che è complementare alla relazione sul rilascio dei visti tra l’Unione europea e la Georgia. Queste misure dovrebbero facilitare i viaggi e migliorare i rapporti dell'UE in questa parte del mondo.</p>
    </intervention>
    <intervention id="2-768" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La Georgia si è impegnata in modo significativo per sviluppare dei rapporti più stretti con l’Unione europea, come risulta evidente da una serie di recenti attività. Il presente accordo sulla riammissione di persone in posizione irregolare è uno stimolo essenziale ai rapporti tra la Georgia, i paesi confinanti e l’Unione europea, così come alla lotta contro l’immigrazione illegale. È tuttavia fondamentale che continuino gli incentivi alle riforme in materia di sicurezza, libertà e giustizia in Georgia.</p>
    </intervention>
    <intervention id="2-767" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Sono favorevole perché spero ardentemente che quando il Presidente Saakashvili si nasconderà al pubblico ministero georgiano sul territorio dell’Unione europea senza un permesso di soggiorno, in virtù dell’accordo verrà estradato e consegnato rapidamente e senza complicazioni alle autorità della Georgia. Il presente accordo è davvero assolutamente necessario. Sono favorevole.</p>
    </intervention>
    <intervention id="2-381" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La facilitazione del rilascio dei visti ai cittadini degli Stati non comunitari non dovrebbe venire concessa troppo precipitosamente. Prima di farlo occorre esaminare il più attentamente possibile se adeguati accordi di riammissione per i richiedenti asilo fasulli e gli emigranti economici possano prevenire abusi del sistema. Occorre risolvere definitivamente anche i problemi relativi al Sistema d’Informazione Schengen II. Infine non devono essere principalmente i richiedenti asilo o addirittura i criminali a trarre vantaggio dai viaggi esenti da visto.</p>
      <p sl="de">In realtà moltissimo dipenderà dall’applicazione e dalla portata dell’accordo. Esso porterà in ogni caso ad una maggiore cooperazione tra la Georgia e l’Unione europea. Sono del parere che l'accordo di riammissione non sia sufficientemente restrittivo e pertanto mi sono astenuto dal voto.</p>
    </intervention>
    <intervention id="2-766" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Negli ultimi anni una serie di atti politici molto importanti come l'adesione al Consiglio d'Europa e alla Convenzione europea dei diritti dell'uomo hanno avvicinato la Georgia all'Unione Europea come mai in passato. Ho espresso parere favorevole al progetto di decisione del Consiglio sull'accordo di facilitazione di riammissione delle persone in posizione irregolare e sul rilascio dei visti tra l'UE e la Georgia perché ritengo estremamente importante che l'Europa attui una politica di buon vicinato con i paesi confinanti, soprattutto per quanto riguarda zone "calde" come il Caucaso dove gli stessi interessi UE si riflettono in un importante partenariato commerciale. Inoltre, snellire la burocrazia e i controlli nei confronti di un paese di frontiera potrà solo migliorare i rapporti con quest'ultimo, creando le condizioni per un maggiore controllo della zona, quindi piu sicurezza, sviluppo e stabilità. I due accordi conclusi: sulla riammissione delle persone in posizione irregolare e sulla facilitazione del rilascio dei visti, contribuiranno pienamente a raggiungere tali obiettivi.</p>
    </intervention>
    <intervention id="2-765" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il processo di rafforzamento dei rapporti tra l’Unione europea e i paesi del Caucaso del sud, Georgia inclusa, è vitale se vogliamo sviluppare una politica estera solida, coerente ed efficace.</p>
      <p sl="pt">Appoggio l’accordo tra l’Unione europea e la Georgia sulla riammissione delle persone in posizione irregolare. Desidero sottolineare i seguenti provvedimenti positivi: gli obblighi di riammissione stipulati nell’accordo sono stati redatti su una base di assoluta reciprocità e coprono i propri cittadini, i cittadini di paesi terzi e gli apolidi. L’obbligo di riammissione concernente i propri cittadini include coloro che hanno rinunciato alla propria nazionalità, e coloro che l’hanno persa o ai quali è stata tolta e non ne hanno acquisita un’altra. L’obbligo di riammissione concernente i propri cittadini si estende anche, a prescindere dalla loro nazionalità, ai familiari – coniugi e minori o figli non sposati – che non hanno il diritto di soggiornare nello Stato richiedente. È previsto anche il cosiddetto processo accelerato, concordato per le persone intercettate nella ‘regione di confine’, ovvero entro un’area che si estende fino a 5 chilometri dai porti, incluse le zone doganali, e dagli aeroporti internazionali negli Stati membri o in Georgia.</p>
    </intervention>
    <intervention id="2-764" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, sono pienamente d'accordo con la relatrice on. Nathalie Griesbeck, la quale ritiene che sia fondamentale condurre campagne d'informazione in Georgia per far sì che la popolazione sia informata sulla nuova situazione e possa beneficiare delle nuove possibilità che ne derivano. Inoltre, i cambiamenti che intervengono nella politica dei visti dovrebbero figurare quanto prima nei siti internet delle istituzioni europee.</p>
      <p sl="it">Concordo inoltre con la relatrice che raccomanda alla commissione per le libertà civili, la giustizia e gli affari interni del Parlamento europeo nonché alla Commissione europea, incaricata di vigilare sull'applicazione di tali accordi, di individuare, successivamente alla loro entrata in vigore, gli eventuali ostacoli o altre restrizioni asimmetriche suscettibili di ostacolare la loro buona applicazione e la reciprocità delle procedure, sia riguardo ai servizi consolari che all'attraversamento delle frontiere.</p>
    </intervention>
    <intervention id="2-763" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ho votato a favore della sottoscrizione del presente accordo in quanto ritengo che esso, insieme all’accordo sulla facilitazione del rilascio dei visti, costituisca un notevole passo avanti nei rapporti tra l’Unione europea e la Georgia. Esso evidenzia un’importante fase dell’integrazione della Georgia in Europa e al contempo la stimola a promuovere le necessarie riforme in materia di libertà, sicurezza e giustizia.</p>
    </intervention>
    <intervention id="2-382" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Abbiamo votato contro il presente accordo perché: esso mira a riportare le persone in un paese nel quale circa 212 000 cittadini, a quanto sostiene l’appello globale 2010-2011 dell'UNHCR, sono stati sfollati all’interno del paese per oltre 16 anni, e sono stati costretti a vivere senza riparo né mezzi per diventare autosufficienti, un paese nel quale la violenza sessuale e di genere è diffusa in tutti gli strati della società e si tollerano i maltrattamenti da parte della polizia. L’accordo si applica anche agli ex abitanti dell’Abkhazia e dell’Ossezia del Sud che di fatto non hanno alcun legame con la Georgia; esso non include rigide garanzie contro la violazione dei diritti fondamentali assicurando standard elevati di accoglienza, che sono carenti in Georgia; esso contiene numerose scappatoie legali e ambiguità che potrebbero venire chiarite nel comitato misto di riammissione nel quale purtroppo il Parlamento non ha voce in capitolo, voce che sarebbe del tutto legittima considerando le sue nuove competenze; esso non garantisce in modo adeguato la protezione dei dati personali che possono venire inoltrati ad ‘altri enti’ senza il consenso della persona interessata.</p>
    </intervention>
    <intervention id="2-762" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore dei principi enunciati in questa relazione, in cui si ribadisce che l’Unione europea può restare competitiva nel mondo a condizione che si adoperi per una convergenza tra le sue regioni e gli Stati membri. Convengo che, nonostante i progressi compiuti, occorre ridurre le disparità regionali al fine di rafforzare il mercato interno e la strategia 2020, la quale potrà condurre a risultati tangibili soltanto se si tiene conto delle diverse situazioni di partenza nelle varie regioni. Pur riconoscendo che molte regioni necessitano di investimenti nelle infrastrutture ai fini di una maggiore accessibilità, vorrei sottolineare anche l’importanza degli investimenti nella ricerca e nell’innovazione con la partecipazione di tutti i livelli di governo e dei privati, al fine di ottimizzare l’assorbimento e l’utilizzo dei fondi. A tal fine, la Commissione deve avere chiaro il concetto del partenariato; occorre inoltre rivedere e consolidare il sostegno comunitario alla competitività delle PMI.</p>
    </intervention>
    <intervention id="2-384" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Ho votato a favore di questa relazione, in grado di fornire la cornice necessaria entro cui valorizzare la funzione integrativa della politica di coesione e il suo contributo alla competitività globale dell’UE. La politica di coesione dell’UE è lo strumento principale con cui aiutiamo le regioni ad affrontare al meglio alcune sfide importanti come il cambiamento climatico, l’invecchiamento della popolazione, la migrazione sociale, l’approvigionamento energetico o la crisi economica e finanziaria, al fine di incrementare la competitività economica globale dell’Unione. Concordo con il relatore che questo fine potrebbe essere conseguito garantendo un tenore di vita comune a tutti i cittadini UE e promuovendo la crescita nel rispetto delle specificità locali e regionali al fine di incrementare il valore aggiunto e la produttività.</p>
      <p sl="en">È importante sottolineare che una volta garantita una qualità di vita omogenea tramite le infrastrutture e servizi di qualità, le regioni potranno concentrarsi su iniziative volte a realizzare il potenziale economico locale. In questo processo, un ruolo importante sarà attribuito alla definizione di politiche locali per la ricerca, lo sviluppo e l’innovazione, nonché alla creazione delle necessarie infrastrutture regionali.</p>
    </intervention>
    <intervention id="2-385" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">L’approvazione del pacchetto per la coesione territoriale, sociale ed economica è fondamentale nell’ambito della definizione degli obiettivi e delle priorità comunitarie, poiché garantisce lo sviluppo personale ed economico, oltre a promuovere la solidarietà tra gli Stati membri. Comprendo l’importanza di promuovere la coesione economica, sociale e territoriale tramite un potenziamento delle infrastrutture al fine di realizzare la strategia 2020 con cui l’UE intende affrontare le strozzature che inibiscono la crescita economica.</p>
      <p sl="ro">Inoltre la competitività può essere mantenuta solo promuovendo la ricerca, l’innovazione e lo sviluppo tecnologico. A tal fine, dobbiamo mettere a disposizione dei cittadini europei una formazione professionale di alta qualità. Ho votato a favore della relazione perché credo che la politica di coesione si sia dimostrata uno strumento efficace e in grado di fornire soluzioni flessibili alle sfide socio-economiche poste dalla crisi economica e finanziaria.</p>
    </intervention>
    <intervention id="2-761" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dell’eccellente relazione d’iniziativa propria del collega rumeno Luhan sul conseguimento di una vera coesione territoriale, sociale ed economica in seno all’Unione europea. Faccio mia senza condizioni l’affermazione ivi contenuta che cito di seguito: «Il conseguimento della coesione economica, sociale e territoriale è una condizione necessaria, ma non sufficiente, per garantire la competitività economica a livello mondiale, la quale richiede investimenti significativi in settori chiave come l'energia, l'ambiente, le infrastrutture, l'istruzione, la ricerca e lo sviluppo, le industrie creative e i servizi, la logistica e i trasporti». In questa frase è racchiuso il grande piano d’investimento di mille miliardi di euro che invoco dall’inizio della nuova legislatura e che considero indispensabile allo sviluppo competitivo del nostro continente e alla creazione di pari opportunità per i cittadini europei in qualsiasi territorio dell’Unione.</p>
    </intervention>
    <intervention id="2-386" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’Unione europea può essere competitiva solo nella misura in cui le sue politiche interne le consentono di affrontare le criticità del giorno d’oggi. Una politica regionale e di coesione sostenibile è fondamentale per rimuovere gli ostacoli alla crescita economica e incrementare la competitività nel mercato interno e nel mondo. Non sussistono dubbi in merito all’importanza di una politica regionale coerente e coordinata all’interno dell’Unione. La crisi economica e finanziaria, insieme alla crisi per il gas scoppiata in precedenza, ha dimostrato che la mancanza di una politica regionale adeguata ha ripercussioni sull’intero continente.</p>
      <p sl="lt">A mio giudizio, la politica di coesione è fondamentale per consentire alle regioni dell’UE di superare i problemi che sono insorti. Convengo con il relatore che dal potenziamento della politica di coesione territoriale dipenderà la possibilità di realizzare gli obiettivi della strategia Europa 2020 e che occorre verificare quanto prima se il sostegno fornito dall’UE ad alcune regioni produce risultati concreti, in grado di garantire la sostenibilità della politica regionale.</p>
    </intervention>
    <intervention id="2-760" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Dinanzi a un progressivo aggravarsi delle disparità territoriali esistenti tra le diverse regioni dell’Unione europea, uno degli strumenti più efficiaci per conseguire gli obiettivi ambiziosi della strategia 2020 rimane quello di una politica europea di coesione più intelligente, orientata fortemente all’innovazione, alla ricerca e allo sviluppo, rispettosa delle specificità regionali. La relazione dell’onorevole Luhan conferma questa impostazione e innalza la politica europa di coesione a uno degli elementi chiave della vitalità economica delle nostre regioni. Stiamo cominciando a muoverci verso un’economia europea più “sostenibile”.</p>
    </intervention>
    <intervention id="2-387" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché occorre discutere i provvedimenti adottati a livello europeo e nazionale in tema di coesione sociale e territoriale per realizzare gli obiettivi delle politiche UE e in particolare l’incremento della nostra competitività economica globale. La politica di coesione è infatti fondamentale per consentire alle regioni di fare fronte alle criticità provocate dalla crisi economica e finanziaria, dal cambiamento climatico, dall’invecchiamento della popolazione, dalla migrazione sociale e dall’energia. Questi obiettivi possono essere conseguiti sostenendo la crescita a livello locale e regionale, oltreché garantendo ovviamente un tenore di vita comune a tutti i cittadini UE. L’Europa è unita, vi ricordo, pertanto è davvero importante mitigare le disparità nello sviluppo delle regioni europee e garantire la coesione economica, sociale e territoriale. Inoltre la politica di coesione dovrebbe essere più orientata ai risultati. È importante puntare a un’efficacia e un’utilità ancora maggiori, perché solo così questa politica diventerà realmente utile e positiva per i consumatori. Il conseguimento degli obiettivi sanciti nella strategia Europa 2020 passa attraverso l’attuazione della politica di coesione e regionale; dobbiamo garantire che questa politica sia autonoma ed estesa a tutte le regioni europee.</p>
    </intervention>
    <intervention id="2-388" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, mi congratulo con il collega Luhan per il lavoro compiuto nell'elaborazione di questa relazione, sulla quale ho espresso voto positivo. Sono, infatti, convinto che un'efficace politica di coesione, in grado di ridurre le disparità economiche, sociali e territoriali, possa contribuire ad aumentare la competitività economica globale. In questo contesto assumono sempre più rilevanza le regioni che possono affrontare nel miglior modo possibile le sfide future, accrescendo così la competitività e proiettando l'Europa verso un rilancio solido della sua economia.</p>
      <p sl="it">Alla luce della crisi finanziaria, che continua a interessare tutta l'Europa e in considerazione degli obiettivi della strategia UE2020 ritengo perciò utile rafforzare il fondo di coesione e le politiche strutturali con un maggiore coinvolgimento delle regioni. Infine la politica di coesione è indispensabile al raggiungimento degli obiettivi della strategia di Lisbona, ma per consolidare tali risultati è importante continuare a effettuare investimenti sulle infrastrutture che rappresentano il punto di partenza per un rilancio della competitività economica europea.</p>
    </intervention>
    <intervention id="2-389" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">La relazione si propone innanzi tutto il conseguimento di una reale coesione territoriale, sociale ed economica nell’UE e di un’accresciuta competitività globale delle imprese UE. La relazione è sbagliata fin dalle sue premesse, perché stabilisce a priori che la competitività e la coesione non sono concetti contraddittori e tra loro incompatibili. Nei fatti la competitività, così come funziona oggi anche in Europa, si traduce in stipendi più bassi, minori diritti per i lavoratori e una privatizzazione incalzante a tutto vantaggio delle grandi aziende che male si combinano con la nozione di coesione economica e politica. La relazione illustra i problemi che affliggono le regioni UE ma non è capace di proporre soluzioni convincenti e realizzabili, optando piuttosto per l’adesione alle strategie di Lisbona ed Europa 2020.</p>
      <p sl="el">Nel testo si afferma che la crisi economica con i suoi pesanti strascichi tocca quasi tutte le regioni europee ed è un altro problema che esse devono affrontare, ma non si menzionano le sue cause scatenanti. In questo modo si sottace l’inadeguatezza e la debolezza della politica di coesione europea prima della crisi. Queste considerazioni mi hanno indotto a votare contro la relazione.</p>
    </intervention>
    <intervention id="2-390" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La politica di coesione dell’Unione si è dimostrata essenziale alla riduzione delle differenze nello sviluppo delle diverse regioni europee. Occorre garantire un coordinamento orizzontale e verticale tra i diversi livelli di governo al fine di conseguire uno standard comune di sviluppo e la coesione economica, sociale e territoriale. Il sostegno alla ricerca, all’innovazione e all’istruzione è uno strumento fondamentale per la realizzazione di un mercato del lavoro inclusivo e deve essere accompagnato da politiche a livello regionale. Le autorità regionali e locali devono svolgere un ruolo attivo al fine di garantire una maggiore competitività economica sul mercato globale.</p>
    </intervention>
    <intervention id="2-759" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il trattato di Lisbona sancisce tra i suoi valori fondanti la promozione della coesione economica, sociale e territoriale dell’UE, nonché la solidarietà tra gli Stati membri (articolo 3 del Trattato di Roma).</p>
      <p sl="pt">Obiettivo principale della politica di coesione è la promozione di uno sviluppo equilibrato presso le 271 regioni che compongono l’UE tramite la riduzione delle disparità nei rispettivi livelli di sviluppo. Un’attenzione particolare viene consacrata alle regioni meno favorite, come le zone rurali, le zone in fase di conversione industriale, le regioni penalizzate da condizioni naturali o demografiche svantaggiose e permanenti, le regioni insulari, transfrontaliere e montane.</p>
      <p sl="pt">A questo riguardo ho ribadito la necessità di allineare la politica di coesione agli obiettivi strategici di UE 2020 e di incrementare la trasparenza nell’assegnazione dei fondi. A mio avviso, bisognerebbe rendere disponibili in tempo reale tutti i dati relativi all’approvazione e all’esecuzione dei progetti finanziati tramite la politica di coesione su un sito Internet accessibile al pubblico, suddivisi in base alla classificazione NUTS più dettagliata, per esempio fino al livello di NUTS 3 quando disponibile. Queste sono le considerazioni che ho formulato anche nel parere allegato alla relazione sulla politica di coesione e l’esecuzione dei programmi 2007-2013.</p>
    </intervention>
    <intervention id="2-391" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La realtà vissuta oggi nell’Unione europa è in stridente contrasto con quanto affermato nella relazione in merito alla capacità della politica di coesione di fornire una risposta efficace alle difficoltà soci-economiche provocate dalla crisi. La relazione è permeata anche da un’altra idea, quella di associare la politica di coesione alla cosiddetta strategia Europa 2020. È risaputo che la strategia UE 2020, discendente dalla strategia di Lisbona, segue la medesima linea politica di liberalizzazione, privatizzazione e flessibilizzazione della normativa sul lavoro. Questi orientamenti che si vogliono perseguire non contribuiranno affatto alla coesione, anzi non faranno che accentuare le disparità tra località e regioni di uno stesso paese. La funzione ridistributiva del bilancio comunitario, essenziale per il conseguimento della coesione, è seriamente compromessa a causa dell’esiguità dei fondi.</p>
      <p sl="pt">Si aggiungano i costi sostenuti dalle economie più vulnerabili dell’UE per l’integrazione nel mercato unico, l’Unione economica e monetaria, la liberalizzazione e deregolamentazione del commercio internazionale, che sono del tutto ignorati nella relazione. La valorizzazione della produzione di ogni paese e regione, l’uso sostenibile delle risorse e la tutela dell’ambiente rappresentano degli strumenti strategici di sviluppo economico per ogni paese, alla pari della creazione di posti di lavoro con diritti e il rafforzamento della rete di servizi pubblici e delle funzioni sociali dello Stato.</p>
    </intervention>
    <intervention id="2-758" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Condivido le idee espresse nella relazione perché ai sensi dei trattati, una politica di coesione volta a ridurre le disparità nei livelli di sviluppo e a preparare le regioni alle sfide immediate e future – rappresentate dalla globalizzazione, dai mutamenti demografici, dall’esodo rurale, dal cambiamento climatico e dalla tutela della biodiversità – nel rispetto dei loro punti specifici di forza e di debolezza si è dimostrata uno strumento essenziale nel processo d’integrazione europeo. Una politica di coesione forte e adeguatamente finanziata è una premessa essenziale per il conseguimento degli obiettivi sanciti nella strategia UE 2020. Tutte le regioni dovrebbero svilupparsi armoniosamente. Mi compiaccio che la Commissione sia esortata a esaminare e proporre metodi di lavoro in grado di promuovere i partenariati urbano-rurali, contrastare lo spopolamento delle campagne e nel contempo favorire uno sviluppo urbano sostenibile, giacché quasi l’ottanta per cento della popolazione europea è concentrata nelle aree urbane. Le aree urbane e rurali svolgono un ruolo dinamico nello sviluppo economico regionale. Nel prossimo periodo di programmazione occorrerà investire in progetti urbani e suburbani coordinati più strettamente con i programmi di sviluppo rurale. Occorre promuovere l’iniziativa imprenditoriale e sostenere le piccole e medie imprese (PMI), riconoscendo il ruolo chiave che hanno avuto nella crescita della competitività globale e dell’occupazione; dobbiamo agevolare l’accesso ai finanziamenti, specialmente per le PMI, al capitale di rischio e al microcredito. La Commissione provvederà a semplificare ulteriormente le procedure per l’utilizzo dei fondi strutturali e del fondo di coesione al fine di ridurre l’onere amministrativo a carico dei beneficiari finanziati.</p>
    </intervention>
    <intervention id="2-757" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il miglioramento della qualità di vita tramite la creazione di posti di lavoro sicuri e qualitativamente migliori e la disponibilità di infrastrutture di ogni tipo – siano esse relative ai trasporti, alla società, all'istruzione o alla ricerca, allo sviluppo e all'innovazione – sono state le ragioni principali del sostegno dei cittadini al processo d’integrazione europeo. La politica di coesione può garantire uno sviluppo coeso dell’UE grazie a obiettivi e strumenti specifici, atti a soddisfare le esigenze economiche e sociali del pubblico europeo. In parallelo, gli Stati membri devono fare direttamente i conti con gli effetti della globalizzazione. Questa relazione dal titolo “Il conseguimento di una vera coesione territoriale, sociale ed economica all’interno dell’UE – una condizione sine qua non per la competitività globale?” intende alimentare la discussione tra i deputati del Parlamento europeo in merito all’interdipendenza e alla complementarietà dei provvedimenti adottati a livello comunitario e nazionale al fine di realizzare gli obiettivi delle politiche UE, tra cui figura la competitività economica globale. La relazione tenta di fornire un quadro di riferimento in cui viene enfatizzato il ruolo della politica di coesione e il suo contributo verso una maggiore competitività globale dell’UE. Plaudo alla relazione e alla relativa discussione.</p>
    </intervention>
    <intervention id="2-392" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione verte innanzi tutto sulla competitività regionale, la concorrenza europea e una maggiore produttività. In questo senso, essa si colloca in pieno entro la strategia Europa 2020. Ne consegue che l’unico riferimento interessante, quello relativo a “servizi pubblici di qualità per tutti i cittadini europei, indipendentemente dal luogo di residenza e di lavoro” perde qualsiasi efficacia. Il mio voto è stato negativo.</p>
    </intervention>
    <intervention id="2-756" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">È stato grazie a una politica di coesione forte che l’Unione è riuscita a ridurre le disparità tra le diverse regioni europee. Resta fondamentale mantenere un coordinamento tra tutti i livelli di governo al fine di conseguire gli obiettivi che l’UE si pone in termini di sviluppo e coesione economica, sociale e territoriale. Il sostegno alla ricerca, all’innovazione e all’istruzione è un mezzo essenziale per garantire opportunità di occupazione a tutti. Tutti devono contribuire a incrementare la competitività economica sul mercato globale.</p>
    </intervention>
    <intervention id="2-755" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ho votato a favore della relazione perché sostengo la coesione, se non altro per vedere tutti i corrotti lettoni chiusi dietro alle sbarre e non più in grado di interferire con un’attuazione adeguata dei Fondi strutturali UE. Per questo dobbiamo realizzare la coesione anche al livello del pubblico ministero, della polizia e della giustizia, in Lettonia e nel restante territorio dell’Unione europea. Questi miliardi di euro saranno così utilizzati secondo la loro destinazione, entro i termini previsti e nell’interesse dei cittadini anziché a vantaggio di singoli funzionari pubblici o schieramenti politici. Sono favorevole alla coesione.</p>
    </intervention>
    <intervention id="2-393" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La politica di coesione è un tema centrale per l’UE che vuole garantire un equilibrio tra le regioni più ricche e quelle più povere e a porre rimedio alle conseguenze di uno sviluppo economico eterogeneo. Allo scopo occorre garantire anche il raggiungimento di un tenore di vita comune. Proprio in questo mondo globalizzato dovremmo enfatizzare maggiormente la competitività delle regioni. Voto contro la relazione perché essa non indica in quale misura le regioni dei singoli paesi dispongano effettivamente del know-how necessario.</p>
    </intervention>
    <intervention id="2-754" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, la relazione riguardante la coesione territoriale, sociale ed economica, tenta di fornire, a mio parere, un quadro completo che sottolinei il ruolo integratore della politica di coesione e il suo contributo all'incremento della competitività globale dell'UE. Il mio voto favorevole a riguardo intende stimolare il dibattito in Europa sulla natura interdipendente e complementare delle misure adottate a livello europeo e nazionale per raggiungere gli obiettivi delle politiche dell'UE, tra cui quello di aumentare la competitività economica globale. Il miglioramento della qualità della vita attraverso la creazione di posti di lavoro migliori e sicuri è uno dei motivi principali del sostegno dei cittadini al processo di integrazione europea. la territorialità va difesa e sviluppata attraverso un'azione sociale che miri alla completa integrazione dei cittadini anche a livello economico. Attualmente, la politica di coesione può garantire uno sviluppo coeso attraverso obiettivi e strumenti specifici che soddisfino le esigenze economiche e sociali dei cittadini.</p>
    </intervention>
    <intervention id="2-753" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Questa relazione d’iniziativa propria che ho sostenuto con il mio voto è il seguito di una lunga e difficile discussione su un argomento assai sensibile per la Grecia. È vero che i progressi conseguiti sinora nella coesione politica hanno contribuito a ridurre le disparità tra le regioni. Ma le condizioni economiche sono mutate e la politica di coesione deve adeguarsi di conseguenza. Quale principale strumento di solidarietà tra le aree più povere e quelle più ricche dell’UE, il nuovo ruolo della politica di coesione dovrebbe essere quello di impedire la creazione di nuove sacche economiche di nouveau pauvres all’interno della struttura comunitaria. Dinanzi a noi si pone una sfida molto chiara e precisa.</p>
      <p sl="el">La Grecia deve prestare attenzione a due punti in particolare. Il primo riguarda le regioni Obiettivo 1 della politica di coesione e la necessità di rafforzare seriamente la convergenza in termini di prodotto nazionale lordo. Il secondo riguarda le regioni in fase di eliminazione, come l’Attica, che devono essere prese in esame singolarmente sulla scorta dei dati economici più recenti, giacché la crisi economica potrebbe avere invertito i dati degli anni precendenti.</p>
    </intervention>
    <intervention id="2-752" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La presente relazione è stata predisposta su iniziativa del gruppo PPE nell’ambito della discussione sul futuro della politica di coesione e regionale. Il rafforzamento della coesione territoriale, sociale ed economica dell’Unione europea è una delle direzioni da seguire per contribuire alla competitività globale.</p>
      <p sl="pt">Concordo appieno con gli obiettivi di fondo della relazione che attribuisce alla politica di coesione il compito di ridurre le disparità economiche, sociali e territoriali, creare nuovi posti di lavoro, sviluppare e potenziare le infrastrutture. La coesione territoriale e sociale deve porsi quale fondamento della nuova politica che aspira a garantire una crescita sostenibile e un aumento della competitività su scala globale.</p>
    </intervention>
    <intervention id="2-751" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Signor Presidente, onorevoli colleghi, mi congratulo con il relatore Petru Constantin Luhan per l'ottimo lavoro svolto e concordo con lui sulla necessità di miglioramento della qualità della vita attraverso la creazione di posti di lavoro sicuri e qualitativamente migliori e la garanzia di accesso a infrastrutture di ogni tipo – siano esse relative ai trasporti, alla società, all'istruzione o alla ricerca, allo sviluppo e all'innovazione – sono state le ragioni principali del sostegno dei cittadini al processo di integrazione europea.</p>
      <p sl="it">Concordo pienamente con l'idea che la politica di coesione sia la politica chiave dell'UE per consentire alle regioni di affrontare tali sfide nel miglior modo possibile e, pertanto, contribuire ad accrescere la competitività economica globale dell'UE tramite, la garanzia di un tenore di vita comune per tutti i cittadini dell'UE, e il sostegno allo sviluppo, sfruttando le specificità locali e regionali e generando così valore aggiunto e produttività economica.</p>
    </intervention>
    <intervention id="2-750" speaker_id="photo_generic" name="Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Noi sosteniamo la politica comune di coesione e crediamo che sia importante per l’integrazione europea. In un’epoca segnata da gravi tensioni all’interno dell’UE, è importante rimanere uniti. Nondimeno, crediamo che la politica regionale debba rimanere essenzialmente di competenza delle regioni e degli Stati membri. Il sostegno UE dovrebbe concentrarsi sulle regioni più povere e sui diversi programmi di cooperazione territoriale.</p>
    </intervention>
    <intervention id="2-394" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La relazione pone l’accento sui risultati conseguiti tramite la politica di coesione che è fondamentale per la riuscita della strategia UE 2020 in quanto strumento atto ad appianare le disparità tra le regioni. Nel periodo 2007-2013 sono stati destinati quasi 86 miliardi di euro alla ricerca e all’innovazione. Nel prossimo periodo di programmazione sarà necessario promuovere e applicare modelli efficaci nel triangolo della conoscenza al fine di garantire la crescita sostenibile dei programmi quadro strategici regionali per la ricerca e l’innovazione.</p>
      <p sl="ro">Il relatore invita la Commissione europea a presentare proposte concrete per la definizione e la conseguente attuazione dell'obiettivo della coesione territoriale, sottolineando l’importanza del principio di decentramento fino al livello dell’autorità locale, secondo un approccio bottom-up , al fine di migliorare l’assorbimento dei fondi, giacché si considera controproducente il fatto che le regioni amministrino in media solamente il 30,5 per cento del bilancio complessivo destinato alla politica di coesione, mentre la quota rimanente è gestita dai governi centrali.</p>
      <p sl="ro">In futuro si dovrà rafforzare considerevolmente il principio del partenariato. La relazione raccomanda agli Stati membri e alla Commissione di sostenere meglio i grandi progetti che includono due o più programmi operativi e hanno un notevole impatto a livello europeo, al fine di generare valore aggiunto, creare posti di lavoro di qualità e assicurare lo sviluppo sostenibile delle regioni.</p>
    </intervention>
    <intervention id="2-749" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La politica di coesione dell’Unione europea è cruciale per consentire alle regioni di affrontare le sfide del nuovo contesto internazionale. Appoggiare lo sviluppo rafforzando le specificità locali e regionali o garantire l’avvicinamento nei tenori di vita dei cittadini dell’Unione significa consolidare il progetto europeo. In questo contesto, è opportuno di avvalersi di politiche e strumenti di dimensione regionale allo scopo di rafforzare il sostegno per la ricerca, lo sviluppo e l’innovazione, nonché lo sviluppo dell’istruzione e delle competenze necessarie ai cittadini per ottenere un mercato del lavoro inclusivo.</p>
    </intervention>
    <intervention id="2-395" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, si é votato oggi in Plenaria la relazione d'iniziativa che mette in evidenza il ruolo che la politica di coesione svolge nel ridurre le disparità economiche, sociali e territoriali, creando nuova occupazione, aumentando la crescita, costruendo infrastrutture, garantendo lo sviluppo coeso dell'UE attraverso i suoi obiettivi e strumenti specifici, soddisfacendo pertanto le esigenze economiche e sociali dei cittadini europei.</p>
      <p sl="it">La politica di coesione è stata tra le prime politiche ad adottare la sua dimensione regionale, rappresentando il suo valore aggiunto e contribuendo a garantirne l'efficacia e la sostenibilità. Il modo in cui ciascuno Stato membro sfrutta le opportunità offerte dall'appartenenza al mercato unico europeo dipende dalla sua maturità e dal suo livello di sviluppo, fattori che variano da paese a paese. Ne consegue che a ogni Stato membro spetta la responsabilità di indicare le misure più efficaci per permettere alla sua economia di funzionare all'interno del sistema globale. La relazione propone nuove indicazioni per la futura architettura della politica, per rinforzare le sue performance, per assicurare una crescita sostenibile forte ed una maggiore competitività su scala globale.</p>
    </intervention>
    <intervention id="2-396" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Durante l’intera fase di elaborazione della relazione, il nostro gruppo ha espresso in più occasioni un disaccordo di fondo con l’impostazione suggerita dal relatore. In fase di voto non abbiamo potuto che esprimere un voto negativo.</p>
    </intervention>
    <intervention id="2-748" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Negli ultimi anni, la dotazione del Fondo di coesione e dei Fondi strutturali ha favorito lo sviluppo dinamico di diverse città e di un numero considerevole di aree rurali. La politica di coesione è una prova tangibile per i cittadini UE dell’effetto positivo che le iniziative prese a livello comunitario possono avere sulle comunità locali e sulle regioni. Con lentezza stiamo uscendo da una crisi che ha acuito le disparità all’interno dell’UE. La politica di coesione si è dimostrata essere uno strumento flessibile, in grado di rispondere alle esigenze specifiche delle singole regioni e di ammortizzare almeno in parte gli effetti negativi della crisi. La coesione tra le regioni offre un valore aggiunto unico nel suo genere che ha ricadute positive sulla competitività economica dell’UE. Un maggiore allineamento nello sviluppo delle regioni, un tenore di vita uniforme e pari opportunità di accesso alle infrastrutture sono elementi che consentiranno all’UE di affrontare le sfide globali. L’Unione potrà concentrare gli investimenti nell’innovazione, nella ricerca e nello sviluppo.</p>
      <p sl="pl">Un’economia sostenibile, verde e basata sulla conoscenza ci renderà più competitivi, perché la competitività sarà rafforzata nella misura in cui la disoccupazione regionale è in declino e sosteniamo la creazione di una forza lavoro altamente qualificata e mobile, sia nelle aree urbane che in quelle rurali. Il sostegno alle piccole e medie imprese, che sono la maggiore fonte di occupazione per i cittadini UE, rimane un punto fondamentale. Occorre una politica di coesione forte, ovviamente dotata di risorse adeguate, pari almeno a quelle attuali, per realizzare obiettivi ambiziosi.</p>
    </intervention>
    <intervention id="2-747" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La coesione economica, sociale e territoriale è una condizione necessaria ma insufficiente a garantire la nostra competitività nel mondo. La politica di coesione europea mira a ridurre le disparità regionali, tenendo conto degli effetti delle sfide globali come il cambiamento climatico, l’evoluzione demografica, i problemi relativi all’energia e alla tutela della biodiversità, oltre alle nuove sfide poste dalla crisi economica e finanziaria. Sottoscrivo dunque il testo proposto dal relatore, mio collega nella commissione per lo sviluppo regionale, in cui si ribadisce il concetto che la coesione e la competitività non sono tra loro in contraddizione o incompatibili, bensì posseggono caratteristiche di complementarietà.</p>
      <p sl="pt">La competitività all’interno dell’Unione europea può essere incentivata da una crescita economica sostenibile e da una politica di coesione in grado di realizzare gli obiettivi sanciti nella strategia UE 2020 e di rispondere alle sfide sociali ed economiche. La dimensione regionale deve essere vieppiù valorizzata, sia tramite una maggiore partecipazione delle autorità regionali e locali, sia enfatizzando il ruolo svolto dalle aree urbane e rurali. Soltanto promuovendo la competitività regionale potremo consolidare la nostra posizione competitiva nel mondo.</p>
    </intervention>
    <intervention id="2-397" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione illustra come il Parlamento intende coordinare meglio i finanziamenti strutturali UE e quelli destinati all’innovazione con l’intento di ovviare alle disparità di sviluppo tra le regioni dell’UE e sostenere la competitività regionale. Sono favorevole a queste proposte e alla richiesta di una semplificazione delle procedure per l’ottenimento dei finanziamenti, in particolare nel caso delle PMI che dovremmo aiutare nel contesto economico attuale riducendo gli oneri amministrativi a loro carico. La relazione sottolinea inoltre in alcuni punti importanti il principio del decentramento e di un approccio bottom-up allo scopo di migliorare il partenariato con le autorità locali che sono spesso nella posizione più favorevole per recepire le esigenze dei cittadini in tutta l’UE e specialmente nel Galles.</p>
    </intervention>
    <intervention id="2-398" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">La discussione sulla coesione in questo Parlamento sembra una discussione sulla lista dei desideri. I nostri elettori e noi stessi saremmo felici di vivere in un’Europa dove tutti hanno successo, nessuno è povero e non c’è carenza di posti di lavoro. Questa relazione assomiglia piuttosto alla lettera scritta da un bambino a Babbo Natale. Il suo pregio indiscusso è di contenere praticamente tutto quello che vorremmo trovare sotto l’albero di Natale, se non quest’anno, forse nel 2020. Ma rimane un problema. Tutto questo costa denaro e come accade nelle famiglie con bambini piccoli, anche noi siamo costretti a scegliere le nostre priorità. Non posso evitare di pensare che questo sia il compito fondamentale del Parlamento europeo. La relazione presentata testimonia purtroppo che neanche in questo momento di crisi siamo capaci di svolgere meglio la nostra funzione.</p>
      <p sl="sk">Come sempre, abbiamo troppe priorità. Ma ogni famiglia dispone di un solo portafoglio e i regali devono essere acquistati con quello che resta dopo che tutti sono stati nutriti e vestiti e dopo che le bollette sono state tutte pagate. Il sostegno che invochiamo con magnanimità per questo o quello è costituito da denaro prelevato dalle tasche dei contribuenti, madri e padri che ogni mese stabiliscono quali sono le loro priorità e cosa invece può aspettare. Non dimentichiamolo.</p>
    </intervention>
  </section>
  <section id="creitem33" title="11. Correzioni e intenzioni di voto: vedasi processo verbale"/>
  <section id="creitem34" title="12. Approvazione del processo verbale della seduta precedente: vedasi processo verbale"/>
  <section id="creitem35" title="13. Ora delle interrogazioni al Presidente della Commissione">
    <intervention id="2-404" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca il Tempo delle interrogazioni al Presidente della Commissione. Mi pregio di dare il benvenuto al Presidente Barroso per la nostra Ora delle interrogazioni mensile. Siamo pronti ad accogliere le domande. Come di consueto, la regola prevede un minuto per la domanda, un minuto per la risposta e, per le eventuali domande supplementari da parte dei capigruppo, un’ulteriore domanda e risposta della durata di 30 secondi ciascuna.</p>
    </intervention>
    <intervention id="2-405" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">a nome del gruppo PPE. – A nome dell’onorevole Daul, presidente del nostro gruppo, desidero presentare un’interrogazione. Il gruppo PPE vorrebbe conoscere il suo parere sui tentativi in corso per riprendere i negoziati diretti al fine di risolvere la questione palestinese. Gli Stati Uniti hanno abbandonato l’idea di convincere Israele ad estendere la moratoria sulla costruzione di alloggi a Gerusalemme Est e in Cisgiordania, probabilmente perché non ottenevano alcun risultato.</p>
      <p sl="en">Quali sforzi devono essere intrapresi dall’UE in maniera autonoma o nell’ambito del Quartetto affinché siano ripresi i negoziati? Alla luce degli attuali sviluppi, come dobbiamo interpretare la disponibilità dichiarata più volte dall’UE di riconoscere uno Stato palestinese indipendente ove opportuno?</p>
      <p sl="en">Qual è la situazione umanitaria nella Striscia di Gaza dopo che nel giugno 2010 Israele ha deciso di allentare la chiusura delle frontiere e dopo gli sforzi per la liberazione di Gilad Shalit?</p>
    </intervention>
    <intervention id="2-406" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Come sapete, l’Unione europea è assolutamente favorevole alla ripresa di negoziati diretti. Ieri, il Consiglio “Affari Esteri” ha esplicitato la posizione dell’Unione europea ed espresso rammarico per la mancata accettazione da parte di Israele di un nuovo blocco degli insediamenti come richiesto dall’UE, dagli Stati Uniti e dal Quartetto.</p>
      <p sl="en">Aggiungerei che la situazione è deludente, perché la creazione dei presupposti per una soluzione a due Stati non solo non è nell’interesse dei palestinesi, della regione e della comunità internazionale, ma credo che risulti contraria anche agli interessi di Israele.</p>
      <p sl="en">Per quanto concerne i negoziati, il Consiglio “Affari Esteri” ha convenuto ieri di intensificare il coordinamento con il Quartetto e gli Stati Uniti. Il delegato speciale Senatore Mitchell incontrerà a breve l’Alto rappresentante Ashton per aggiornarla sulla situazione. L’Unione europea dispiegherà il proprio sostegno a favore del processo di pace e garantirà la sua piena presenza nella regione. Credo che il Quartetto possa uscire rinvigorito da un lavoro più coordinato tra l’Unione europea e gli USA.</p>
      <p sl="en">L’Alto rappresentante Ashton ha tenuto i contatti con i principali player della regione e questa settimana si terrà anche la riunione con la Lega araba. Dobbiamo dare ai negoziati una nuova chance, infondere nuova energia, perché questa fase di stallo non è una soluzione. Sono persuaso che la via di uscita sarà trovata insieme agli Stati Uniti.</p>
    </intervention>
    <intervention id="2-407" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">a nome del gruppo PPE. – Vorrei chiederle di nuovo quale sia la situazione umanitaria nella Striscia di Gaza a seguito della riapertura e cosa è accaduto al Caporale Gilad Shalit.</p>
    </intervention>
    <intervention id="2-408" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La situazione a Gaza è insostenibile. Urge rilanciare l’economia ma purtroppo non abbiamo osservato quella svolta politica radicale a Gaza che l’Unione europea chiede da diversi mesi.</p>
      <p sl="en">Lunedì scorso l’Unione europea ha deciso di mettere in atto un sistema tripartito per sostenere le esportazioni da Gaza, dando così seguito alla richiesta del Primo ministro Fayyad. Di recente ho ricevuto il Primo ministro Fayyad e discusso con lui dell’argomento. Gaza deve essere considerata un elemento molto importante nella creazione di uno Stato palestinese.</p>
    </intervention>
    <intervention id="2-409" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. Signor Presidente, Presidente Barroso, in vista della riunione del Consiglio europeo che si terrà giovedì e venerdì, vorrei porle le seguenti domande:</p>
      <p sl="de">Lei crede che l’introduzione di obbligazioni per l’area dell’euro, i cosiddetti Eurobond, potrà contribuire a stabilizzare l’euro?</p>
      <p sl="de">Oppure ritiene anche lei come il Cancelliere Merkel che gli Eurobond non siano necessari?</p>
      <p sl="de">Nel caso in cui il suo parere discordasse con quello del Cancelliere Merkel e fosse favorevole all’introduzione degli Eurobond, cosa intende fare giovedì prossimo in Consiglio?</p>
      <p sl="de">Vorrei inoltre sapere se lei è in contatto con il Presidente dell’Eurogruppo, il Primo ministro e ministro per le Finanze Juncker e se intende sostenerlo in qualità di Presidente della Commissione europea?</p>
      <p sl="de">Segue l’ultima domanda: nel caso in cui non si giungesse agli Eurobond, informerà prontamente il Parlamento di come la Commissione intende reagire dinanzi a una possibile decisione negativa?</p>
    </intervention>
    <intervention id="2-410" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Gli Eurobond sono un’idea allettante che la Commissione aveva in realtà accarezzato già nel 2008, come illustrato nel nostro documento “EMU@10” pubblicato in occasione del decennale dell’UEM. Nel frattempo abbiamo cercato comunque di fare fronte alla crisi con la creazione del FESF e dell’ESFS. Questi strumenti sono tutt’altro che completi e all’occorrenza possono essere perfezionati e adattati con maggiore prontezza rispetto a qualsiasi altra alternativa che pure può sembrare interessante. Al momento credo sia opportuno porsi una semplice domanda: la crisi può essere affrontata al meglio tramite strumenti basati sul consenso oppure aprendo l’ennesima discussione su cui non esiste un consenso? Come si può evincere dalla sua stessa domanda, non esiste in realtà un consenso sulle proposte avanzate di recente dal Primo ministro Juncker.</p>
      <p sl="en">Oggi, la risposta mi pare scontata. Dobbiamo concentrarci su quanto può riscuotere un consenso nell’area dell’euro, perché la mancanza di consenso si ripercuote negativamente sul modo in cui il mercato percepisce l’eurozona. Non vogliamo mettere definitivamente nel cassetto questa idea molto interessante degli Eurobond, tuttavia in questo momento è meglio concentrarci su interventi che possono essere rapidi e decisivi.</p>
    </intervention>
    <intervention id="2-411" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, Presidente Barroso, ha risposto con la diplomazia che la contraddistingue, ma questa volta non gliela lascio passare. Pongo dunque una domanda più circostanziata; il Primo ministro Juncker ha annunciato in veste di Presidente dell’Eurogruppo l’intenzione di prendere l’iniziativa al Consiglio europeo e di proporre l’introduzione degli Eurobond. Lei intende appoggiare l’iniziativa del ministro Juncker? Tenterà magari di persuadere il Cancelliere Merkel e il Primo ministro Sarkozy a piegarsi alla maggioranza dei paesi dell’eurozona, oppure, dinanzi al loro fermo diniego, dirà:«Va bene, se due dicono di no, rinunciamo all’idea?»</p>
    </intervention>
    <intervention id="2-412" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Sarò cristallino nella risposta. In questo momento non credo ci sia neppure la più remota possibilità di addivenire a un consenso sugli Eurobond.</p>
      <p sl="en">Diversi Stati membri hanno accolto con freddezza questa proposta. Secondo me è opportuno lavorare verso un consenso quanto più possibile ampio con gli strumenti a disposizione. In tutta onestà ho riconosciuto dinanzi a voi, e in particolare all’onorevole Schulz, che l’idea mi pare interessante e allettante. Infatti la Commissione stessa ha presentato diverse proposte in passato, all’epoca di uno dei miei illustri predecessori, ma in questo momento non sussistono le premesse per il raggiungimento di un accordo.</p>
    </intervention>
    <intervention id="2-413" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE . – La mia è una domanda specifica ma vorrei premettere, Presidente Barroso, che lei gode del diritto d’iniziativa con la Commissione. Lei stesso può presentare una proposta sugli Eurobond e questo è quanto il collega Schulz voleva. Orbene, abbiamo inteso che non si avvarrà di questa sua facoltà e per adesso questo costituisce un problema.</p>
      <p sl="en">La mia domanda specifica verte sul discarico per il 2009. In una dichiarazione di garanzia, il Direttore generale per la politica regionale afferma – cito – che per 38 dei 79 programmi, la Direzione generale non può prestare una garanzia fondata quanto alla legalità e alla regolarità delle transazioni sottostanti in relazione ai pagamenti delle spese dichiarate nel 2009. A questo punto sorge spontaneo chiedersi chi sia in grado di fornire una garanzia fondata. Nella dichiarazione viene affermato che nel caso degli altri 41 programmi sono state individuate in una fase preliminare alcune carenze significative, prima ancora che fosse effettuato qualsiasi pagamento nel 2009.</p>
      <p sl="en">Ipotizzando che lei si assuma la responsabilità politica di questa dichiarazione e di tutto quanto ne discende, vorrei domandarle: come intende comportarsi dinanzi agli Stati membri?</p>
    </intervention>
    <intervention id="2-414" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Rispondo alla sua prima osservazione, onorevole Verhofstadt, facendole presente che la Commissione si è già avvalsa del diritto d’iniziativa. Rammenterà che quando abbiamo introdotto questo meccanismo, insieme a Olli Rehn avevo prefigurato la possibilità di garanzie collettive che ricalcano più o meno gli Eurobond. Tuttavia tale proposta era stata respinta con fermezza dagli Stati membri.</p>
      <p sl="en">Certo, potremmo presentare formalmente altre proposte, ma in questa fase e in una situazione così sensibile non mi pare opportuno farlo. L’unico effetto sarebbe di scindere l’eurozona dall’Unione europea. La Commissione ha già messo sul tappeto delle proposte che sono state respinte. La realtà è questa.</p>
      <p sl="en">Per quanto concerne le prospettive finanziarie, mi sono già impegnato a presentare una proposta per un tipo specifico di Eurobond – gli Eurobond per progetti europei – e spero che essa andrà a buon fine, nonostante alcune capitali abbiano già manifestato un atteggiamento critico.</p>
      <p sl="en">Rispondendo alla sua domanda, posso dirle che secondo me dobbiamo pretendere di più dagli Stati membri. Come noto, fatta eccezione per quattro o cinque Stati membri, gli altri non hanno ancora rilasciato la dichiarazione di garanzia. Confermo quanto affermato dal nostro Direttore generale, così come da lei citato; talvolta la Commissione non dispone degli strumenti necessari per intervenire tempestivamente sugli Stati membri in relazione al modo in cui i finanziamenti dell’Unione europea vengono spesi a livello nazionale.</p>
    </intervention>
    <intervention id="2-415" speaker_id="96744" name="José BOVÉ" is_mep="True" mode="spoken" nationality="France" birth_date="11-06-1953" birth_place="Talence" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signor Presidente, Presidente Barroso, l’anno scorso mi aveva raccontato che il suo primo mandato era stato inquinato dalla questione degli OGM che lei voleva demandare di nuovo agli Stati.</p>
      <p sl="fr">Qualche giorno addietro è terminata la raccolta di 1 200 000 firme di cittadini europei per richiedere una perizia indipendente sugli OGM. Ancora qualche giorno prima, il Consiglio “Ambiente e agricoltura” aveva respinto a grande maggioranza la proposta del Commissario Dalli. I servizi giuridici del Consiglio e del Parlamento hanno espresso anch’essi un parere negativo. A ciò si aggiunge lo scandalo in seno all’EFSA con il caso Banati e gli interrogativi sollevati dal gruppo scientifico. L’EFSA stessa ha deciso di definire nuove linee guida per la valutazione.</p>
      <p sl="fr">Vorrei dunque sapere se lei intende sospendere nuove autorizzazioni o i rinnovi come per il MON810, fino a quando entreranno in vigore le nuove direttive promulgate dall’EFSA? È opportuno che le nuove valutazioni e i rinnovi delle autorizzazioni siano effettuate ai sensi delle nuove disposizioni.</p>
      <p sl="fr">Un’ultima domanda: è disposto ad avviare una nuova discussione affinché si possa avere una valutazione indipendente?</p>
    </intervention>
    <intervention id="2-416" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, per quanto concerne l’iniziativa, sapete che il nuovo regime non è ancora entrato in vigore. Certo, seguiamo con grande interesse tutte le iniziative presentate dai cittadini su questo argomento. Il Commissario competente ha ricevuto i promotori dell’iniziativa, anche se questa non è stata ancora formalmente approvata.</p>
      <p sl="fr">Alla questione in corso continueremo ad applicare la legislazione nella versione attuale. Non disponiamo di alternative migliori all’EFSA, un’agenzia indipendente creata per formulare pareri. Ovviamente siamo tenuti a rispettare i pareri di quest’agenzia che è indipendente e raccoglie i migliori esperti in questo ambito. Dunque continueremo a rispettare il diritto comunitario in materia. La Commissione non può decidere di sospendere l’applicazione del diritto comunitario.</p>
      <p sl="fr">Ho già dichiarato senza mezzi termini di non essere soddisfatto del regime degli OGM in Europa. Non ne sono soddisfatto perché a mio avviso manca di chiarezza. Ma è il regime che sono tenuto a osservare.</p>
    </intervention>
    <intervention id="2-417" speaker_id="96744" name="José BOVÉ" is_mep="True" mode="spoken" nationality="France" birth_date="11-06-1953" birth_place="Talence" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Grazie delle risposta. Per fortuna le nuove linee guida, assai più severe, sono già state pubblicate dall’EFSA. È disposto a convenire che tutte le nuove autorizzazioni accordate negli ultimi tempi e la questione del MON810 debbano essere riesaminate alla luce di queste nuove linee guida?</p>
      <p sl="fr">Non è possibile che vengano approvate oggi delle valutazioni effettuate ai sensi di normative superate. Per questo motivo le ho posto direttamente la domanda e le chiedo di riazzerare l’intera discussione su questo argomento anziché attendere fino al 2012. L’aggiornamento della direttiva 2001/18 è previsto per il 2012. Occorre portare avanti questo processo.</p>
    </intervention>
    <intervention id="2-418" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Come di prassi, prendiamo sempre in esame le proposte e i consigli di questa autorità indipendente, l’Agenzia europea per la sicurezza alimentare di Parma. Nel momento in cui ci proporrà delle nuove linee guida, non mancheremo di studiarle con la massima attenzione.</p>
      <p sl="fr">Non posso dire di più in questa fase. Il regime giuridico per l’approvazione degli OGM non è stato ancora modificato e sono tenuto ad attenermi ad esso fino a quando resterà valido. Nondimeno, saremo pronti a esaminare le nuove linee guida e ad analizzarle con la massima serietà.</p>
    </intervention>
    <intervention id="2-419" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo ECR . – Signor Presidente, Gazprom e il consorzio Nord Stream hanno cominciato a posare il gasdotto omonimo dal 9 aprile scorso. Non desidero soffermarmi sugli aspetti ambientali del progetto, peraltro già discussi in seno a quest’Aula. Piuttosto vorrei richiamare la vostra attenzione su un problema: le tubazioni del gasdotto mettono in grave difficoltà le imbarcazioni di grandi dimensioni dirette al porto polacco di Świnoujście. Tale porto è una preziose fonte di lavoro per tanti polacchi che vivono nella parte occidentale del paese, segnata da un tasso di disoccupazione in genere piuttosto elevato. La Polonia ha sollevato il problema nel corso di colloqui bilaterali, ma ho l’impressione che qui subentri anche una questione di concorrenza. Il porto di Rostock si trova nelle immediate vicinanze, subito oltre il confine tedesco. Auguro a tale porto di crescere rapidamente, ma vorrei che a tutti i porti europei fossero date le medesime opportunità, affinché possano competere alla pari; le soluzioni tecniche adottate da uno Stato membro non dovrebbero ostacolare lo sviluppo di un porto presso un altro Stato.</p>
    </intervention>
    <intervention id="2-420" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Mi ricordo che a un certo punto erano state espresse alcune preoccupazioni in merito alla limitata accessibilità ad alcuni porti polacchi che il progetto avrebbe causato. Ma stando alle informazioni della Commissione, l’autorità mineraria tedesca Stralsund aveva imposto al consorzio di Nord Stream, quale requisito per il rilascio dell’autorizzazione, la preparazione di un’analisi dei rischi aggiornata per una parte del gasdotto in territorio tedesco, giacché la parte polacca aveva presentato alcuni piani finalizzati all’adeguamento di entrambi i porti per lo scalo di navi con un pescaggio superiore. In base ai risultati dell’analisi, il gasdotto sarà posato sul fondo marino con una copertura di mezzo metro per una lunghezza di circa 20 chilometri.</p>
      <p sl="en">Inoltre, l’analisi del percorso previsto nella ZEE tedesca aveva indotto a scegliere una via alternativa per 12 chilometri. L’autorizzazione definitiva è stata rilascita dall’Ufficio federale per la nautica e l’idrografia lo scorso febbraio.</p>
      <p sl="en">Stando alle informazioni messe a disposizione dalle autorità tedesche e dal costruttore, entrambi tali provvedimenti sono stati presi al fine di garantire un accesso illimitato ai porti polacchi anche dopo la costruzione del gasdotto. Mi scuso per essere stato estremamente tecnico, ma queste sono le informazioni più precise di cui dispongo.</p>
    </intervention>
    <intervention id="2-421" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo ECR . – Presidente Barroso, in più occasioni ha dimostrato di trattare con giustizia gli Stati membri. Spero che in questa occasione, la Commissione europea darà prova della medesima equanimità nei confronti del mio paese. Desidero soltanto farle presente che, per sua stessa ammissione, i dati a sua disposizione sono stati presentati principalmente dalla parte tedesca. Inviterei la Commissione europea ad ascoltare anche il parere di esperti indipendenti su questo aspetto, sebbene ci tengo a ribadire la grande fiducia che ripongo nel suo atteggiamento imparziale dinanzi a tutti gli Stati membri.</p>
    </intervention>
    <intervention id="2-422" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La ringrazio per le sue osservazioni, onorevole Kamiński. In effetti, la Commissione sta seguendo con estrema attenzione la questione del Nord Stream. Ci rendiamo conto della sua importanza dal punto di vista ambientale e anche sotto altri aspetti, dunque la seguiremo con la massima attenzione.</p>
    </intervention>
    <intervention id="2-423" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, Presidente Barroso, nella risposta all’onorevole Schulz ha affermato che degli Eurobond non se ne farà nulla. Poco prima ci è stato comunicato che non se ne farà nulla della tassa sulle transazioni finanziarie e anche di altre proposte non se n’è fatto più nulla. Siamo al terzo anno di crisi finanziaria. A questo punto le chiedo se accetterebbe di potenziare il pacchetto di salvataggio per l’euro – che sarebbe un provvedimento supplementare – oppure se dobbiamo aspettarci che entro il fine settimana tutta un’altra serie di proposte sarà respinta per l’ennesima volta da lei e altri. Vorrei sapere quanto costano questi indugi che sappiamo essere alquanto cari?</p>
    </intervention>
    <intervention id="2-424" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Ai capi di Stato e di governo europei dobbiamo senz’altro dire che questa settimana, quando ci riuniremo – poiché anche il Presidente della Commissione siede tra i membri del Consiglio europeo – non ci rivolgeremo solo all’uno o all’altro, discutendo di talune politiche o dell’economia; ci rivolgeremo ai mercati.</p>
      <p sl="en">Questi sono temi davvero delicati, dove credo sia opportuno dimostrare una certa misura nelle dichiarazioni rilasciate.</p>
      <p sl="en">In nome dell’obbligo di trasparenza nei confronti di tutti voi, ho già risposto con la massima franchezza alla domanda posta dall’onorevole Schulz. Alcune proposte per gli Eurobond ci sono sembrate molto interessanti. Credo che questa proposta non debba essere scartata, ma è palese che non esista un consenso in questa fase. Non intendo insistere su qualcosa che ritengo essere un evidente motivo di discordia nel contesto attuale. Disponiamo ora di strumenti generalmente approvati con i quali possiamo lavorare per tentare di avviare un intervento coerente e incisivo in grado di proteggere l’eurozona e l’Unione europea.</p>
    </intervention>
    <intervention id="2-425" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, Presidente Barroso, una breve domanda supplementare: sono in discussione anche altri strumenti? Mi pare di non essere abbastanza informato in questo ambito. Occorre fare qualcosa e siamo senz’altro d’accordo sull’impiego degli strumenti a disposizione.</p>
    </intervention>
    <intervention id="2-426" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La discussione verte su diversi argomenti e svariati possibili strumenti alternativi. In occasione dell’ultimo Eurogruppo sono state prese in esame diverse opzioni e idee e la Commissione è in contatto con tutte le parti coinvolte.</p>
      <p sl="en">Il Commissario Rehn e io stesso abbiamo consultato gli Stati membri, oltre al Presidente della Banca centrale europea, al Direttore esecutivo del FMI e ad altre figure di rilievo in questo ambito, ma non ritengo saggio fare annunci importanti, come è talvolta accaduto in passato, se non sono seguiti da effetti concreti.</p>
      <p sl="en">La prossima volta dovremo procedere in maniera diametralmente opposta e offrire conclusioni concrete quando saremo pronti. La Commissione sta lavorando alacremente con tutti gli Stati membri e con le altre istituzioni al fine di presentare una risposta completa il prima possibile.</p>
    </intervention>
    <intervention id="2-427" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Presidente Barroso, il recente polverone di Wikileaks ha suscitato reazioni discordanti,; mentre alcuni lodano la trasparenza, altri pensano che queste rivelazioni rischiano di danneggiare la diplomazia internazionale. In ogni caso, sono rimasto particolarmente divertito dai riferimenti a di lei su Wikileaks in merito al suo viaggio in Russia, dove è stato ignorato ed escluso dai russi che la guardavano dall’alto in basso, considerandola poco più di un funzionario pubblico internazionale coperto di gloria.</p>
      <p sl="en">Presidente Barroso, si rammenti che ne abbiamo già parlato in passato. In più occasioni ho sottolineato che lei non è stato eletto direttamente dai cittadini e dunque non gode di alcuna legittimità effettiva. È forse questa mancanza di approvazione popolare a non consentirle di ottenere maggiore rispetto sulla scena mondiale e a suscitare nei cittadini europei un crescente disprezzo per lei e l’intera Commissione?</p>
    </intervention>
    <intervention id="2-428" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Farage, non mi sarei certo aspettato che avrebbe fatto causa comune con i russi, giacché è questo che lei sottintende, di essere d’accordo con loro! A dire il vero sono stato eletto da questo Parlamento, con un voto segreto, e credo dunque di meritarmi il rispetto di questo Parlamento e di tutti i deputati che lo compongono.</p>
      <a text="(Applausi)"/>
      <p sl="en">L’Unione europea di 27 democrazie ha un modo originale per eleggere il Presidente della Commissione proprio perché non siamo uno stato. Sono certo che lei non auspica affatto uno Stato europeo unificato. Siccome non siamo un unico paese, non abbiamo un Presidente dell’Unione europea eletto direttamente e infatti questa carica non esiste; abbiamo un Presidente della Commissione. Che le piaccia o meno – e a me piace senz’altro più che a lei – io sono stato eletto da questo Parlamento ed esiste anche un Presidente del Consiglio europeo che viene designato dai capi di Stato e di governo.</p>
      <p sl="en">Così siamo fatti e penso che questa sia una soluzione democratica per tenere conto della diversità dell’Unione europea. Auspicherei che almeno i deputati del Parlamento europeo rispettassero le istituzioni della nostra Unione europea, anche quando gli altri non lo fanno.</p>
    </intervention>
    <intervention id="2-429" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD. – Presidente Barroso, questa poi è stata un vero spasso! Vederla lì in piedi a vantarsi di essere stato eletto in segreto come se questo le conferisse una legittimità democratica è la cosa più bizzarra che mi sia mai capitata in vita mia.</p>
      <p sl="en">Il punto è che la Commissione ha la prerogativa esclusiva di proporre quella legislazione nociva per le economie europee, come vediamo oggi. Quali circostanze dovrebbero realizzarsi affinché a suo avviso i popoli europei possano indire un referendum per decidere in merito a queste questioni?</p>
      <a text="(Interiezioni dalla platea da parte di diversi deputati)"/>
    </intervention>
    <intervention id="2-430" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Colleghi, mi dispiace ma non diamo la parola ad altri. Vorremmo proseguire con i lavori.</p>
    </intervention>
    <intervention id="2-431" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">L’elezione in Parlamento è stata di tipo aperto. Tuttavia molti ritengono che le elezioni siano più libere se ogni elettore – o deputato del Parlamento – può esprimere il proprio voto in segreto. Nei sistemi totalitari il voto segreto non è in genere ammesso, proprio perché vengono limitate le libertà individuali. Questa precisazione riguarda la prima osservazione.</p>
      <p sl="en">In relazione ai referendum, il pensiero costituzionale e democratico lascia spazio ai referendum e alla democrazia rappresentativa. Per inciso, il Regno Unito è probabilmente il paese che ha dato il contributo più importante alla democrazia rappresentativa. Essa rappresenta un meccanismo decisionale perfettamente legittimo all’interno di una democrazia. I parlamenti, sia nazionali che quello europeo, rivestono un’importanza incommensurabile nella democrazia. Personalmente credo che alcune critiche mosse alla democrazia rappresentativa in toni tanto negativi non siano il prodotto di una mente davvero democratica.</p>
    </intervention>
    <intervention id="2-432" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">La bilancia commerciale cinese registra un attivo significativo negli scambi con l’UE. L’attivo dell’Europa sul versante dei servizi è troppo esiguo per compensare tale squilibrio. La Cina consegue questo surplus commerciale mantenendo artificialmente basso il valore della sua moneta, calmierando gli stipendi affinché i consumatori cinesi non possano acquistare prodotti importati e i prezzi all’esportazione risultino assai inferiori ai prezzi europei, e ignorando i diritti di brevetto internazionali, sicché le aziende cinesi possono approfittare delle attività di ricerca e sviluppo condotte da altri.</p>
      <p sl="en">La Cina sta accumulando rapidamente riserve in valuta straniera e controlla alcune risorse scarse a livello mondiale. I paesi europei sono diventate le vittime consenzienti di un concorrente mondiale inesorabile in grado di distruggere le nostri fonti di sostentamento. I paesi europei devono proteggere individualmente – questa sarebbe la mia preferenza – o collettivamente le nostre industrie.</p>
      <p sl="en">Perché la Commissione permette che le imprese e i lavoratori UE subiscano la concorrenza sleale della Cina?</p>
    </intervention>
    <intervention id="2-433" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Premetto innanzi tutto che avremo possibilità di riuscita di gran lunga maggiori se agiremo insieme anziché separatamente.</p>
      <p sl="en">Onestamente non mi pare che i singoli Stati membri abbiano un potere sufficiente a imporre qualsivoglia misura alla Cina. L’Unione europea nel suo insieme può negoziare con la Cina e questo è quanto stiamo facendo. Siamo favorevoli al libero scambio, come sapete, ma anche a un commercio equo. Per esempio, quando abbiamo avuto le prove di un’attività di dumping, abbiamo avviato una politica anti-dumping contro la Cina. Non è stato facile, perché alcuni Stati membri erano contrari, ma lo abbiamo fatto. Ogni volta che ci riuniamo con i rappresentanti cinesi discutiamo dei diritti di proprietà intellettuale e della necessità che la Cina si attenga ad alcuni principi di base, permettendoci così di mantenere aperti gli scambi. Il nostro programma è esattamente questo: sviluppare un dialogo positivo con la Cina e nel contempo restare fermi sui nostri interessi commerciali.</p>
      <p sl="en">Questa posizione è stata peraltro espressa alquanto chiaramente durante l’ultimo vertice.</p>
    </intervention>
    <intervention id="2-434" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Lei ha affermato di credere nel commercio equo, ma come alternativa non è neppure contemplata. Nei fatti, il commercio è sbilanciato a favore della Cina.</p>
      <p sl="en">Riuscirà la Commissione a convincere la Cina a smantellare gli aiuti, a lasciare che la moneta si rivaluti o a rispettare i diritti di proprietà internazionali che a quanto pare equivalgono all’incirca al 5 per cento del PIL cinese? In ultima analisi, non sarebbe necessario bloccare del tutto le importazioni di prodotti cinesi?</p>
    </intervention>
    <intervention id="2-435" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">È ovvio che la Commissione riuscirà nel suo intento se riceverà il sostegno incondizionato degli Stati membri. Stiamo lavorando e puntiamo sopra tutto sulla reciprocità. Il concetto stesso di reciprocità indica la nostra intenzione di tenere aperti i mercati, perché crediamo che ciò sia nel nostro interesse. L’Unione europea è senz’altro il massimo esportatore al mondo, ancora più della Cina, dunque è importante mantenere aperti i mercati. Nondimeno, pensiamo che i nostri partner debbano attenersi ad alcune regole.</p>
      <p sl="en">In materia di tassi di cambio, come sapete, l’Unione europea è stata la prima nel recente G20 a voler affrontare la questione con spirito costruttivo e cooperativo, perché riteniamo che anche questo punto debba essere collocato all’interno della discussione sugli squilibri più gravi dell’economia mondiale.</p>
    </intervention>
    <intervention id="2-436" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Passiamo ora alla seconda parte dell’Ora delle interrogazioni con la procedura catch the eye . L’argomento è Wikileaks e cibersicurezza.</p>
    </intervention>
    <intervention id="2-437" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, Presidente Barroso, non le chiederò di descrivere i problemi della diplomazia nordamericana, di enunciare vizi e virtù delle reti informatiche o di parlare della libertà d’informazione e delle vergognose incitazioni a condannare a morte Assange. Quello che voglio dire è che non abbiamo il diritto di ignorare le informazioni di dominio pubblico.</p>
      <p sl="pt">Ho chiesto ai presidenti della commissione per le libertà civili, la giustizia e gli affari interni e della sottocommissione per i diritti umani di rivedere l’indagine condotta da questo Parlamento nel 2007 in relazione alle attività della CIA americana in Europa, indagine che ho avuto l’onore di presiedere. In quella occasione ebbi modo di apprezzare immensamente la Commissione Barroso I per la collaborazione e l’aiuto, nonché per la sua trasparenza, al contrario del Consiglio che fece omissioni e mentì nei rapporti con il Parlamento. La domanda che le rivolgo è molto semplice: la Commissione Barroso è disposta una volta di più a collaborare in totale trasparenza con il Parlamento europeo?</p>
    </intervention>
    <intervention id="2-438" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">La Commissione europea che ho l’onore di presiedere collabora sempre nella più completa trasparenza con il Parlamento europeo e continuerà a farlo anche in futuro. Non nutro alcun dubbio in merito e la ringrazio per i suoi apprezzamenti alla Commissione che ho presieduto. Credo che sia importante osservare i più elevati standard e i principi della trasparenza e di una leale cooperazione istituzionale nei rapporti tra la Commissione e il Parlamento.</p>
    </intervention>
    <intervention id="2-439" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Volevo porre la stessa domanda. Gli europei sono computer-dipendenti oggigiorno e anche noi vogliamo esserlo, ma a condizione di sentirci tranquilli e sicuri nella rete. La Commissione deve avere tra le sue priorità quella di presentare proposte per la sicurezza di 500 milioni di europei. Come intende combinare sicurezza e protezione dei dati senza che l’una neutralizzi l’altra?</p>
    </intervention>
    <intervention id="2-440" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Alcune questioni rientrano nella sfera di competenza nazionale, ma negli ambiti di nostra responsabilità abbiamo proposto di recente alcuni miglioramenti. Relativamente alla legislazione sull’accesso ai documenti, ho presentato alcune proposte del Commissario Malmström che sono ora al vostro esame. Abbiamo presentato anche alcune proposte in tema di cibersicurezza perché, come lei ha giustamente detto, dipendiamo sempre più dall’informatica.</p>
      <p sl="en">È fondamentale che nello spazio digitale possiamo godere di libertà, certo a condizione che si tratti di una libertà responsabile, in grado di tutelare diritti importanti come quello alla protezione dei dati. La protezione dei dati è anche una questione attinente ai diritti fondamentali e crediamo che le proposte ponderate avanzate dalla Commissione trovino il giusto equilibrio tra la libertà su cui non possiamo transigere e un utilizzo responsabile dell’Internet.</p>
    </intervention>
    <intervention id="2-441" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Il Presidente della Commissione ha dato risposte esagerate su Wikileaks. Posso chiederle qualcosa che non è ancora trapelato in Wikileaks?</p>
      <p sl="en">Presidente, lei ha risposto alle domande in merito all’emissione di Eurobond per coprire le spese correnti dei governi. Comprendo e condivido alcune delle preoccupazioni espresse in merito a questo meccanismo. Tuttavia, lei non riconosce forse la capacità creditizia che risulta da una sana gestione dell’euro?</p>
      <p sl="en">Il Commissario Oettinger afferma di necessitare di 1 000 miliardi di euro da investire nelle infrastrutture per l’energia nei prossimi dieci anni, pari all’incirca a 100 miliardi di euro l’anno per affrontare la doppia sfida del cambiamento climatico e della sicurezza energetica. Considerato che questo impegno risulterebbe assai ambizioso rispetto alle possibilità della Banca europea per gli investimenti, perché non presenta qualche proposta per l’emissione di Eurobond destinati a finanziare gli investimenti infrastrutturali piuttosto che le spese correnti dei governi?</p>
    </intervention>
    <intervention id="2-442" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Onorevole Watson, non sono venuto qui per farle rivelazioni degne di Wikileaks! Già conosce la mia posizione sull’argomento. Nel mio discorso sullo stato dell’Unione ho detto che presenterò proposte per degli Eurobond che rappresenterano una sorta di obbligazioni destinate al finanziamento di progetti infrastrutturali. Tali titoli non servirebbero agli Stati membri per incrementare il debito o coprire gli eccessi di disavanzo – giacché abbiamo un problema di indebitamento eccessivo in Europa – quanto piuttosto per finanziare importanti progetti infrastrutturali anche con il sostegno della Banca europea per gli investimenti da lei menzionata a giusta ragione.</p>
      <p sl="en">Questa è una priorità sancita anche nella nostra prospettiva finanziaria. A giugno presenteremo alcune proposte concrete. Nel frattempo cerchiamo di costruire il consenso necessario, perché credo che questo sia uno dei modi per affrontare il problema attuale. I bilanci degli Stati membri sono ai limiti delle loro capacità ma ciononostante dobbiamo trovare i finanziamenti per alcuni progetti davvero europei.</p>
    </intervention>
    <intervention id="2-443" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Presidente Barroso, quello che mi preoccupa è il contenuto. Ho l’impressione che guardiamo la punta del dito al posto della luna o del nocciolo del problema. La grande questione dietro a Wikileaks riguarda il contenuto, la cui validità è stata dimostrata.</p>
      <p sl="es">Per anni lei e altri colleghi come il Ministro Moratinos hanno negato la maggior parte di queste notizie. Hanno negato che l’Europa fosse connivente dinanzi a talune pratiche illegali perpetrate dagli Stati Uniti.</p>
      <p sl="es">Adesso abbiamo la conferma che ciò è realmente avvenuto e rimaniamo in attesa di una risposta da parte di molti ministeri degli Esteri e in particolare da lei. Ritengo fondamentale che lei ci fornisca una spiegazione sui contenuti.</p>
      <p sl="es">A questo si aggiunge un’altra questione, ossia la campagna in corso contro Julian Assange. Il rischio che questa persona corre oggi mi pare importante e degno della nostra attenzione. Non possiamo dimenticare che egli ha finalmente messo la verità davanti agli occhi di tutti.</p>
      <p sl="es">Spero che lei lo capisca; in Parlamento speriamo tutti che lei ci dia delle spiegazioni, in questa sede o in una commissione che dovremo riattivare per poter finalmente conoscere con certezza la verità.</p>
    </intervention>
    <intervention id="2-444" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">Per quanto concerne il contenuto, tutte le notizie trapelate si riferiscono ad attività degli Stati membri e non della Commissione europea. Gli Stati membri devono fornire tutti i chiarimenti del caso e confido che lo faranno perché sono paesi democratici. So che presso alcuni Stati membri sono state già prese delle iniziative al fine di spiegare all’opinione pubblica talune operazioni di cui sono stati accusati.</p>
      <p sl="pt">Per quanto concerne il lavoro della Commissione, come ci ha appena ricordato l’onorevole Coelho, la Commissione ha fatto tutto il possibile per trasmettere la più grande quantità di informazioni al Parlamento e all’opinione pubblica. In relazione al signor Assange non ho alcun commento da fare. Le accuse contro di lui sono di tipo penale e sono state sollevate da uno Stato membro che è una democrazia, la Svezia; su di lui grava al momento un mandato di arresto europeo che le autorità giudiziarie britanniche stanno analizzando e la Commissione non ha ovviamente nulla da eccepire su questo. Una cosa è ovvia: qualsiasi imputato è considerato innocente fino a quando non ne viene dimostrata la colpevolezza.</p>
    </intervention>
    <intervention id="2-445" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, nello ciberspazio si è scatenata una vera e propria guerra. Stando alla stampa, negli ultimi giorni migliaia di hacker hanno sferrato attacchi alle società che tentano di togliere di mezzo Wikileaks o di metterlo in ginocchio finanziariamente interrompendo le donazioni.</p>
      <p sl="el">Società come MasterCard, Visa e PayPal sono state colpite da ciberattacchi di tipo DDOS; migliaia di computer hanno tentato di collegarsi contemporaneamente allo stesso sito, sovraccaricandolo e provocandone il blocco.</p>
      <p sl="el">Tutti noi ci rendiamo conto che ciò arreca disagio alle transazioni del pubblico in generale. La mia domanda è la seguente: a livello europeo riteniamo di avere una rete di sicurezza affidabile, in grado di proteggere le transazioni online dei cittadini se qualcosa di analogo dovesse accadere?</p>
    </intervention>
    <intervention id="2-446" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Temo che non siamo del tutto pronti a una simile eventualità e per questo la Commissione ha presentato di recente alcune proposte volte a contrastare questo tipo di ciberattacchi.</p>
      <p sl="en">L’iniziativa è stata presa dal Commissario Malmström e le proposte riguardano ora tutti i tipi di ciberattacchi. In merito agli attacchi da lei menzionati, vorrei precisare che il Dipartimento di Stato degli USA nega di avere impartito indicazioni specifiche a PayPal, Visa o MasterCard, pertanto non ho alcuna osservazione da fare sulle decisioni prese da queste società di sostenere o meno WikiLeaks. La Commissione è contraria a qualsiasi ciberattacco sferrato da una parte contro l’altra in questa faccenda controversa.</p>
    </intervention>
    <intervention id="2-447" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, la pubblicazione della corrispondenza riservata della diplomazia americana da parte di Wikileaks e di prestigiose testate internazionali è stata possibile a causa di una colossale falla nel sistema di sicurezza americano, dovuta all’eccessiva espansione del circuito di distribuzione delle informazioni del Dipartimento di Stato e del Dipartimento della Difesa.</p>
      <p sl="pt">Quali conseguenze pensa che questa falla possa avere nelle relazioni transatlantiche, segnatamente a livello di condivisione delle informazioni diplomatiche e di intelligence ? Quali lezioni si possono trarre per il rafforzamento della sicurezza delle reti di comunicazione intereuropee e il funzionamento del Servizio europeo per l’azione esterna, compresa la rete Correspondence Européenne e la protezione dai ciberattacchi?</p>
    </intervention>
    <intervention id="2-448" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="pt">A titolo di osservazione preliminare, posso dire che quanto è accaduto agli Stati Uniti avrebbe potuto verificarsi praticamente in qualsiasi sistema di sicurezza. Nessun sistema è completamente immune alla possibilità che una persona infranga la legge.</p>
      <p sl="pt">Certo, è vero che nel sistema americano, stando alle informazioni ricevute, centinaia di migliaia di persone possono accedere a informazioni estremamente riservate ed è parimenti vero che nei sistemi fondati sulla libertà, compresi quelli europei, è impossibile garantire una sicurezza totale. Per questo motivo siamo determinati a lavorare insieme ai nostri partner e amici nordamericani al fine di rafforzare la sicurezza, ma sempre nel rispetto delle libertà fondamentali. Come ho detto poc’anzi, è importante trovare il giusto equilibrio tra queste due precauzioni.</p>
      <p sl="pt">Talvolta accade che si renda necessario scambiare alcune informazioni molto sensibili, di solito quando si verificano atti terroristici. Ma dovremmo sempre attenerci ai principi prudenziali e, più in generale, osservare il principio del giusto equilibrio.</p>
    </intervention>
    <intervention id="2-449" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, come dimostrano le dichiarazioni degli esponenti di governi di numerosi Stati, la straordinaria solerzia investigativa utilizzata nei confronti di Assange è palesemente orientata a punire lui e Wikileaks per aver raccontato al mondo alcuni segreti inconfessabili, come la preoccupazione del Segretario di Stato americano Clinton, che ha chiesto alle ambasciate americane a Roma e a Mosca notizie circa eventuali investimenti personali di Berlusconi e Putin che possano condizionare le politiche estere o economiche dei rispettivi paesi. Berlusconi viene definito portavoce di Putin in Europa.</p>
      <p sl="it">Risulta evidente che è in atto una punizione e un accanimento senza precedenti nei confronti di un uomo e di un'organizzazione, che hanno avuto come unica colpa quella di svelare alla popolazione mondiale alcune zone d'ombra scomode per chi governa. Per questo abbiamo il dovere di tutelare la libertà di Wikileaks e garantire un giusto trattamento per Assange, che paghi per le sue colpe, se accertate, in un giusto processo.</p>
      <p sl="it">Chiedo pertanto alla Commissione la sua posizione sulla vicenda Wikileaks e inoltre come intende vigilare affinché questa storia non sia strumentale a un giro di vite sulla libertà d'informazione e a porre paletti per Internet , che si dimostra ancora una volta una strumento di eccezionale potenza democratica e per questo va tutelato.</p>
    </intervention>
    <intervention id="2-450" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Come ho appena detto, non posso esprimermi in merito a casi specifici o determinati capi d’accusa.</p>
      <p sl="en">Nel caso di Assange, la denuncia è partita dal tribunale svedese e il caso è ora esaminato da un tribunale britannico. Sia la Svezia che il Regno Unito rispettano lo Stato di diritto. Dobbiamo pemettere che la legge faccia il suo normale corso. Non posso e non devo fare alcun commento proprio perché ho il massimo rispetto per la presunzione d’innocenza e i diritti personali di ciascuno. Mi esimo dunque da qualsiasi dichiarazione in merito.</p>
      <p sl="en">Per quanto concerne le sue altre osservazioni su alcuni contenuti di Wikileaks, non credo mi competa di commentare in alcun modo. Le parole ivi contenute sono attribuite a diplomatici statunitensi e sono loro a doverne rispondere. Non spetta a me esprimere un giudizio. Posso soltanto illustrarvi la nostra posizione, che non collima con quella degli Stati Uniti. La nostra posizione, quella europea, è alquanto chiara in relazione alla questione da lei sollevata. Non abbiamo da commentare su simili fughe di notizie, sia che provengano da Wikileaks che da altre fonti.</p>
    </intervention>
    <intervention id="2-451" speaker_id="96907" name="Takis HADJIGEORGIOU" is_mep="True" mode="spoken" nationality="Cyprus" birth_date="11-12-1956" birth_place="Pafos" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, penso che non abbiamo centrato il punto della questione. Almeno così mi pare, a giudicare dalle sue risposte. Innanzi tutto sono assolutamente allibito – e vorrei sapere se lo è pure lei – dall’incredibile silenzio delle istituzioni comunitarie dinanzi a questa soppressione della libertà di parola. Purtroppo non ci sono più difensori della libertà di parola in quest’Aula. Sono scomparsi.</p>
      <p sl="el">La mia domanda è la seguente: crede che questo caso venga strumentalizzato per bloccare il trasferimento agevole di dati? Quando si tratta di difendere il diritto dei cinesi e dei cubani di accedere all’Internet, siamo tutti pronti, giustamente, a battere il pugno sul tavolo. Ma cosa possiamo o dobbiamo fare adesso che ci viene tolto questo diritto? Cosa può e deve fare la Commissione?</p>
      <p sl="el">La mia domanda è molto precisa: cosa farete per garantire che i cittadini europei possano avere accesso al sito web di Wikileaks?</p>
    </intervention>
    <intervention id="2-452" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La questione di fondo che stiamo trattando è la libertà di espressione e la nozione che tale libertà, in tutte le sue forme, oltre a essere un diritto umano fondamentale, è anche il pilastro portante di qualsiasi società democratica. Su questo non si può transigere.</p>
      <p sl="en">Nel contempo è parimenti evidente che talune informazioni private, commerciali o legali sono, per loro stessa natura, sensibili e non devono diventare di pubblico dominio. Anche la protezione dei dati è un principio sancito nei diritti umani fondamentali. Tutti gli Stati membri hanno promulgato leggi sulla protezione dei dati e delle informazioni sensibili a tutela del pubblico e questa è la nostra posizione in materia di libertà di espressione e protezione dei dati.</p>
      <p sl="en">Per quanto concerne le accuse a un uomo in particolare, io non sono un tribunale. Inoltre alla Commissione non compete esprimere giudizi su accuse specifiche contro singoli individui perché essa non è e non diventerà mai un tribunale, dunque non fa supposizioni in merito alla colpevolezza di una specifica persona.</p>
    </intervention>
    <intervention id="2-453" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Il nuovo sistema della NATO invita al coordinamento di tutte le risorse nazionali di ciberdifesa al fine di porre tutti gli organismi della NATO sotto una forma centralizzata di protezione dai ciberattacchi. Come interviene la Commissione europea al fine di coordinare meglio le nostre difese nazionali che si pongono su livelli diversi e migliorare la cooperazione con la NATO? Per esempio, l’Alto rappresentante Ashton si occuperà di alcune questioni attinenti alla sicurezza cibernetica che sono attualmente incluse nelle politiche di difesa? Occorre più ricerca comune nell’UE per mettere a punto una risposta europea completa alle sfide cibernetiche?</p>
    </intervention>
    <intervention id="2-454" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="unknown">Questo aspetto non compete alla Commissione, bensì all’Alto rappresentante Ashton che si sta occupando di orchestrare un’iniziativa insieme ai nostri principali interlocutori. Durante l’ultimo vertice con il Presidente Obama abbiamo discusso anche della nostra cooperazione in materia di cibersicurezza.</p>
      <p sl="unknown">Questo argomento è importante per la NATO ma anche per i nostri rapporti bilaterali con gli Stati Uniti e ci stiamo lavorando. Crediamo che sussistano minacce gravi alla cibersicurezza. Ci sono Stati membri, incluso probabilmente anche il suo, che hanno già subito alcuni ciberattacchi. Questo è un motivo serio di preoccupazione che dobbiamo affrontare a livello europeo, sebbene gli Stati membri mantengano alcune competenze in questo ambito. L’Alto rappresentate sta cercando di definire un’impostazione coerente per affrontare i problemi di cibersicurezza e io sostengo appieno i suoi sforzi.</p>
    </intervention>
    <intervention id="2-455" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Questo caso particolare ha riscosso grande attenzione presso il pubblico europeo. Le persone sono in particolare preoccupate per quello che potrebbe accadere in futuro al diritto alla cibersicurezza nell’UE. Non credo che siano in molti a preoccuparsi per la singola persona coinvolta. I loro timori riguardano piuttosto le ricadute che questo caso avrà su tutta l’Europa. A mio avviso è importante che l’UE disponga di una normativa per disciplinare questo aspetto.</p>
      <p sl="en">Invito la Commissione a coinvolgere nella discussione quanti più interlocutori possibili, non solo a livello statale ma anche a tutti gli altri livelli di autorità nell’UE, giacché la cibersicurezza è un argomento importante anche per i poteri locali e regionali, ad esempio.</p>
    </intervention>
    <intervention id="2-456" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Condivido appieno i timori da lei espressi. Questa è esattamente la procedura che stiamo seguendo.</p>
      <p sl="en">Non troppo tempo addietro, nel 2007 e nel 2008, abbiamo assistito in Europa ad alcuni ciberattacchi contro organizzazioni pubbliche e private dell’Estonia e della Lituania. Ogni giorno vengono sferrati migliaia di attacchi cibernetici contro le istituzioni dell’Unione europea e altre autorità pubbliche.</p>
      <p sl="en">La Commissione ha reagito di recente a questa situazione allarmante proponendo lo scorso 30 settembre un progetto di direttiva sugli attacchi contro i sistemi informatici che abroga la precedente decisione quadro del 2005. Nel complesso, la direttiva intende contrastare gli attacchi su larga scala che partono e/o arrivano nell’Unione europea.</p>
      <p sl="en">Siamo molto attenti a questo problema e crediamo che il progetto di direttiva offra una proposta valida. La direttiva penalizza chi utilizza strumenti come i botnet per agire illegalmente e inasprisce le sanzioni per i responsabili di simili reati. Inoltre viene introdotto l’obbligo per gli Stati membri di rispondere entro otto ore alle richieste urgenti di soggetti pubblici e privati tramite una rete di punti di contatto attiva 24 ore su 24 e sette giorni su sette, oltre a un obbligo di monitoraggio a livello statale al fine di agevolare la raccolta e la distribuzione dei dati relativi ai ciberattacchi, al numero di procedimenti penali e alle denunce.</p>
    </intervention>
    <intervention id="2-457" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, le risposte sul caso "Assange" e sulla sua situazione di carcerato a causa delle sue idee di libertà ricordano quelle di Ponzio Pilato.</p>
      <p sl="it">Tre sono i punti su cui riflettere:</p>
      <p sl="it">1. esiste un fumus persecutionis perché le accuse sono molto deboli; 2. gli Stati Uniti fanno pressione su un paese europeo per l'estradizione, pur non avendo ancora messo a fuoco i presupposti giuridici per questa richiesta; 3. vengono chiusi i conti bancari dalle banche europee per cui, in Europa, un cittadino è impossibilitato a ricevere eventuali sostegni finanziari dai suoi sostenitori.</p>
      <p sl="it">Per di più, l'opinione pubblica europea – come affermato da tutte le statistiche – è favorevole a questi principi di libertà, vuole la libertà su Internet , è a favore della libertà, nonostante i dubbi e i problemi sorti in seguito a questa iniziativa, che personalmente non condivido totalmente.</p>
      <p sl="it">Desideriamo però sapere dal Presidente Barroso quali sono i limiti e qual è il fondamento vero, effettivo, della difesa dei diritti umani e di libertà di espressione. Siamo di fronte a una Guantanamo virtuale? Siamo di fronte al pericolo di una censura orwelliana totalitaria su Internet ? Questo è il pericolo e a questo occorre dare delle risposte.</p>
      <p sl="it">Occorre inoltre controllare le condizioni di carcerazione di Assange perché in Italia neppure i mafiosi vengono tenuti in totale isolamento.</p>
    </intervention>
    <intervention id="2-458" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Posso darle alcune informazioni sui risvolti giuridici di questo procedimento senza pregiudizio di sorta giacché, ovviamente, non sono un tribunale e non posso pronunciarmi in merito al caso.</p>
      <p sl="en">Il signor Assange è stato arrestato dalle autorità britanniche sulla base di un mandato d’arresto europeo. Il pubblico ministero svedese aveva effettuato la notifica per Assange all’interno del sistema svedese, nel sistema d’informazione Schengen e tramite Interpol, sulla base della quale è stato successivamente emesso un mandato di arresto dell’Unione europea.</p>
      <p sl="en">Ai sensi dell’articolo 28 della decisione quadro relativa al mandato di arresto europeo, una persona consegnata a seguito di un mandato d’arresto europeo non può essere estradata in un paese terzo senza l’assenso dell’autorità competente dello Stato membro che ha consegnato il ricercato. Siccome Assange è stato arrestato nel Regno Unito, ciò significa in sostanza che l’autorità britannica preposta a decidere se consegnarlo o meno alla Svezia dovrebbe dare il proprio assenso anche nel caso in cui si volesse estradare Assange verso un paese terzo.</p>
      <p sl="en">Questa è la migliore spiegazione che posso fornirle per quanto concerne la procedura giudiziaria, ma non posso esprimere alcun giudizio in merito alla colpevolezza o meno della persona coinvolta.</p>
    </intervention>
    <intervention id="2-459" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Presidente Barroso, nel corso del tempo ha rilasciato diverse dichiarazioni, compresa quella odierna, relative all’osservanza dei diritti fondamentali e dello Stato di diritto da parte dell’UE e degli Stati membri. Tuttavia l’indagine eccellente presieduta dall’onorevole Coelho di cui sono stata vicepresidente ha lasciato emergere prove indiziarie che rivelano come durante la guerra al terrorismo una dozzina di paesi UE ed europei sono stati conniventi dinanzi a violazioni come per esempio scomparizioni e torture. Onestamente mi è sembrato che la sua risposta all’onorevole Coelho fosse piuttosto evasiva.</p>
      <p sl="en">Eravamo giunti alla conclusione che la Commissione e il Consiglio non avessero ottemperato all’articolo 6 del trattato e li avevamo invitati ad accertare la verità di quanto era accaduto e intervenire ove appropriato ai sensi dell’articolo 7, ovvero comminando sanzioni per violazioni dei diritti umani. Devo dire che non è stato dato seguito al nostro invito. A questo punto è facile accusare l’UE d’ipocrisia. Cosa intende fare per garantire una piena assunzione di responsabilità politica e legale in relazione alla collusione dinanzi a violazioni dei diritti umani perpetrate nel nome della cosiddetta guerra al terrorismo?</p>
    </intervention>
    <intervention id="2-460" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">La Commissione ha sempre rispettato i diritti fondamentali e respingo con forza qualsiasi illazione in merito al possibile coinvolgimento della Commissione in qualsiasi genere di violazione dei diritti fondamentali. Non è vero. La Commissione ha la coscienza perfettamente pulita e siamo pronti a lavorare insieme al Parlamento su questo aspetto in un clima di totale trasparenza.</p>
      <p sl="en">Di altre questioni devono rispondere gli Stati membri e fare il loro dovere. La Commissione non può sostituirsi agli Stati membri. Esiste un trattato, esistono competenze, obblighi e diritti ben definiti. La Commissione ha dato al Parlamento tutta la cooperazione richiesta – e nella massima trasparenza – su tutte le questioni da lei appena menzionate.</p>
    </intervention>
    <intervention id="2-461" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, possiamo dire semplificando che il sito di Wikileaks ha pubblicato informazioni riservate e questo è per forza di cose sempre assai spiacevole per le persone coinvolte. Si può osservare che fino ad ora non era stato avviato alcun procedimento contro Wikileaks. Nel frattempo si è però scatenata una vera e propria ciberguerra. Il server di Wikileaks è stato attaccato e in tutta risposta i fautori di Wikileaks hanno bombardato i server di Visa e MasterCard fino a farli capitolare.</p>
      <p sl="de">Signor Presidente, vorrei sapere se la Commissione intende intervenire contro queste guerre per delega. Lei ha menzionato le attività del Commissario Malmström. Avete stabilito una tempistica o abbiamo già idee concrete su cosa fare? La Commissione ha intenzione concretamente di procedere contro Wikileaks – e la pregherei di fornirmi una risposta chiara anziché scuse arricchite da dettagli e motivazioni dei tribunali – per intervenire ancora una volta come docile aiutante degli Stati Uniti sul tema sensibile del trasferimento dei dati?</p>
    </intervention>
    <intervention id="2-462" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Le assicuro che non abbiamo intenzione di avviare alcuna azione contro Wikileaks.</p>
      <p sl="en">Per quanto concerne le direttive proposte, esse saranno discusse con il Parlamento. Le proposte che abbiamo messo sul tappeto sono volte a migliorare la cibersicurezza.</p>
      <p sl="en">Le questioni che lei mi chiede di affrontare nel dettaglio sarebbero meglio chiarite, credo, tramite un briefing con un esperto. Mi dispiace di non riuscire a fornire risposte puntuali in un minuto, ma i miei servizi sono a sua completa disposizione, se lo desidera, per fornirle informazioni particolareggiate sulla nostra posizione dinanzi a questo argomento importante. In ogni caso, la questione non riguarda direttamente la Commissione. Quanto è accaduto ha riguardato gli Stati Uniti e ha avuto ricadute su tutta la comunità che usa l’Internet; il problema è molto grave e importante. Non intendo sottovalutarne la portata, ma ciascuno deve rendersi conto di quali siano le proprie competenze.</p>
      <p sl="en">Sono disposto a fornire un briefing strutturato sui provvedimenti tecnici che possiamo adottare a livello europeo a tutti i deputati interessati.</p>
    </intervention>
    <intervention id="2-463" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, vorrei porle una domanda sugli eventi recenti che riguardano gli attacchi da parte di hacker ai siti di Visa, MasterCard e PayPal con l’intento di sabotarne le transazioni e di provocare perdite finanziarie.</p>
      <p sl="ro">Quando si sono verificati questi ciberattacchi che hanno provocato problemi tecnici alquanto gravi, i dati riservati dei clienti erano comunque sicuri o vulnerabili? Questa è la mia prima domanda. Durante questi ciberattacchi sferrati per motivi ideologici o per intrattenimento fine a se stesso, sussiste pur sempre il rischio che gli hacker in cerca di profitti riescano a penetrare anche in queste banche di dati. Vorrei sapere se queste informazioni personali e finanziarie sono state intercettate, quali sono i metodi e le identità di questi hacker e se siete riusciti a mettere la situazione sotto controllo. Vorrei anche sapere se gli USA e le autorità internazionali si stanno occupando del problema.</p>
    </intervention>
    <intervention id="2-464" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Non ho informazioni dirette sui dati rubati e in quale misura gli hacker siano riusciti ad accedere a informazioni riservate o dati personali. Purtroppo non sono a conoscenza di queste informazioni perché non ho nulla a che fare con quel caso.</p>
      <p sl="en">Di certo questi attacchi hanno sollevato interrogativi importanti sulla sicurezza. Avevamo cominciato a lavorare su alcuni di questi problemi prima del caso Wikileaks e vi ho già parlato di alcune iniziative della Commissione. Sono certo che le medesime preoccupazioni sono condivise anche dall’altra parte dell’Atlantico e credo che dovremmo lavorare insieme al fine di migliorare la cibersicurezza, sempre nel rispetto delle libertà fondamentali – perché la libertà di espressione è un diritto sacro per noi dell’Unione europea – e nella consapevolezza che anche la protezione dei dati e la privacy sono diritti fondamentali.</p>
      <p sl="en">Dobbiamo ricercare il giusto equilibrio e a tal fine nelle nostre iniziative abbiamo tenuto conto di questi due principi che sono talvolta difficili da armonizzare ma nondimeno molto importanti.</p>
    </intervention>
    <intervention id="2-465" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, l’elenco comprendeva 21 nominativi ma solo 14 deputati hanno potuto prendere la parola. Sono desolato, ma il diritto di parola è stato assegnato in base all’ordine nell’elenco.</p>
      <p sl="unknown">Dichiaro conclusa l’Ora delle interrogazioni.</p>
    </intervention>
  </section>
  <section id="creitem36" title="14. Posizione del Parlamento sul nuovo progetto di bilancio 2011 quale modificato dal Consiglio (discussione)">
    <intervention id="2-468" speaker_id="4436" is_mep="True" mode="spoken" role="Presidente" name="Gianni PITTELLA" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="unknown">L'ordine del giorno reca la relazione di Sidonia Elżbieta Jędrzejewska e Helga Trüpel, a nome della commissione per i bilanci, sul progetto di bilancio generale dell'Unione europea per l'esercizio 2011, tutte le sezioni, quale modificato dal Consiglio (17635/2010 - C7-0411/2010 - 2010/2290(BUD)) (A7-0369/2010).</p>
    </intervention>
    <intervention id="2-469" speaker_id="96782" name="Sidonia MAZUR" is_mep="True" mode="spoken" role="relatore" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, dopo lunghi mesi di negoziati, discussioni e tensioni, finalmente riusciremo – mi auguro domani – ad adottare il bilancio dell’Unione europea per l’esercizio 2011 qui, in occasione della sessione plenaria del Parlamento europeo. Vorrei iniziare con una nota positiva, con quelle che a mio avviso sono le conquiste più interessanti ed efficaci del bilancio 2011, nonché di particolare rilevanza per i cittadini europei.</p>
      <p sl="pl">Innanzi tutto, sono estremamente lieta che sia stato possibile raggiungere un accordo in tempo, che i difficili negoziati con gli Stati membri e con la Commissione europea siano stati completati entro la fine del 2010 e che siamo riusciti ad evitare il rischio di un bilancio provvisorio per l’esercizio 2011, sebbene ognuna delle parti abbia, indubbiamente, accettato di scendere in una certa misura a compromessi. Vorrei richiamare la vostra attenzione su alcuni aspetti interessanti e rilevanti, relativi ai dettagli specifici del contenuto delle negoziazioni.</p>
      <p sl="pl">In primo luogo, desidero fare riferimento alla posizione comune che abbiamo definito e all’adozione unanime della proposta del Parlamento dell’ottobre 2010, riguardo le priorità del Parlamento europeo stesso in termini di obblighi di bilancio. Tutte le nostre proposte relative all’aumento dei fondi per linee di bilancio essenziali, quali quelle per i giovani, l’istruzione, la mobilità, l’innovazione i programmi di ricerca ed i programmi relativi alle questioni centrali in materia di affari internazionali, sono state accettate dal Consiglio e dalla Commissione e ne sono lieta. E’ inoltre opportuno evidenziare che il Parlamento ha assunto un atteggiamento molto realistico e disciplinato nella lettura di ottobre. Mi compiaccio che il Consiglio e gli Stati membri abbiano preso nota di questo comportamento disciplinato e abbia riconosciuto le priorità che abbiamo indicato e a cui facciamo riferimento da marzo.</p>
      <p sl="pl">In breve, sono lieta che questi tre punti – giovani, istruzione e mobilità – siano stati compresi e adeguatamente apprezzati dal Consiglio. Mi auguro che la Commissione si impegnerà al massimo per garantire che i fondi incrementati verranno utilizzati adeguatamente nel corso del 2011.</p>
      <p sl="pl">Sono lieta che i nostri stessi timori siano stati in larga parte compresi. Tuttavia, la soddisfazione per essere riusciti a raggiungere un’intesa è, per larga parte, oscurata da diversi elementi rilevanti. In prima istanza, durante i negoziati per il 2011 abbiamo constatato quanto sia difficile attuare nella pratica il trattato di Lisbona, quante aree restino ancora inesplorate e quanto impegno sarà necessario profondere, congiuntamente, per potere pervenire a delle soluzioni pratiche e concrete che siano frutto dei nuovi quadri all’interno dei quali operiamo. Si tratta di un processo lungi dal potersi definire concluso.</p>
      <p sl="pl">E’ purtroppo emerso chiaramente che gli Stati membri si dimostrano sempre meno solidali quando si trovano a contrastare delle crisi ed è proprio la solidarietà europea il primo valore ad andare perduto quando è necessario operare dei tagli ai bilanci nazionali. Mi rammarico vivamente che gli Stati membri siano improvvisamente diventati così miopi e che vogliano risparmiare, nello specifico, nel campo dell’integrazione europea. E’ una nota dolente e dovremo riaprire questo dibattito, dal momento che non lo si può considerare affatto concluso.</p>
      <p sl="pl">Vorrei inoltre porre al signor Wathelet due importanti domande su dei temi rispetto ai quali nutro ancora una certa perplessità. Vorrei sapere se il Consiglio intende adottare la dichiarazione comune – la proposta che abbiamo visionato, sebbene non abbia informazioni chiare circa il suo status – sul quadro finanziario pluriennale. Oltretutto, la Commissione europea, in linea con le aspettative del Parlamento, ha presentato una serie di dichiarazioni di una sola pagina volte a chiarire la lisbonizzazione, il valore aggiunto europeo e le risorse proprie. Desidero chiedere al signor Wathelet, che rappresenta il Consiglio in questo momento, se può illustrare la posizione del Consiglio su queste questioni.</p>
      <p sl="pl">Ancora una volta, vorrei ringraziare i colleghi deputati del Parlamento europeo per i loro contributi ed il Consiglio per l’approccio costruttivo e apprezzerei molto una risposta alle mie domande.</p>
    </intervention>
    <intervention id="2-470" speaker_id="28240" name="Helga TRÜPEL" is_mep="True" mode="spoken" role="relatore" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Signor Presidente, signor Wathelet, signor Commissario, onorevoli deputati, nella mia veste di relatrice per il bilancio del Parlamento posso indubbiamente descrivere questa parte del bilancio come un successo politico. La posizione del Parlamento in seguito alla votazione sul bilancio tenutasi ad ottobre è stata accettata quasi interamente dal Consiglio. Abbiamo scelto di assumere, nei confronti di questo bilancio, un atteggiamento di grande responsabilità e di impiegare un livello di ambizione proporzionato al trattato di Lisbona dimostrando, al contempo, la capacità di autolimitarci, poiché siamo consapevoli della difficile situazione in cui ci troviamo ma restiamo, cionondimeno, europei impegnati. Si tratta, d’altra parte, di un conflitto tra obiettivi diversi che ha caratterizzato i lavori sul bilancio del Parlamento, nonché sulla parte generale del bilancio. Le diversi istituzioni, in altre parole, il Parlamento stesso, ma anche istituzioni più piccole quali il Garante europeo della protezione dei dati, il Mediatore europeo e la Corte dei conti hanno ottenuto il personale di cui avevano disperatamente bisogno – non nella quantità originariamente richiesta, ma in numero tale da rispettarne le reali esigenze. Il bilancio del Parlamento – e ritengo sia un punto centrale – ha subito dei tagli pari a 25 milioni di euro rispetto a quanto originariamente richiesto dalla Presidenza. In altre parole, si tratta di un ulteriore segno evidente di autolimitazione e autocontenimento, ma non di abnegazione.</p>
      <p sl="de">Un altro elemento, a mio avviso estremamente importante, è rappresentato dalla possibilità di utilizzare maggiori risorse per aumentare l’efficienza energetica dei nostri edifici. Inoltre dovrebbero esserci più biciclette qui a Strasburgo, in modo da non dover dipendere da così tante macchine e dovremmo poter fornire al personale delle istituzioni a Bruxelles delle tessere per utilizzare i trasporti pubblici locali. Anche in questo caso si tratta di responsabilità ambientale. Sono stati previsti degli stanziamenti sufficienti per l’adeguamento salariale, in linea con la sentenza della Corte, che verranno finanziati tramite una ridistribuzione dei fondi da altre parti del bilancio. Abbiamo pertanto raggiunto un buon compromesso tra il Parlamento ed il Consiglio e abbiamo cooperato in modo proficuo.</p>
      <p sl="de">Tuttavia, se me lo concedete, nel mio ruolo di coordinatrice per il bilancio per il gruppo Verde/Alleanza libera europea, vorrei passare adesso ad una valutazione politica del bilancio generale. L’aumento dei pagamenti, pari al 2,91 per cento, è piuttosto esiguo e si tratta di un bilancio provvisorio, in un momento in cui gli Stati membri sono costretti ad un atteggiamento di austerità. Il Parlamento, tuttavia – e credo ancora che si tratti di una richiesta legittima – voleva un accordo chiaro con il Consiglio su come poter attuare il trattato di Lisbona, che il Parlamento ed il Consiglio hanno adottato insieme – dopo tutto non vi è alcuna contrapposizione rispetto a questo tema. Vorrei sottolineare ancora una volta che il Parlamento non si sta spingendo oltre i termini del trattato di Lisbona, ma sta semplicemente chiedendo che venga rispettato. Tuttavia richiediamo anche che il Consiglio non si nasconda dietro i risultati del trattato di Lisbona. A mio avviso questo rischio esiste ed ogni parlamento che si rispetti non può che essere critico rispetto a questa eventualità.</p>
      <p sl="de">Noi Verdi non siamo soddisfatti di quanto ottenuto fino ad ora. Esistono alcune dichiarazioni deboli ma non è questo che avevamo richiesto in origine. Ritengo che, se adottiamo una strategia ambiziosa per la quale esistono delle basi realmente positive, allora dobbiamo attenerci ad essa e non arrenderci anzitempo. Il mio gruppo è lieto che attualmente manchino i fondi per il reattore a fusione nucleare ITER, poiché riteniamo non si tratti di una vera priorità in questo preciso momento e, dal punto di vista ambientale, dovremmo investire di più nei settori delle energie rinnovabili e della ristrutturazione ambientale, piuttosto che in progetti il cui successo non è garantito. Tuttavia, rispetto al prossimo anno, possiamo constatare con chiarezza che i negoziati proseguiranno. Mi auguro che il Consiglio ed il Parlamento, collaborando in uno spirito filoeuropeo, riusciranno ad ottenere ancora di più in futuro.</p>
    </intervention>
    <intervention id="2-471" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli deputati, siamo alle battute finali dell’adozione del bilancio per l’esercizio 2011. Non si è trattato certamente di una passeggiata. Ci sono state alcune buche sul percorso, ma mi auguro che si raggiungerà presto il nostro obiettivo in questa procedura di bilancio e che, come dichiarato dalla relatrice un attimo fa, saremo in grado di approvare il bilancio entro la fine dell’anno.</p>
      <p sl="fr">Ritengo che sia questo lo scopo che ci ha animati tutti oggi e abbiamo la prova che, quando tutte la parti coinvolte hanno dichiarato di voler pervenire ad un accordo, dicevano la verità. Tuttavia, è forse necessario affermare che abbiamo condotto un nuovo esercizio e che abbiamo inaugurato una nuova procedura e credo – rifacendomi alle parole della relatrice – che tutti abbiano fatto delle concessioni e siano scesi a compromessi.</p>
      <p sl="fr">Da una parte, il Parlamento europeo stesso ha modificato in modo sostanziale la proposta del Consiglio sugli stanziamenti d’impegno, riuscendo ad includere numerosi progetti ed azioni preparatorie. Ha avviato dei dibattiti e ha messo in discussione il finanziamento di un ampio numero di politiche, svolgendo appieno il proprio ruolo di autorità di bilancio. Ha inoltre accettato le restrizioni imposte dal Consiglio in modo abbastanza rigoroso, specialmente in riferimento agli stanziamenti di pagamento.</p>
      <p sl="fr">Tuttavia, esiste anche la dichiarazione comune cui ha fatto riferimento la relatrice e che il Consiglio appoggia pienamente, considerando che si tratta di una dichiarazione comune. Saprete inoltre che abbiamo ricevuto una lettera dal Primo ministro belga, Presidente in carica del Consiglio, indirizzata al Presidente del Parlamento europeo, in cui si legge che i rappresentanti delle prossime quattro presidenze semestrali hanno confermato il loro desiderio di intraprendere una procedura volta a sviluppare le prospettive finanziarie future in linea con le disposizioni del trattato. Per certi versi, si tratta della prima attuazione della dichiarazione comune adottata insieme in riferimento allo sviluppo delle prospettive finanziarie future.</p>
      <p sl="fr">D’altra parte, il Parlamento europeo ha anche avanzato una lista di requisiti relativi alle sue stesse ambizioni per le procedure sulle risorse proprie e voi stessi avete avuto l’opportunità di visionare la dichiarazione della Commissione che ha dimostrato che, esercitando il proprio potere di iniziativa, riuscirà a progredire in questo ambito e, in tal modo, attuerà sia la nuova procedura di bilancio che le prossime prospettive finanziarie.</p>
      <p sl="fr">Per quanto riguarda il bilancio per l’esercizio 2011 stesso, si tratta in effetti di un bilancio rigido, con un aumento degli stanziamenti di pagamento pari al 2,9 per cento. Ciononostante, siamo comunque stati in grado di garantire che il Servizio europeo per l’azione esterna possa vedere la luce del giorno. Siamo inoltre riusciti a finanziare le tre nuove agenzie di monitoraggio nell’ambito di questo aumento di fondi contenuto del 2,91 per cento. Ricorrendo agli strumenti di flessibilità, siamo inoltre stati in grado di prendere in considerazione le priorità politiche indicate dal Parlamento, fornendo 105 milioni di euro per nuove azioni preparatorie, progetti per la gioventù nonché progetti di mobilità. Come ha potuto constatare, onorevole Trüpel, quando si parla delle priorità del Parlamento, utilizziamo esattamente le stesse parole che lei ha ripetuto più volte, sia in occasione dei triloghi che nel suo ultimo intervento.</p>
      <p sl="fr">Seguire questa nuova procedura nel contesto delle disposizioni di Lisbona è stata un’esperienza nuova per tutti noi e, lo ammetto con molta umiltà, soprattutto per me. Tuttavia, è vero che questo ci ha permesso di tenere un certo numero di incontri e di discussioni – a volte accese – ma, ancora una volta, oggi possiamo affermare di avere raggiunto un accordo.</p>
      <p sl="fr">Ammetto di continuare a nutrire la sensazione che non sia stato fatto abbastanza e provo una certa amarezza, sfortunatamente, rispetto alla possibilità di trasferire la flessibilità dall’unanimità alla maggioranza qualificata. Credo che il nostro impegno ci abbia permesso di avvicinarci ad un accordo e adesso temo che questa possibilità non venga sfruttata. Ritengo motivo di vergogna non cogliere questa opportunità, sia per quanto riguarda la flessibilità stessa che per il finanziamento di ITER.</p>
      <p sl="fr">Potrebbe quindi non essere una procedura semplice, ma con la buona volontà e il desiderio di raggiungere il traguardo su entrambi i fronti riusciremo nel nostro intento. A questo punto, vorrei ringraziare quanti hanno contribuito con trasporto per far sì che, auspicabilmente, domani si possa siglare questo accordo: il Presidente Buzek stesso che, devo dire, si è realmente rimboccato le maniche durante questa procedura di bilancio, ma anche l’onorevole Lamassoure, le relatrici, onorevoli Jędrzejewska e Trüpel e ovviamente il Commissario Lewandowski che, nonostante i disaccordi, si è sempre ripresentato con nuove proposte, assicurandosi che questa procedura potesse infine giungere a conclusione.</p>
      <p sl="fr">Ecco dunque la prova che è possibile raggiungere un accordo, nonché la prova che questa nuova procedura di Lisbona può essere efficace. Nonostante gli ostacoli e le difficoltà incontrate, siamo riusciti a raggiungere un’intesa e ora abbiamo questo bilancio, che è più di un semplice bilancio, dal momento che fornirà dei risultati concreti per i cittadini per quanto riguarda la mobilità, i giovani, i Fondi strutturali che potranno essere sbloccati per quelle regioni europee che ne hanno realmente bisogno, il Servizio per l’azione esterna e le agenzie finanziarie.</p>
      <p sl="fr">Ebbene sì, grazie a questo bilancio potremo attuare diverse politiche a servizio dei cittadini europei. Deve essere questa la nostra motivazione, che d’altra parte ha permesso che ognuno acconsentisse ai compromessi necessari per raggiungere un accordo.</p>
    </intervention>
    <intervention id="2-472" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, a nome della Commissione esprimo pieno apprezzamento rispetto alla volontà del Parlamento di sottoporre il bilancio per l’esercizio 2001 a votazione, sebbene non tutti gli elementi del pacchetto originario siano stati finalizzati – compreso un regolamento per il quadro finanziario pluriennale, un nuovo accordo interistituzionale ed il finanziamento di ITER.</p>
      <p sl="en">Con la votazione, le due autorità di bilancio dimostrano la loro responsabilità nel volere evitare una crisi di bilancio in un momento in cui l’Europa si trova ad affrontare delle gravi crisi e in numerosi Stati membri esiste una certa instabilità finanziaria.</p>
      <p sl="en">Mi preme sottolineare l’importanza della votazione del Parlamento al pari della votazione svoltasi in seno al Consiglio, al fine di evitare ulteriori conciliazioni. Il Consiglio si è impegnato per includere i desideri del Parlamento relativamente ad azioni preparatorie, progetti pilota, riserve e notazioni sul bilancio. Ritengo che votare allo stesso modo ed evitare ulteriori ritardi nei tempi sia una prova della nostra volontà di ottenere un bilancio, di presentare ai cittadini europei gli strumenti per attuare i progetti ed i programmi che potrebbero e dovrebbero determinare un aumento dei posti di lavoro.</p>
      <p sl="en">In termini di impegni, il livello oggetto di votazione ammonta a 141,8 miliardi di euro, pari all’1,13 per cento del reddito nazionale lordo (RNL) comprendenti, credo, le principali priorità del Parlamento relativamente ai giovani, alle piccole e medie imprese e alla ricerca nelle rubriche 1a e 3b e alla Palestina nella rubrica 4.</p>
      <p sl="en">Per raggiungere questi obiettivi, dobbiamo mobilitare lo strumento di flessibilità per un valore di 105 milioni di euro. I pagamenti sono fissati ad un livello pari a 126,5 miliardi di euro, pari all’1,01 per cento del RNL. E’ questa l’intesa dei vincoli di bilancio che gli Stati membri si trovano a fronteggiare.</p>
      <p sl="en">Il livello dei pagamenti è soggetto ad una condizione – estremamente importante per la Commissione – ovvero l’intesa a presentare una dichiarazione comune per potere agire rapidamente, se necessario, al fine di fornire ulteriori stanziamenti di pagamento tramite trasferimenti o emendando i bilanci, al fine di evitare deficit negli stanziamenti di pagamento.</p>
      <p sl="en">Indubbiamente, nel caso delle riserve, che probabilmente saranno oggetto di votazione, devo ribadire la posizione della Commissione che, chiaramente, si sta impegnando per rispondere quanto prima alle condizioni indicate dal Parlamento.</p>
      <p sl="en">E’ estremamente importante poter disporre di un bilancio, in modo da condurre delle discussioni in altri ambiti senza che il regime dei dodicesimi provvisori complichi ulteriormente il nostro lavoro. Si tratta di un punto molto importante.</p>
      <p sl="en">Rimane aperta la questione del finanziamento di ITER, a cui è legata la credibilità internazionale di un’Europa unita in quanto partner globale per progetti scientifici e tecnologici. Se non saremo in grado di raggiungere un accordo – ed è questo l’ultimo momento per farlo – perderemo circa 570 milioni di euro dei margini del 2010 e quindi perderemo anche libertà di manovra rispetto ai margini del 2011. Pertanto ritengo che votare e raggiungere un accordo su ITER rappresenterebbe un vantaggio per tutti.</p>
      <p sl="en">Rimangono in sospeso anche l’adeguamento, il recepimento del trattato di Lisbona nella forma del quadro finanziario pluriennale e il nuovo accordo interistituzionale. Mi complimento con il relatore Böge ed il ministro Wathelet per l’impegno profuso con l’obiettivo di trovare un accordo proprio in questo ambito, dimostrando anche una certa flessibilità. E’ giusto. Ho sentito dire, nella discussione tenutasi qui in Parlamento, che sarebbe un sistema più limitato di quello vigente, ma si tratta di un compromesso che, nella pratica, garantisce effettivamente lo stesso livello di flessibilità che è stata applicata fino ad ora. Pertanto, sembra adeguato in questa fase di consolidamento fiscale all’interno degli Stati membri.</p>
      <p sl="en">Dobbiamo continuare ad impegnarci rispetto al recepimento del trattato di Lisbona tramite l’adozione del quadro finanziario pluriennale ed il nuovo accordo interistituzionale poiché, altrimenti, in caso di stallo e ritardo in questi ambiti, ci troveremmo a muoverci su un terreno inesplorato e non su basi solide, quando si tratta delle condizioni giuridiche da seguire in futuro.</p>
      <p sl="en">Abbiamo assistito ad una verifica pratica del trattato di Lisbona che non ha contribuito, come avrebbe dovuto nelle intenzioni dei suoi redattori, ad agevolare il compromesso e l’iter decisionale, ma mi auguro che sarà possibile trarre delle conclusioni da questa esperienza e, anticipando la votazione in Parlamento, abbiamo già avviato i preparativi per il bilancio del 2012. E’ una dimostrazione del nostro ottimismo. Ringrazio tutte le persone coinvolte nel difficile compromesso sul bilancio annuale per l’esercizio 2011, l’onorevole Lamassoure, il Presidente Buzek, il Ministro Wathelet, nonché i relatori.</p>
    </intervention>
    <intervention id="2-473" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE. – Signor Presidente, stiamo verificando adesso gli effetti del trattato di Lisbona su di noi. Sia noi che, in generale, i media europei abbiamo spesso dichiarato che i poteri del Parlamento sono aumentati considerevolmente in conseguenza dell’adozione di questo trattato. Ebbene, è vero che le due autorità di bilancio hanno praticamente lo stesso potere, ma la nostra forza non può essere sfruttata, dal momento che il trattato ci condanna all’accordo. L’unico caso in cui i poteri del Parlamento sarebbero più ampi, ovvero se il Consiglio respingesse una sua stessa proposta tramite votazione, è totalmente inimmaginabile. Dobbiamo tutti accettare il fatto che, se continuiamo con i dodicesimi, finiremo con l’inciampare da un mese a quello successivo, senza poter quindi far funzionare l’Unione europea. Pertanto, sostanzialmente in accordo con gli altri gruppi, il Partito popolare europeo ritiene necessario che l’Unione possa disporre a partire da domani di un bilancio valido.</p>
      <p sl="hu">La base di questo bilancio sarà quello presentato dalla Commissione europea durante l’estate, che il Parlamento ha valutato come ben fondato e solido. Il Consiglio ha condiviso più o meno la stessa opinione, dal momento che non lo ha modificato molto, limitandosi ad abbassare in una certa misura il livello dei pagamenti, a causa della grave crisi. Si tratta di una crisi anomala se, apparentemente, può essere risolta con quattro miliardi a confronto con il reddito degli Stati membri europei. Onestamente la portata di questi tagli potrebbe essere considerata alquanto populista. Quando il Parlamento ha adottato questo taglio di quattro miliardi, ho apprezzato che non si sia ricorsi al cosiddetto principio del tosaerba, ma che invece siano state escluse le aree più importanti, identificate come prioritarie dal Parlamento.</p>
      <p sl="hu">Personalmente ritengo sia estremamente importante che vi sia stato un incremento significativo, pari a quasi il 15 per cento, nei fondi disponibili per il sostengo alla politica di coesione. E’ altrettanto importante che si riesca in qualche modo a progredire. Capisco il suo segnale, signor Presidente e mi avvio a concludere, ma devo prima affermare che il Parlamento ha commesso un grave errore alla fine del processo negoziale e gli interessi radicati nella politica di partito hanno reso estremamente difficile il raggiungimento di tutti i nostri obiettivi.</p>
    </intervention>
    <intervention id="2-474" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, vorrei riallacciarmi alle parole dell’onorevole Surján. Ci troviamo a gestire una nuova procedura in virtù della quale le due autorità di bilancio, Consiglio e Parlamento, operano allo stesso livello. Vorrei rivolgermi ai miei colleghi della commissione per i bilanci che hanno lamentato la politicizzazione di questo dibattito. Desidero comunicarvi che la logica di questa nuova procedura ci impone di andare oltre le questioni puramente tecniche legate al bilancio e di discutere la vera politica di bilancio. Con suddetta politica, è risultato evidente che le altre autorità e il Consiglio europeo hanno intenzione di utilizzare la politica di bilancio per ottenere una diversa Unione europea. Inizierò quindi con la Presidenza del Consiglio e quindi con lei, Presidente Wathelet.</p>
      <p sl="de">A mio avviso, questo Parlamento è in debito nei confronti della Presidenza belga, poiché ritengo abbia contribuito a raggiungere un obiettivo che non ritenevo possibile tre settimane fa. In seno al Consiglio, il governo del Regno Unito ed il governo dei Paesi Bassi – è necessario fare i nomi in questo caso – non erano pronti ad accettare un compromesso relativamente al coinvolgimento del Parlamento nella prospettiva finanziaria. I compromessi che avevamo richiesto al Consiglio sono stati respinti. Hanno tentato fino all’ultimo minuto di raggiungere un’intesa ma questi due governi hanno ribadito il loro “no”. E’ stata trovata una soluzione molto intelligente – forse una soluzione belga – ovvero richiedere ai governi che ricopriranno la Presidenza nei prossimi due anni – Ungheria, Polonia, Danimarca e Cipro – di produrre una dichiarazione in cui si dica che il Parlamento verrà coinvolto nella definizione degli obiettivi. Suppongo che si procederà come in passato, ovvero sulla base dell’accordo interistituzionale vigente. Pertanto, quattro governi in seno al Consiglio europeo hanno dichiarato che nutrono un’opinione diversa rispetto a quella dei governi dei Paesi Bassi e del Regno Unito. Questo rappresenta un importante successo, poiché è emerso che il Consiglio non è un insieme omogeneo che può indicare un obiettivo uniforme e che, al suo interno, vi sono indubbiamente opinioni differenti. E’ il caso, ad esempio, di Stati quali l’Ungheria o la Polonia che temono che, con il finanziamento del Servizio per l’azione esterna, ITER e Galileo, utilizzando le stesse risorse di bilancio di cui disponiamo oggi, ma con le spese per l’agricoltura congelate fino al 2013, ad un certo punto sarà necessario operare dei tagli da qualche parte. Oltretutto sarà opportuno ridurre i fondi legati alla politica di coesione. Così, abbiamo degli alleati in seno al Consiglio, ovvero quegli Stati che non vogliono questi tagli e tra questi vi sono, nello specifico, i prossimi due Stati che deterranno la Presidenza, Polonia ed Ungheria. Da questo punto di vista, il Parlamento ha conseguito una grande vittoria.</p>
      <p sl="de">Non condivido l’opinione dell’onorevole Trüpel, secondo cui avremmo ceduto terreno – è vero il contrario! Rispetto alla seconda principale richiesta politica avanzata, la flessibilità, non è stato raggiunto alcun accordo. La questione è stata posticipata. Presidente Wathelet, lei ha dichiarato che adesso si è raggiunta l’unanimità e che potreste avere la maggioranza qualificata. Voglio porre la questione in termini opposti e dichiarare che quanti vogliono ITER devono garantire che vi sia unanimità in Consiglio rispetto alla cooperazione per la flessibilità, altrimenti non lo otterranno.</p>
      <p sl="de">Abbiamo condotto delle negoziazioni complesse e molto controverse. Alla fin fine, non si è mai trattato di cifre, ma di volontà politica.</p>
      <p sl="de">Infine, il terzo punto che desidero sollevare è che, in un dibattito acceso, la Commissione si è collocata tra il Consiglio ed il Parlamento. In seno al Consiglio non vi è un unico governo preparato a discutere le nostre risorse proprie. La Commissione ha assunto una sua posizione. Su questo punto, si è affiancato al Parlamento. Così, le istituzioni comunitarie sono in accordo. In primavera, mi aspetto che il Presidente della Commissione e lei, Commissario Lewandowski, presentiate una proposta corrispondente sugli accordi per le risorse proprie all’interno dell’Unione europea. Gli Stati membri, i 27 governi – dovranno quindi prendere una posizione sul tema.</p>
      <p sl="de">Mi stupisce abbastanza essere l’unico presidente di un gruppo ad intervenire oggi e a questo proposito desidero rivolgermi ai miei colleghi europarlamentari. Tra noi e gli esperti di bilancio vi è stato, per certi versi, un dibattito acceso. Ritengo che, alla fine, si sia intrapresa la giusta direzione. Vorrei ringraziare i relatori per il bilancio, le onorevoli Jędrzejewska e Trüpel. Con il mio crescente impegno rispetto al bilancio a livello politico, ho compreso quanto delicato sia questo tema. Vorrei farvi i miei più vivi complimenti per il lavoro svolto. Infine, desidero scusarmi con tutti i membri della commissione per i bilanci che, in alcune occasioni, si sono sentiti provocati dal sottoscritto. Devo ammettere che penso si sia comunque trattato di provocazioni necessarie.</p>
    </intervention>
    <intervention id="2-475" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signor Presidente, anche io desidero iniziare ringraziando le onorevoli Jędrzejewska e Trüpel per il lavoro solido e di alta qualità svolto sul bilancio e, forse, specialmente l’onorevole Jędrzejewska che ha dovuto svolgere un compito incredibilmente arduo nel seguire la nuova procedura. Vorrei inoltre ringraziare la Presidenza belga, per il suo essenziale contributo, nonché il nostro presidente, l’onorevole Lamassoure, che ha svolto un lavoro eccezionale durante questi negoziati. La Commissione ha ovviamente tentato anch’essa di contribuire in modo costruttivo, specialmente durante queste ultime battute finali.</p>
      <p sl="da">Dal punto di vista del gruppo dell'Alleanza dei Liberali e dei Democratici per l'Europa, il risultato ottenuto per il bilancio 2011 è positivo. Siamo riusciti a garantire i corretti stanziamenti per la ricerca, l’energia e l’istruzione, e nel settore della politica estera siamo riusciti a trovare dei fondi per la Palestina e per i paesi produttori di banane, senza dover per questo effettuare dei tagli nei nostri programmi. Questa procedura di bilancio ha dimostrato che il quadro finanziario pluriennale è molto rigido e inflessibile. Non abbiamo ancora risolto il problema del finanziamento del progetto ITER sull’energia di fusione per i prossimi anni – tema già sollevato da molti prima di me. Il gruppo ALDE vorrebbe che si trovasse una soluzione. Per tenere fede alle ambizioni definite nella politica UE per l’energia, anche nei prossimi anni affronteremo difficili negoziati sul bilancio, a meno che non si raggiunga un accordo in grado di garantire una maggiore flessibilità. Mi auguro che questo accada presto e, al proposito, vorrei ringraziare l’onorevole Böge per il suo incessabile impegno volto a garantire che si giungesse ad una soluzione accettabile.</p>
    </intervention>
    <intervention id="2-476" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE Group. – Signor Presidente, Presidente Wathelet, signor Commissario, appena un mese fa, sebbene ci fosse un accordo ampio sulle cifre relative al bilancio per l’esercizio 2011, i quattro principali gruppi politici hanno alzato la voce, chiedendo con forza alla Presidenza belga di negoziare con il Consiglio non solo le cifre per il 2011, sulle quali regnava già un’intesa, ma anche un accordo politico reale per la fase successiva, un accordo politico sul futuro quadro finanziario e sulle risorse proprie che ci permettesse di lavorare insieme, sottoforma o di convenzione o di altro – poco importa – coinvolgendo anche i parlamenti ed i governi nazionali. Erano tutti d’accordo.</p>
      <p sl="fr">Lo abbiamo richiesto in quel momento, appena un mese fa, poiché sentivamo di dover garantire il futuro delle finanze europee, poiché ritenevamo di dover intervenire in soccorso dei bilanci degli Stati membri, che si trovano tutti ad affrontare delle difficoltà, e poiché l’Unione europea deve disporre di risorse proprie. Erano tutti d’accordo e direi che è stato dichiarato in modo estremamente deciso.</p>
      <p sl="fr">Dove siamo giunti a distanza di un mese? Siamo ritornati al punto di partenza. Il bilancio per il 2011 è prossimo all’adozione. Non tiene conto della flessibilità né di ITER. Non ho rimpianti relativamente ad ITER, come voi ben sapete, ma d’altra parte, la Presidenza belga – sebbene si sia molto impegnata, lo riconosco – sta in qualche modo indorando la pillola oggi proponendoci di accontentarci di una dichiarazione del Consiglio, della saggezza della Commissione – sebbene mi auguro che rimanga al fianco del Parlamento, poiché questo è il suo posto – e della lettera del Primo Ministro Leterme, che ci consiglia di rispettare i trattati. E’ un bene che noi ci stia suggerendo il contrario – sarebbe stupefacente.</p>
      <p sl="fr">Deve ammettere, pertanto, che si tratta di una proposta abbastanza inconsistente e deve comprendere la nostra frustrazione. Non sono neppure certa che la Presidenza belga stessa sia perfettamente convinta di quanto afferma anche se, laddove la “passeggiata” fosse durata un po’ di più, Presidente Wathelet, saremmo forse stati in grado di raggiungere un accordo migliore, un accordo più solido per il futuro, che avrebbe aumentato le probabilità di fornire delle garanzie adeguate per il futuro.</p>
      <p sl="fr">Lei nutre l’impressione che non sia stato fatto abbastanza e io sono d’accordo con lei. Ciononostante, ci comporteremo correttamente e approveremo quindi la risoluzione, con tutti i suoi lati negativi, e per il resto abbiamo perso un’opportunità, ma stia certo che in occasione del prossimo incontro noi saremo presenti, poiché il dibattito sulle prospettive non si è concluso.</p>
    </intervention>
    <intervention id="2-477" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="en">a nome del gruppo ECR. – Signor Presidente, cercherò di essere più conciso dell’oratore che mi ha preceduto. Il mio gruppo propone di adottare il bilancio come d’accordo con il Consiglio. Offre un leggero aumento e si tratta di un compromesso ragionevole. Ricordate che gli Stati membri UE ed i loro cittadini devono ridurre i loro bilanci. Sfortunatamente il dibattito sul bilancio ha avuto una falsa partenza. Il Parlamento ha richiesto un incremento pari al 6 per cento, il che era ridicolo e dimostrava come questo consesso avesse perso il contatto con la realtà. In questa sede il dibattito è stato addirittura esacerbato da alcune teste calde che volevano sequestrare il bilancio per forzare l’accesso alle risorse proprie, in altre parole, le tasse UE. Ci siamo sempre opposti a questo atteggiamento. Il trattato di Lisbona è chiaro su questo punto. Il Parlamento ha il diritto di essere consultato, non di codecidere.</p>
      <p sl="en">Il Parlamento ha perso la sua battaglia, come avevamo previsto. Adesso si sta avvicinando alla posizione che i Conservatori europei hanno sempre difeso – un bilancio pari all’1 per cento del PIL. Le teste calde qui farebbero bene a raffreddare gli animi, specialmente i Verdi. Immaginate semplicemente che l’UE non abbia alcun bilancio l’anno prossimo e l’euro rischi il crollo. E’ questo il quadro che volete prospettare ai mercati finanziari? Non ne sarebbero certamente contenti.</p>
      <p sl="en">Vorrei porgere i miei complimenti ai governi del Regno Unito e dei Paesi Bassi per le loro posizioni di principio. Ringrazio il governo belga per il ruolo di intermediatore onesto e ringrazio inoltre la Commissione per il suo lavoro competente e misurato.</p>
    </intervention>
    <intervention id="2-478" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL . – Signor Presidente, con l’adozione della proposta di bilancio per l’esercizio 2011 giungiamo alla fine di un processo negoziale turbolento. Innanzi tutto, qualche parola sul bilancio stesso, che è il risultato dell’imposizione degli aumenti dei governi, che erano quantitativi residuali. La proposta presentata dai governi, che sarà oggetto di votazione domani, si colloca ben al di sotto dei limiti su cui ci eravamo accordati quando erano state negoziate le prospettive finanziarie per il periodo 2007-2013.</p>
      <p sl="pt">Il mio gruppo ha contestato questo punto di vista poiché non siamo d’accordo con i bilanci di continuità in tempi eccezionali, e non siamo neppure d’accordo con bilanci che non siano in grado di contrastare la crisi sociale in cui i nostri paesi sono affondati in conseguenza delle politiche di austerità. Questo basterebbe per renderci impossibile la votazione su questo bilancio. Tuttavia, l’inadeguatezza dei fondi ha altre conseguenze: richiederà successive correzioni nel corso del 2011 ed i governi stessi lo stanno ammettendo firmando un protocollo che lo sancisce.</p>
      <p sl="pt">Passiamo adesso al futuro: la maggioranza di quanti voteranno per questo bilancio si auguravano, almeno, che questo bilancio non sarebbe stato riproposto nel 2012 e nel 2013, ma non vi è nulla di meno certo. Nonostante le critiche, il mio gruppo ha appoggiato le posizioni del Parlamento durante tutta la crisi, al fine di evitare proprio questo rischio concreto. Tuttavia, l’impegno finale è debole. Vi garantisco che, nel 2012, si riproporrà la discussione di quest’anno in versione rivista ed estesa, poiché una minoranza di governi, condotti dal Regno Unito, ritiene che gli attuali bilanci europei siano eccessivi: vogliono di meno, non vogliono di più. Oltretutto, questi stessi governi vogliono anche ridurre la flessibilità. Si tratta di governi a cui piacciono le sanzioni e che detestano la solidarietà; sono i governi che vogliono la massima austerità e non il progresso sociale. Questo è il motivo per cui questa Europa – un’Europa che rifiuta l’emissione di obbligazioni e che rifiuta l’imposta sulle operazioni finanziarie – è un’Europa progettata per distruggere lo stesso progetto europeo, non è un’Europa che ci possa soddisfare e pertanto non possiamo votare questo bilancio.</p>
    </intervention>
    <intervention id="2-479" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, sarò conciso, al fine di compensare per il tempo preso dall’onorevole Portas. Molti deputati in questa Aula si compiaceranno per avere ottenuto un aumento pari al 2,9 per cento per il bilancio UE per l’esercizio 2011. Altri, invece, si lamenteranno che non basta. Io, ad esempio, deploro il fatto che questo Parlamento ignori la crisi che stanno vivendo i cittadini europei e che si limiti a soddisfare le proprie ambizioni. Io, ad esempio, mi rammarico per la scelta del Primo ministro Cameron di approvare un aumento di questa portata imponendo al contempo ingenti tagli al bilancio britannico, una situazione che ha cominciato a determinare disordini sociali.</p>
      <p sl="en">Questo denaro non migliorerà l’economia di quegli Stati membri, né creerà posti di lavoro per quanti li stanno perdendo ma, se rimanesse nel Regno Unito, farebbe venir meno l’esigenza di aumentare le tasse scolastiche ad esempio. Ovviamente noi non voteremo in favore di questo bilancio e del suo incremento.</p>
    </intervention>
    <intervention id="2-480" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, questa mattina ho ricevuto via e-mail un invito ad un cocktail party dal segretariato della commissione per i bilanci, organizzato per festeggiare il fatto che il Parlamento europeo sia riuscito ad aumentare il bilancio per l’esercizio 2011.</p>
      <p sl="nl">Se dipendesse da questo Parlamento e dalla Commissione, sarebbe stato prelevato molto più denaro dalle tasche dei contribuenti. Le imposte europee: un motivo per organizzare una festa! Signor Presidente, a mio parere significa danzare sulla tomba dei diritti dei cittadini! Fortunatamente però, esistono dei motivi per festeggiare. L’aumento del bilancio è stato contenuto, dopo che gli Stati membri hanno esercitato forti pressioni.</p>
      <p sl="nl">Sfortunatamente, questo non significa ancora nessuna riduzione, come voleva il Partito per la libertà olandese (PVV), ma l’aumento non è elevato come avrebbe voluto quest’Aula. Non vi saranno imposte europee, con grande disappunto del gruppo dell'Alleanza dei Liberali e dei Democratici per l'Europa, del gruppo dell'Alleanza progressista di Socialisti e Democratici al Parlamento europeo e del gruppo del Partito popolare europeo (Democratico cristiano) e gli Stati membri manterranno il diritto di veto. Quindi, quando solleverò il mio calice oggi, lo farò per quegli Stati membri coraggiosi e testardi, come i Paesi Bassi, che hanno rifiutato di piegarsi alle richieste di questo Parlamento. Lunga vita agli Stati membri, lunga vita ai cittadini!</p>
    </intervention>
    <intervention id="2-481" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, gli onorevoli Jędrzejewska, Trüpel, Lamassoure, Böge ed il Commissario Lewandowski sono i nomi dietro un bilancio, per l’esercizio 2001, che ritengo si sia rivelato, in ultima istanza, moderato e realistico.</p>
      <p sl="es">La commissione per i bilanci aveva già redatto una bozza che, dal punto di vista degli stanziamenti d’impegno, era perfettamente in linea con le restrizioni finanziarie e che aveva lasciato gli stanziamenti di pagamento aperti alla negoziazione poiché, come ha dichiarato la Commissione europea, vi erano e continuano ad esserci timori relativamente alle modifiche negli stanziamenti di pagamento nei Fondi strutturali per il prossimo anno.</p>
      <p sl="es">Sfortunatamente, in seguito alla votazione in plenaria dello scorso ottobre, siamo stati coinvolti in negoziati politici che hanno visto la partecipazione del Consiglio e, da allora, tutto è andato per il verso sbagliato: la “lettera dei dodici”; l’aumento del 2,9 per cento negli stanziamenti di pagamento imposto dal Consiglio; la pressione sul Parlamento ed i suoi deputati; l’ultimo fallimento manifestatosi con la cancellazione dell’incontro della commissione per i bilanci che si sarebbe dovuto svolgere ieri per cercare di pervenire ad un accordo sulla flessibilità e sul futuro finanziamento di ITER, il reattore sperimentale termonucleare internazionale.</p>
      <p sl="es">Dovremmo trarne delle conclusioni? Penso di sì. Il Consiglio dovrebbe trarre delle conclusioni e altrettanto dovrebbero fare le presidenze successive, la Commissione europea e noi stessi.</p>
      <p sl="es">Vorrei concludere come segue: lasciate le negoziazioni sul bilancio UE per altri anni e agli specialisti, che sono quelli intervenuti oggi.</p>
      <p sl="es">Vorrei anche cogliere questa occasione per dare il benvenuto al mio collega, l’onorevole Schulz, alla commissione per i bilanci e desidero ricordargli che la commissione si riunirà in gennaio. Mi auguro che per allora, vi sarà una proposta alternativa per il finanziamento di ITER, dal momento che nel bilancio per l’esercizio 2010 sono andati persi 571 milioni di euro.</p>
    </intervention>
    <intervention id="2-482" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, onorevoli deputati, sono lieto che il Consiglio ed il Parlamento siano stati in grado di raggiungere un accordo sul bilancio per l’esercizio 2011 in questi tempi difficili. Questo bilancio è un buon compromesso nella misura in cui siamo riusciti a contenere l’aumento, riuscendo tuttavia a trovare delle risorse soddisfacenti per gli ambiti prioritari. Vorrei esprimere un caloroso ringraziamento nei confronti dei nostri relatori, le onorevoli Jędrzejewska e Trüpel e della Presidenza belga, che ha contribuito in modo molto costruttivo.</p>
      <p sl="sv">Mi preoccupa il futuro poiché, nel lungo termine, non sarà fattibile che gli Stati membri assegnino nuove competenze all’UE senza trovare un accordo su come finanziarle. Sarà un problema non trascurabile nel 2012 e nel 2013 e, ovviamente, anche nelle fasi di preparazione del prossimo quadro finanziario, poiché risulta ormai evidente che una minoranza di paesi, contribuenti netti più ricchi, alcuni dei quali guidati da governi euroscettici, vogliono snellire il bilancio UE a tutti i costi, non curanti delle conseguenze. Si tratta di una posizione irragionevole, soprattutto dal momento che stanno facendo molta pressione per accrescere la spesa in alcune aree, il progetto IT ad esempio, e non sono neppure in grado di indicare dove sarebbe possibile risparmiare. Dovremmo ridurre i sussidi all’agricoltura? Dobbiamo contenere i Fondi strutturali? Alcuni sarebbero d’accordo, ma la maggioranza è contraria.</p>
      <p sl="sv">I problemi che ci troviamo ad affrontare in relazione al futuro sono legati alla politica interna in seno al Consiglio e tra gli Stati membri, che manifestano diversi atteggiamenti nei confronti dell’UE e del suo bilancio per il futuro. Il punto più controverso è quello del meccanismo di flessibilità. Per il gruppo dei Socialisti e Democratici, vi sono due aspetti da considerare.</p>
      <p sl="sv">Innanzi tutto, confermare un accordo interistituzionale in vigore dal 1999, che si è sempre rivelato estremamente efficace, è una questione di principio. Nessun parlamento al mondo accetterebbe una riduzione della propria influenza, specialmente in assenza di evidenti motivi pratici. Il Consiglio non è stato in grado di presentare alcuna ragione pratica per giustificare una riduzione di flessibilità. Il trattato di Lisbona non preclude la possibilità di un nuovo accordo di uguale contenuto a quello vigente; è piuttosto una questione di volontà politica da parte degli Stati membri.</p>
      <p sl="sv">In secondo luogo, quando alla fine dell’esercizio diminuiranno i margini, verranno aggiunte al contempo nuove competenze e quindi aumenterà anche il bisogno di flessibilità. Questo aspetto è stato evidenziato dalla Commissione nella sua valutazione del quadro vigente. Nonostante tutte le argomentazioni vadano a favore di un incremento della flessibilità, il Consiglio ha comunque preso la direzione opposta, il che è inaccettabile. Sappiamo adesso che vi sono Stati membri che considerano l’attuale disputa su una ridotta flessibilità al pari della preparazione per una grande battaglia, che porti ad una riduzione drastica del bilancio UE. Se questa dovesse essere la linea del Consiglio per il futuro, temo che assisteremo ad una crisi relativa al bilancio molto più permanente, poiché noi non lo accetteremo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 148, paragrafo 8, del regolamento)"/>
    </intervention>
    <intervention id="2-483" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Alcuni Stati si oppongono all’incremento nel bilancio per l’esercizio 2011 e, di conseguenza, sarà possibile realizzare un numero minore di progetti, situazione che lei ha descritto come allarmante. Non ha considerato che forse suddetti Stati membri non ritengono che tali progetti europei siano necessari?</p>
    </intervention>
    <intervention id="2-484" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="en">Signor Presidente, me ne rendo perfettamente conto, ma vi è una differenza tra gli Stati membri che sono contribuenti netti e quelli che sono beneficiari netti. Dobbiamo tenerne conto. Si potrebbe facilmente affermare che il Regno Unito, i Paesi Bassi, addirittura il mio stesso Stato, la Svezia, trarrebbero vantaggio da una riduzione del bilancio UE.</p>
      <p sl="en">Ma guardiamo a quegli Stati membri che in questo momento stanno affrontando gravi difficoltà. Guardiamo alla Grecia, al Portogallo e all’Irlanda. Loro perderebbero molto se il bilancio UE venisse ridotto poiché fornisce un contributo effettivo alle loro economie – non da ultimo tramite i Fondi strutturali nonché altre parti del bilancio – quindi non ritengo che questo modo di operare sia corretto.</p>
    </intervention>
    <intervention id="2-485" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, per lo meno adesso stiamo assistendo ad un dibattito corretto che vede la partecipazione di un rappresentante del Consiglio. Le discussioni sul bilancio per il prossimo anno si sono a lungo concentrate su chi aveva fatto cosa e perché. Agli occhi di molti, si è trattato di un dibattito tra le istituzioni il che è, almeno per certi versi, un peccato ma, al contempo, possiamo forse trarre delle lezioni per il futuro.</p>
      <p sl="sv">Un mese fa nutrivo un atteggiamento alquanto critico sul modo in cui, in seno al Consiglio, guardate al futuro e alla possibilità di finanziare le aree prioritarie che voi stessi avete identificato e mi riferisco, in particolar modo, alla strategia Europa 2020, e quindi al modo in cui dobbiamo finanziare gli obiettivi ambiziosi che ci siamo prefissati in Europa. Le mie critiche sono ancora valide e ritengo pertanto che potrebbe essere interessante guardare al bilancio di cui discutiamo sotto questo punto di vista.</p>
      <p sl="sv">Abbiamo raggiunto un accordo su un bilancio che prevede un aumento pari al 2,91 per cento, soluzione a mio avviso assolutamente ragionevole. Se il Consiglio l’avesse avuta vinta, gli stanziamenti per la ricerca avrebbero subito dei tagli pari a mezzo miliardo di euro, in confronto alla cifra inizialmente proposta dalla Commissione e, a questo proposito, non ho ancora ben compreso quali fossero le intenzioni del Consiglio. Il Parlamento ha in seguito rettificato questo punto nella sua versione personale, il che è positivo. Questo significa che, per molto versi, abbiamo intrapreso una strada migliore e, anche se le cifre coincidono con quelle richieste dal Consiglio, il contenuto è stato significativamente migliorato rispetto al 2,91 per cento del Consiglio. Ritengo valga la pena sottolineare che, anche se manteniamo le stesse cifre, sono state apportate modifiche rilevanti al bilancio.</p>
      <p sl="sv">L’onorevole Färm ha tenuto conto della flessibilità e, da questo punto di vista,è necessario che il Consiglio valuti come, nello specifico, intende trovare i fondi necessari per gli investimenti futuri rispetto ai quali è stato raggiunto un accordo, poiché non sarà possibile trovarli se si continuerà ad applicare la logica a cui si fa ricorso attualmente.</p>
    </intervention>
    <intervention id="2-486" speaker_id="4536" name="Martin CALLANAN" is_mep="True" mode="spoken" nationality="United Kingdom" birth_date="08-08-1961" birth_place="Newcastle" p_group="European Conservatives and Reformists Group" m_state="GB">
      <p sl="en">Signor Presidente, ovviamente mi compiaccio che il Parlamento abbia finalmente ritrovato il buon senso e accettato quello che, secondo molti di noi, è sempre stato inevitabile e ha acconsentito ad un incremento del 2,9 per cento, sebbene devo ricordare che per molti di noi non è abbastanza. Molti deputati auspicavano un congelamento di questo tipo – o forse, volendo essere estremamente ottimisti una riduzione – nel bilancio UE poiché meno denaro spende l’UE, meno interferisce nella vita dei comuni cittadini.</p>
      <p sl="en">Si tratta indubbiamente di un buon risultato per David Cameron e Mark Rutte, ma anche di una vittoria per i contribuenti europei già messi a dura prova, dovendo pagare i conti delle istituzioni UE. In una fase di austerità, in un momento in cui si operano tagli in tutti gli Stati membri, era onestamente folle che questo Parlamento cercasse di aumentare le spese dell’UE del 6 per cento. Sono lieto che sia emerso un certo buon senso.</p>
      <p sl="en">Quelli che credono nel progetto europeo e nell’integrazione europea – e non mi sento particolarmente vicino a loro – hanno danneggiato la loro causa molto più di chiunque altro insistendo su questo ridicolo incremento delle spese UE mentre tutti gli altri, tutte le altre istituzioni pubbliche in Europa, stanno sperimentando le conseguenze dei tagli. Avete danneggiato incredibilmente la vostra causa.</p>
    </intervention>
    <intervention id="2-487" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Durante la fase finale della procedura di bilancio, il Consiglio e la Commissione hanno rilasciato delle dichiarazioni politiche, specialmente con l’intenzione di coinvolgere il Parlamento europeo nel finanziamento dell’Unione europea sul lungo termine. Ho due domande al riguardo.</p>
      <p sl="nl">La prima è la seguente: come faranno il Consiglio e la Commissione a plasmare questa cooperazione in modo concreto? Il Parlamento europeo avrà anch’esso un ruolo in questo processo decisionale? Ne dubito vivamente.</p>
      <p sl="nl">La mia seconda domanda riguarda le imposte europee. Nel giugno 2011, la Commissione europea vuole avanzare una proposta per il finanziamento dell’Unione europea per il periodo 2014-2020. La domanda è la seguente: in questo quadro rientra un’imposta UE? Se sì, questo significa che la lista di possibili prelievi che la Commissione europea ha lanciato in ottobre è diventata ancora più lunga. Se si tratta di un prelievo per il settore finanziario, allora ogni introito dovrebbe, a mio avviso, andare sicuramente a vantaggio degli Stati membri poiché sono stati loro a dover salvare le banche.</p>
      <p sl="nl">Infine, signor Presidente, sostegno in pieno la posizione assunta dai governi olandese e britannico in questo conflitto.</p>
    </intervention>
    <intervention id="2-488" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, innanzi tutto desidero ringraziare le onorevoli Jędrzejewska e Trüpel che hanno condotto la procedura per il bilancio con grande responsabilità ed un’attenzione mirata sulle priorità.</p>
      <p sl="de">In riferimento al bilancio 2011: quando si considera il bilancio UE, è opportuno ricordare che circa il 95 per cento del denaro viene investito a vantaggio dei cittadini. Ne è esempio lampante il Fondo europeo di adeguamento alla globalizzazione. Con una percentuale del 6 per cento, i costi amministrativi dell’UE sono più bassi di molti dei suoi Stati membri. Per anni, il bilancio UE si è aggirato intorno all’un per cento del PIL, utilizzato per finanziare l’allargamento da 15 a 27 Stati membri senza alcuna ulteriore risorsa di bilancio. In conseguenza del trattato di Lisbona abbiamo ora delle ulteriori competenze.</p>
      <p sl="de">Gli incrementi di bilancio sono sempre complessi. Tuttavia, con tematiche quali i nuovi progetti e i compiti aggiuntivi introdotti dal trattato di Lisbona, il bilancio 2011 rappresenta anche un investimento nel futuro dell’UE e nel funzionamento delle sue istituzioni.</p>
    </intervention>
    <intervention id="2-489" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Signor Presidente,</p>
      <p sl="fr">considerando i limiti eccezionali a cui dobbiamo sottostare questo anno, l’accordo a cui siamo giunti sulla proposta di bilancio per il 2011 è il miglior compromesso possibile. Dobbiamo ringraziare e congratularci con le due relatrici, la Commissione europea e la Presidenza Belga, a cui vorrei esprimere la mia gratitudine per il notevole lavoro svolto.</p>
      <p sl="fr">Il signor Wathelet non è molto soddisfatto dal momento che ha l’impressione che sia stato fatto troppo poco. Dovrebbe considerare il gesto del Parlamento di assegnare 570 milioni di euro agli Stati membri, piuttosto che ad ITER, come un atto di gratitudine nei confronti della Presidenza belga.</p>
      <p sl="fr">Dall’inizio di questi negoziati, il Parlamento ha sempre cercato di dimostrare quanto fosse consapevole delle proprie responsabilità. Ora, alla fine dell’anno, quando si continua a mettere in discussione la coesione dell’Unione, la commissione sui bilancio raccomanda vivamente di porre fine alle incertezze sul bilancio per l’esercizio 2011.</p>
      <p sl="fr">Tuttavia, i problemi basilari rimangono intatti. In contrasto con alcuni dei bilanci nazionali, quello dell’Unione non rischia la bancarotta. Dal punto di vista degli statuti, si tratta di un bilancio equilibrato, ma è sull’orlo del fallimento dal punto di vista politico. L’Europa sta finanziando le sue ambizioni indulgendo sulle parole. Eppure l’inflazione verbale, l’inflazione degli obiettivi grandiosi ed illusori è rischiosa quanto l’inflazione monetaria.</p>
      <p sl="fr">L’Unione non dispone più dei mezzi necessari per finanziare le decisioni già prese, né tantomeno le nuove competenze assegnatele dal trattato di Lisbona. L’Unione non è neppure stata in grado di introdurre le procedure che le permetterebbero di garantire che, in assenza di finanziamenti comunitari, obiettivi comuni importanti come quelli di Europa 2020 possano essere incorporati nei bilanci nazionali.</p>
      <p sl="fr">Ecco perché il Parlamento attribuisce così tanta importanza all’accordo raggiunto a fianco della Commissione e delle future Presidenze per trovare un modo di garantire il finanziamento di politiche future, tramite il bilancio comunitario, dalle risorse nuove, che non sono più un onere sui bilanci nazionali e tramite i bilanci nazionali stessi, che superano di venti volte per dimensione l’esiguo bilancio europeo. Nel 2010, l’Unione ha ridefinito il suo concetto di solidarietà finanziaria. Il 2011 deve essere l’anno in cui reinventare la solidarietà di bilancio.</p>
    </intervention>
    <intervention id="2-490" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Signor Presidente, vorrei ribadire oggi che l’Unione europea necessita di un bilancio degno di tale nome per l’anno prossimo. Analogamente, non vi è alcun motivo per cui il Parlamento europeo condizioni l’approvazione del bilancio ad ulteriori richieste. Tutti i paesi europei stanno attraversando dei periodi difficili al momento, dal punto di vista economico, e hanno bisogno di certezze, tramite dei bilanci adeguati, sia a livello nazionale sia europeo. Anche le famiglie, le imprese e le autorità locali hanno bisogno delle stesse certezze.</p>
      <p sl="cs">Posso pertanto dichiarare qui, a nome dei miei colleghi del Partito democratico civico della Repubblica ceca e dei colleghi del gruppo dei Conservatori e Riformisti europei, che noi sosterremo il compromesso raggiunto tra la Commissione, il Consiglio ed il Parlamento nella votazione di domani.</p>
    </intervention>
    <intervention id="2-491" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, la votazione di domani ci permetterà di portare a termine la prima procedura di approvazione del bilancio annuale, nel rispetto del trattato di Lisbona. Le negoziazioni sono palesemente state molto complesse. Il Parlamento ha espresso delle considerazioni politiche estremamente importanti, ma il Consiglio ha rifiutato di discuterne. Il Parlamento si era inizialmente mostrato molto compatto nel difendere la propria posizione. Il Consiglio era diviso, ma godeva del vantaggio dell’unanimità e ha bloccato la conciliazione. Adesso ci troviamo d’accordo sulle cifre. Il Consiglio e la Commissione hanno accettato, tramite delle dichiarazioni, la grande maggioranza delle richieste del Parlamento europeo. Un accordo interistituzionale sarebbe stato di gran lunga preferibile, dal momento che avrebbe fornito una maggiore sicurezza per il futuro. Sfortunatamente, il Parlamento non è più unito come all’inizio dei negoziati e di conseguenza sono venuti meno i fondi per ITER.</p>
      <p sl="ro">Ritengo che sia estremamente importante fornire all’Unione il bilancio di cui ha bisogno in questo momento di crisi. Abbiamo il tempo necessario, prima che vengano approvate le prossime prospettive finanziarie, per raggiungere un accordo sui temi ancora irrisolti. Il Consiglio deve comprendere che all’Unione non giova che le principali politiche europee vengano approvate tramite codecisione, mentre le risorse finanziarie necessarie per attuare suddette politiche vengono approvate soltanto da una delle parti coinvolte nella cooperazione relativa al bilancio. Il Parlamento deve essere coinvolto allo stesso livello su entrambi i fronti: politico e finanziario.</p>
    </intervention>
    <intervention id="2-492" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, molti colleghi deputati hanno assunto un atteggiamento ipocrita nelle loro dichiarazioni relative al bilancio. L’onorevole Schultz non si impegna molto per tenere per sé la sua irritazione nei confronti del Consiglio. L’onorevole Verhofstadt sembra avere limitato il suo vocabolario a due espressioni: obbligazioni europee e imposte europee. L’onorevole Daul ha addirittura fatto intendere che i Paesi Bassi potrebbero anche abbandonare l’Unione europea. Sono espressioni forti a sostegno di una sola parte del discorso.</p>
      <p sl="nl">Quando ho proposto di affrontare il bilancio proprio del Parlamento, tuttavia, non sembra che questi signori ed i loro rispettivi gruppi mi abbiano ascoltato. Mi è stato addirittura riservato un trattamento di indifferenza quando ho proposto che gli europarlamentari fossero trasparenti nel comunicare quanto denaro ricevono ogni mese per i rimborsi. Non ho ricevuto neppure alcun sostegno rispetto alla mia proposta di affrontare la questione del parco macchine di lusso del Parlamento. Quando ho suggerito di sfoltire i lussuosi centri informazione del Parlamento, ai miei colleghi deputati è venuto il mal di testa.</p>
      <p sl="nl">Sarebbe dunque il caso di esprimere un voto negativo, ma il mio gruppo ed il mio paese sono riusciti ad evitare che la situazione fosse peggiore ed è questo il motivo per cui ho deciso di astenermi. Votare per un aumento del 2,9 per cento in questo momento di crisi sarebbe assolutamente inopportuno.</p>
    </intervention>
    <intervention id="2-493" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, signor Commissario, onorevoli deputati, adottando questo bilancio, il Parlamento europeo sta dimostrando un grande senso di responsabilità. La verità è che, dinanzi ad una crisi economica, finanziaria e sociale che sta allentando la presa con molta lentezza, non poter disporre di un bilancio per il 2011 sarebbe negativo per l’Unione europea ed i suoi cittadini. Se le istituzioni dell’Unione avessero cercato un ampio accordo per i loro rispettivi bilanci con gli Stati membri per poi non riuscire a raggiungere nemmeno un consenso minimo per suddetti bilanci, si sarebbe delineata una situazione difficilmente giustificabile</p>
      <p sl="pt">Tuttavia ritengo che, sebbene il bilancio 2011 non sia negativo, sarebbe comunque potuto essere migliore. L’unanimità in seno al Consiglio, necessaria per alcune questioni, ha reso i negoziati più complessi. E’ stato un presagio delle difficoltà che il Consiglio affronterà per raggiungere un accordo sul prossimo quadro finanziario pluriennale e sulle nuove risorse proprie che, come noi sappiamo, richiedono l’unanimità.</p>
      <p sl="pt">A questo punto desidero sottolineare l’eccellente lavoro svolto dall’onorevole Jędrzejewska, in quanto relatrice, e dall’onorevole Trüpel, l’impegno della Presidenza belga e il comportamento della Commissione. Le priorità che abbiamo indicato sono state incluse in questo bilancio – vorrei ricordare il potenziamento del sostegno all’istruzione per i giovani e all’innovazione e alla ricerca. Vorrei menzionare inoltre l’azione preparatoria "Your first EURES job” (il tuo primo posto di lavoro EURES), che incrementerà la mobilità per i giovani all’interno dell’UE nel campo dell’occupazione. Ho lavorato in prima persona a questa proposta e mi auguro che, una volta definite le basi giuridiche, questa azione preparatoria possa trasformarsi in un programma con uno stanziamento di bilancio consistente. Un altro aspetto positivo è stato il raggiungimento di un accordo che prevede che la Commissione presenti, entro la fine di settembre 2011 al più tardi, dei valori aggiornati relativamente agli stanziamenti per la politica di coesione e lo sviluppo rurale e, se necessario, aumenti suddetti stanziamenti.</p>
    </intervention>
    <intervention id="2-494" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, desidero ringraziare in particolar modo l’onorevole Sidonia, il nostro relatore, per aver gestito a nome del Parlamento dei negoziati particolarmente complessi in modo eccellente. E’ opportuno riconoscere il suo lavoro nonché quello del Consiglio.</p>
      <p sl="en">Parlo nel mio ruolo di relatore per l’agricoltura e desidero che il termine agricoltura risuoni all’interno di questa aula poiché nutriamo delle perplessità, non solo rispetto ai dati, ma anche alla procedura. Dal mio punto di vista, questa nuova procedura deve essere affinata. Potremmo e dovremmo essere nelle condizioni di svolgere il nostro lavoro in modo migliore. Lo dico a me stesso ma anche al Consiglio e alla Commissione, e ritengo sia necessario esaminare e rivedere il modo in cui abbiamo lavorato in passato.</p>
      <p sl="en">Abbiamo ottenuto dei guadagni per quanto concerne l’agricoltura. Sono abbastanza modesti, ma mi preoccupo piuttosto per il futuro. Vorrei che la Commissione parlasse dei tagli drastici in crescita pari a 800 milioni di dollari statunitensi che sembra siano stati previsti nel campo dello sviluppo rurale. Mi auguro che non verranno approvati.</p>
      <p sl="en">Sono preoccupata per il bilancio dopo il 2013 e la possibilità che, a meno che non vi sia un accordo per un bilancio equo per tutte le politiche UE, l’agricoltura diventi un settore a cui vengono rubati fondi per altre politiche.</p>
    </intervention>
    <intervention id="2-495" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, per la prima volta dall’entrata in vigore del nuovo trattato di Lisbona, il Parlamento europeo ha utilizzato i poteri che gli sono stati assegnati per partecipare a pieno titolo alla composizione del bilancio dell’Unione europea. Il primo fallimentare tentativo di raggiungere un accordo e includere le richieste legittime del Parlamento europeo rivela che sussiste ancora un conflitto tra le istituzioni, che invece non dovrebbe esistere, dal momento che sta ostacolando un’efficace cooperazione interistituzionale. Non si può negare che, presumibilmente, l’obiettivo di tutte le istituzioni europee sia quello di garantire che gli accordi che sono particolarmente importanti per l’intera UE e i suoi cittadini vengano adottati nel modo meno problematico. In futuro, pertanto, sarà necessario introdurre dei cambiamenti sostanziali nei principi operativi delle istituzioni stesse e il coinvolgimento del Parlamento europeo in tutte le fasi dei negoziati, specialmente per l’adozione del bilancio, dovrà essere considerato particolarmente importante per l’attuazione del principio della democrazia rappresentativa.</p>
    </intervention>
    <intervention id="2-496" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, innanzi tutto, vorrei ringraziare i relatori per il duro lavoro che è stato necessario svolgere per raggiungere questo compromesso. Questi negoziati hanno richiesto un notevole impegno, in considerazione dell’entrata in vigore del trattato di Lisbona e dei bilanci rigidi a cui gli Stati Membri sono stati costretti. Per questo motivo desidero ringraziare tutti i negoziatori.</p>
      <p sl="fi">E’ la prima volta che il bilancio dell’Unione europea è stato deciso in un’unica lettura e, quanto meno, ritengo che questo processo abbia evidenziato ulteriormente il bisogno di un dialogo migliore tra le due autorità di bilancio, come richiesto dal Parlamento da molto tempo. Sono necessarie negoziazioni continue e un approccio armonizzato rispetto alla conciliazione sui quadri di bilancio annuale e pluriennale, cosicché le istituzioni possano essere in grado di parlare un’unica lingua al tavolo delle negoziazioni.</p>
      <p sl="fi">Adesso, tuttavia, possiamo comunque ritenerci soddisfatti che esista un bilancio per l’esercizio 2011. In questo vortice economico, gli elementi incerti devono essere ridotti al minimo.</p>
    </intervention>
    <intervention id="2-497" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Signor Presidente, il bilancio per l’esercizio 2011, come è emerso dalle numerose procedure di conciliazione tra la nostra commissione per i bilanci, il Consiglio e la Commissione, non è conforme ai nuovi equilibri istituzionali previsti dal trattato di Lisbona.</p>
      <p sl="fr">Suddetti equilibri non sono stati rispettati dal Consiglio o, per essere precisi, dai rappresentanti di alcuni Stati. Nello specifico, è inaccettabile che la richiesta del Parlamento volta ad ottenere un dialogo sul futuro delle risorse proprie dell’UE non sia stata presa in considerazione.</p>
      <p sl="fr">Il nostro Parlamento gode adesso del potere di codecisione nelle questioni relative al bilancio. E’ necessario garantire che venga rispettato e dobbiamo comprendere un punto: procedure di conciliazione veramente equilibrate probabilmente non saranno possibili fintantoché il potere di codecisione verrà esercitato sottoforma di voto negativo.</p>
      <p sl="fr">Ad un certo punto, il Parlamento europeo dovrà scegliere di affermare la propria posizione istituzionale con fermezza. La questione delle risorse proprie riaffiorerà nei prossimi mesi. Se vogliamo avere successo, dovremo essere assumerci la nostra responsabilità fino in fondo.</p>
    </intervention>
    <intervention id="2-498" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, non posso votare in favore di alcun incremento del bilancio del Parlamento e credo che molti cittadini britannici guarderanno a questi avvenimenti con estrema perplessità. Le economie nazionali in tutta Europa sono attualmente soggette a misure di austerità e tagli ai bilanci, che sono per ora una costante giornaliera nella vita dei nostri cittadini.</p>
      <p sl="en">L’euro attraversa una crisi e desidero che quest’Aula prenda nota del fatto che, sebbene la mia circoscrizione elettorale non utilizzi l’euro, condividiamo un confine terrestre con la Repubblica d’Irlanda, che costituisce per noi un importante mercato di esportazioni. Pertanto questa crisi colpisce anche i nostri cittadini. Non curanti di questa crisi, abbiamo proposto un incremento del 2,9 per cento, contenuto rispetto al 6 per cento richiesto originariamente dal Parlamento, su un bilancio che la Corte dei conti non ha approvato per molti anni.</p>
      <p sl="en">L’aspetto più preoccupante è dato dal fatto che abbiamo la promessa, da parte della Commissione, che ci verranno presentate entro il giugno 2011 delle proposte per una tassa europea. E’ forse stupefacente che l’euroscetticismo aumenti?</p>
    </intervention>
    <intervention id="2-499" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli deputati, vorrei aggiungermi a chi ha ringraziato ed espresso le proprie congratulazioni a quanti sono riusciti a concludere questi difficili negoziati.</p>
      <p sl="fr">Ci stiamo preparando ad approvare il bilancio domani, il che rappresenta un importante passo avanti per l’Europa della mobilità e quella dei giovani. Questo bilancio dimostra soprattutto la determinazione del Parlamento a non abbandonare gli investimenti europei su larga scala durante questo periodo di crisi.</p>
      <p sl="fr">Tuttavia, desidero condividere con voi le mie preoccupazioni e il mio malcontento rispetto alla scelta presa oggi da alcuni gruppi politici e, nello specifico i Socialisti, i cui rappresentanti hanno ricoperto incarichi governativi in momenti cruciali, di mettere a repentaglio ITER, l’unico progetto di ricerca a lungo termine essenziale all’interno dell’Unione europea, rispetto al quale svolgiamo un ruolo cruciale.</p>
      <p sl="fr">Come voi ben sapete, l’Unione europea si è impegnata lo scorso giugno a contribuire con dei fondi aggiuntivi pari a 1,3 miliardi di euro a questo progetto, che è vitale per la nostra sicurezza. Il nostro voto metterà dunque in discussione la credibilità dell’Europa a livello internazionale. Questo comportamento ha implicato una perdita pari a circa 600 milioni di euro in denaro inutilizzato nel 2010, che avremmo potuto investire in ITER. E’ ridicolo.</p>
    </intervention>
    <intervention id="2-500" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Signor Presidente, in quanto membro del Parlamento europeo, ritengo responsabile che questa istituzione sia dotata di un bilancio. In quanto socialista, mi dispiace che non si persegua l’idea di un’imposta sulle operazioni finanziarie. In quanto relatore per la commissione per l'industria, la ricerca e l'energia, desidero sottolineare che sosteniamo il progetto ITER, ma non abbiamo bisogno di una soluzione approssimativa per un anno, quanto di una soluzione finanziaria sostenibile per i prossimi due decenni. In quanto ungherese, sono estremamente lieta che auspicabilmente la Presidenza ungherese non dovrà occuparsi del bilancio, ma potrà cercare di trovare una soluzione per ITER e per la flessibilità durante i negoziati.</p>
    </intervention>
    <intervention id="2-501" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, sarò breve dal momento che sono già intervenuto prima. In risposta all’onorevole Belder, che forse è già sparito, la proposta della Commissione su come le istituzioni dovrebbero cooperare rappresentava un’attuazione diretta degli articoli 312, 324 e soprattutto 311 del trattato di Lisbona, per la procedura specifica sulla decisione relativa alle risorse proprie, nel pieno rispetto della sovranità fiscale degli Stati membri.</p>
      <p sl="en">Per quanto riguarda le risorse proprie, si è operato chiaramente ed esplicitamente nel rispetto del mandato assegnato alla Commissione nel dicembre 2005, poi confermato dal Parlamento, di avviare non solo la parte del bilancio legata alla spesa, ma anche quella relativa al reddito, inclusa la correzione per il Regno Unito. Siamo stati così delicati da non toccare la questione della correzione a favore del Regno Unito nella nostra revisione di bilancio e la nostra eventuale decisione per il futuro è di non aumentare la spesa ma di modificare piuttosto le proporzioni tra il finanziamento diretto nazionale e le risorse proprie, in linea con quanto prospettato dal trattato e dai padri fondatori dell’Unione europea.</p>
      <p sl="en">Infine una notazione di carattere più generale: se voteremo domani, si spera che il nostro esame di Lisbona, per quanto riguarda il bilancio, sarà concluso e dovremo trarre delle conclusioni. E’ positivo per i cittadini europei sapere di avere un bilancio senza deficit né debiti e dimostrare loro che non possiamo essere trattati come capro espiatorio per le politiche fallimentari in seno ad alcuni Stati membri. Pertanto, potendo disporre ora di un bilancio, dovremo continuare le nostre discussioni sulle modalità di attuazione della cooperazione interistituzionale nel quadro di circostanze sensibilmente migliori.</p>
    </intervention>
    <intervention id="2-502" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, al pari del Commissario, non ho molto da aggiungere alla presente discussione.</p>
      <p sl="fr">Molto semplicemente, avendo ascoltato che alcuni deputati hanno dichiarato di preferire non appoggiare il bilancio al fine di affermare i poteri di codecisione del Parlamento, vorrei affermare che tutte le istituzioni europee trarrebbero maggior vantaggio e migliorerebbero la loro posizione se riuscissero a fare progredire l’Unione europea trovando dei compromessi, invece di bloccarsi vicendevolmente senza far avanzare i progetti europei.</p>
      <p sl="fr">Ritengo sia una questione logica e oggi desidero realmente ringraziare quanti hanno scelto di costruire l’Europa e di avanzare. Il Consiglio ha forse ottenuto tutto quello che voleva? No. Il Parlamento ha tutto quello che aveva chiesto? Sicuramente no. Stiamo progredendo? Sì. Questa procedura di codecisione ha funzionato, è stata efficace. Siamo tutti dovuti scendere a compromessi e abbiamo tutti fatto delle concessioni.</p>
      <p sl="fr">Resta ancora molto da fare? Indubbiamente. Chiaramente questo è il nocciolo dell’intero dibattito sulla flessibilità e su ITER. Lamento la nostra incapacità di giungere ad un accordo ed è stato detto oggi che la proposta presentata è un passo indietro. No. Lo ripeto: si ripropone nel corso di ogni dibattito e oggi c’è l’unanimità. Se l’obiettivo è quello di passare alla maggioranza qualificata allora ritengo si debba accogliere la proposta della Presidenza belga. Credo che sia essenziale per la stesura del bilancio per gli esercizi 2012 e 2013. Sono realmente convinto che questo meccanismo debba essere promosso, dal momento che è conforme alle pratiche del passato ma, almeno, garantisce che i bilanci 2012 e 2013 non possano venire bloccati dall’unanimità. Ritengo che voi dobbiate cogliere questa opportunità.</p>
      <p sl="fr">Per quanto riguarda ITER, il modo in cui abbiamo deciso di utilizzare questo meccanismo di flessibilità per ITER 2010 dimostra chiaramente che avremo bisogno di questo meccanismo e che dobbiamo sfruttare quello che abbiamo a nostra disposizione oggi.</p>
      <p sl="fr">Vorrei ringraziare sentitamente quanti sono intervenuti oggi – non li citerò tutti – riconoscendo il lavoro che abbiamo svolto insieme al fine di progredire. Desidero inoltre ringraziare tutti quelli che hanno preferito la logica del progresso alla logica dell’ostruzionismo. Ritengo sia necessario promuovere questa logica.</p>
      <p sl="fr">Onorevole Lamassoure, lei ha parlato di solidarietà di bilancio. In seno al Consiglio si è manifestata una solidarietà quasi totale, dal momento che hanno tutti accettato un incremento del 2,91 per cento. Siamo passati da una maggioranza qualificata all’unanimità in Consiglio. Al di là delle battute, ritengo che tutte queste dichiarazioni allegate al bilancio 2011 – perché è vero che il bilancio ha anche una dimensione politica, come dimostrato dal Parlamento con le priorità politiche che vi ha incluso – che si tratti delle risorse proprie, del valore aggiunto europeo o della lisbonizzazione – la dichiarazione della Commissione – o della dichiarazione comune, che è importante e che è già stata seguita da una lettera da parte del Primo ministro belga, Presidente in carica dell’Unione europea, ebbene queste dichiarazioni dimostrano che su tutti i fronti si sta procedendo nella giusta direzione. Di certo non procederemo alla velocità auspicata, ma stiamo avanzando abbastanza rapidamente da poter dichiarare che la macchina funziona e che è meglio seguire questa logica di progresso che una logica di ostruzionismo.</p>
    </intervention>
    <intervention id="2-503" speaker_id="96782" name="Sidonia MAZUR" is_mep="True" mode="spoken" role="relatore" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, emerge da quanto dichiarato dai precedenti oratori che siamo tutti lieti che sarà possibile attuare il bilancio UE per l’esercizio 2011, in modo efficiente e senza inutili ritardi, a partire dal primo gennaio del prossimo anno. Tuttavia, tutti gli interventi hanno chiarito che restano ancora alcuni punti in sospeso. Vi è una mancanza di dialogo e di comprensione. E’ già evidente, a mio avviso, che il trattato di Lisbona apre nuovi territori inesplorati e che ci attende un dibattito complesso sul bilancio pluriennale UE per il periodo successivo all’anno 2013.</p>
      <p sl="pl">Suddetto dibattito è legato ad una questione centrale, ovvero, come riconciliare la crescente divergenza tra le aspettative dell’Unione europea o, in altre parole, tra quello che l’Unione europea dovrebbe fare – e constatiamo che gli Stati membri e tutte le parti interessate, Parlamento europeo incluso, si aspettano sempre di più dall’UE che, dal canto suo, deve gestire un numero sempre maggiore di questioni e che si sta aprendo a nuove politiche e nuove aree di attività, assumendo nuovi incarichi – una divergenza tra le suddette aspettative e una volontà sempre più debole di finanziare questi nuovi compiti. E’ necessario organizzare dibattiti comuni che vertano su questa divergenza sempre più netta. Non possiamo evitare confronti di questo tipo, specialmente considerando che stiamo attraversando una crisi economica e finanziaria e che quindi non c’è posto per temi proibiti quando si parla di finanziamenti. Dovremmo parlare apertamente di tutte queste questioni: delle risorse proprie dell’UE, di quello che l’Unione dovrebbe fare o forse anche di cosa non dovrebbe fare, delle nostre priorità e del loro finanziamento.</p>
      <p sl="pl">In breve, ritengo che quanto accaduto durante l’adozione del bilancio 2011 costituisca la base ed il punto di partenza per un dibattito, ma di certo non la sua fine. Vi ringrazio per la vostra disponibilità a dialogare e mi auguro che il prossimo anno ne dimostrerete ancora di più.</p>
    </intervention>
    <intervention id="2-504" speaker_id="28240" name="Helga TRÜPEL" is_mep="True" mode="spoken" role="relatore" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Signor Presidente, sono lieta di avere l’opportunità di tenere l’intervento conclusivo di questo dibattito. Vorrei innanzi tutto accettare di buon grado le scuse poste dall’onorevole Schulz. Ha ammesso di essersi comportato male in alcune occasioni. E’ un bene che si accorga che a volte esagera. Desidero respingere con fermezza la sua dichiarazione in riferimento al fatto che in passato avremmo gestito il bilancio solo da un punto di vista meramente tecnico, mentre ora ci saremmo accorti che si tratta di una questione anche politica. Lavoro per la commissione per i bilanci da sei anni ormai e, anche prima di allora, è sempre stato chiaro che si trattasse di politica di bilancio e non solo di aspetti tecnici. L’onorevole Schulz ha affermato di avere imparato molto nel corso delle ultime settimane e me ne compiaccio. Se è così, sarà adesso in grado di comprendere quello che ho appena affermato.</p>
      <p sl="de">Vorrei passare adesso ai toni antieuropeisti che si sono appena uditi in quest’Aula. Vorrei sottolineare una volta in più che se è vero – come sancito dal trattato di Lisbona – che abbiamo l’obiettivo di discutere delle nuove risorse proprie per l’Europa, non si tratterebbe comunque solo di un’ulteriore imposta per i cittadini europei, ma significherebbe anche che i pagamenti provenienti dal prodotto interno lordo verrebbero ridotti in egual misura. In altre parole, non graverebbe unicamente un maggiore onere sui cittadini, ma si otterrebbe un sistema più trasparente per le risorse proprie. E’ necessario discuterne. Respingo il tentativo di manipolare questa opinione, lasciando intendere che vi saranno solo ulteriori oneri. L’obiettivo è piuttosto quello di trovare un sistema di finanziamento intelligente. Il Consiglio e il Parlamento dovrebbero essere preparati a farlo.</p>
      <p sl="de">Vorrei passare adesso al mio secondo commento: è stato detto in questa sede che l’Unione europea priva continuamente i contribuenti europei di qualcosa, mentre vi sono dei programmi nel settore dell’istruzione per i cittadini, delle nuove infrastrutture, nuove lingue e sussidi per i produttori lattiero-caseari. In altre parole, noi interveniamo qui nell’interesse dei cittadini, che ben comprendiamo, ed è necessario ribadirlo con chiarezza.</p>
      <p sl="de">Qual è il ruolo internazionale dell’Unione europea per i prossimi anni? Vi sono paesi di successo quali la Cina, l’India, il Brasile e altri con i quali dobbiamo competere a livello globale. Se vogliamo che l’Unione europea sia forte e che abbia nuovi prodotti che possano anche essere sostenibili, nuovi metodi di produzione che siano eco-compatibili, una produzione di energia che si basi su fonti di energia rinnovabili, che è uno degli obiettivi fissati a Cancún allora, a questo scopo, sono necessarie risorse adeguate ed è necessario avere un bilancio, che rifletta i nostri interessi comuni. Mi auguro che nei prossimi anni prenderemo questa strada.</p>
    </intervention>
    <intervention id="2-506" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domain alle 12:30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-746" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Accolgo con favore il fatto che si sia finalmente giunti ad un accordo sul bilancio per l’esercizio 2011. In questo modo si garantirà la sicurezza finanziaria per il settore vulnerabile dell’agricoltura. La politica agricola dell’UE ha bisogno di un quadro di bilancio stabile, specialmente in un momento difficile. Un bilancio in dodicesimi avrebbe causato gravi difficoltà finanziarie per molti Stati membri che hanno già erogato delle sovvenzioni agricole. Il comparto agricolo dipende in larga misura dai sussidi UE. Le aziende agricole a conduzione familiare hanno bisogno di sicurezze per poter pianificare le proprie attività. Tramite l’UE, i pagamenti diretti costituiscono il 40 per cento dei redditi agricoli e forniscono sicurezza finanziaria su uno sfondo di bassi prezzi al produttore, crescenti costi di produzione e fluttuazione dei mercati. Le misure che compongono il programma per lo sviluppo rurale recano vantaggi diretti alle aree rurali e stimolano le economie regionali. Le aziende agricole in Austria, nello specifico, beneficiano sia delle misure del primo che del secondo pilastro e il 58 per cento del bilancio agricolo annuale di questo paese proviene dall’UE. Gli agricoltori all’interno dell’Unione europea hanno un’ampia gamma di lavori responsabili da svolgere, il cui numero continua a crescere. Devono produrre prodotti alimentari di prima qualità e rispettare standard di benessere animale molto elevati, contribuendo al contempo a contrastare il cambiamento climatico, tutelare l’ambiente e proteggere la biodiversità. Al fine di svolgere questi servizi essenziali, gli agricoltori devono poter godere di un reddito affidabile, basato su una politica finanziaria UE ragionevole e solida. Per quanto riguarda i negoziati sul quadro finanziario per il 2014-2020, tutti gli aspetti dell’agricoltura devono avere lo stesso livello di finanziamento.</p>
    </intervention>
    <intervention id="2-507" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">L’impasse nella prima fase della procedura di bilancio per l’esercizio 2011, causato dalla posizione rigida assunta da un numero limitato di Stati membri, ci ha quasi condotto al fiasco dei dodicesimi, con tutto quello che un sistema di questo tipo comporta, sia per quanto riguarda i bilanci degli Stati membri economicamente deboli che per la possibilità di un ritardo serio nei pagamenti dei fondi europei. Al fine di evitare questo fiasco, il Parlamento ha dimostrato il necessario senso di responsabilità ed è pronto ad accettare il bilancio, nonostante non soddisfi tutte le richieste né abbia raggiunto un livello soddisfacente, come si aspettano i cittadini europei, per affrontare la crisi economica. Tuttavia, il problema relativo al modo di affrontare le esigenze di bilancio nell’immediato futuro per il 2012 ed il 2013 persiste e mi rivolgo a questa minoranza di Stati membri affinché dimostrino il giusto senso di responsabilità e lavorino con il Parlamento al fine di trovare una soluzione che dia all’UE la giusta flessibilità per rispondere alle proprie esigenze e prevenire una nuova crisi di bilancio.</p>
    </intervention>
  </section>
  <section id="creitem37" title="15. Agenzie di rating del credito (discussione)">
    <intervention id="2-509" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A7-340/2010), presentata dall’onorevole Gauzès, a nome della commissione per i problemi economici e monetari, sulla proposta di regolamento del Parlamento europeo e del Consiglio recante modifica del regolamento (CE) n. 1060/2009 relativo alle agenzie di rating del credito [COM(2010)0289 - C7-0143/2010 - 2010/0160(COD) ].</p>
    </intervention>
    <intervention id="2-510" speaker_id="28193" name="Jean-Paul GAUZÈS" is_mep="True" mode="spoken" role="relatore" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Presidente Chastel, signor Commissario, eccoci al terzo atto della legislazione in materia di finanza per il 2010. Dopo la vigilanza e dopo la direttiva relativa ai gestori di fondi d’investimento alternativi, esaminiamo ancora una volta la questione delle agenzie di rating del credito. Dico “ancora una volta” perché l’Europa non è stata flemmatica nell’introdurre una regolamentazione del settore, che ha messo a punto nel 2009 e che sta ora entrando in vigore.</p>
      <p sl="fr">Le agenzie di rating del credito, in genere, formulano valutazioni, in forma di rating, sulla solvibilità di imprese e Stati e su prodotti finanziari complessi. Il rating esprime una valutazione del rischio che chi emette gli strumenti finanziari non sia poi in grado di onorare i propri debiti. Per una serie di motivi, tali agenzie sono diventate molto importanti nel mondo finanziario.</p>
      <p sl="fr">Il primo motivo è che i rating sono previsti nei regolamenti bancari, al fine di stabilire l’ammontare dei fondi propri che saranno utilizzati per finanziare gli investimenti. Il secondo è che i rating hanno costituito un fattore di successo per le emissioni, essendo diventati uno degli indicatori principali per gli investitori.</p>
      <p sl="fr">Eppure, benché le agenzie di rating del credito non siano state la causa principale della recente crisi finanziaria, hanno comunque avuto un’influenza nociva. Di fatto, hanno sottovalutato la probabilità che gli emittenti di alcuni strumenti finanziari complessi si rivelassero insolventi.</p>
      <p sl="fr">Trovandosi ad affrontare la necessità di ristabilire la fiducia nei mercati e di fornire maggiori difese agli investitori, la Commissione europea ha proposto, nel 2009, un meccanismo di controllo e vigilanza delle agenzie di rating del credito. Pertanto, nello stesso anno, è stato adottato il regolamento (CE) n. 1060/2009 relativo alle agenzie di rating del credito.</p>
      <p sl="fr">Nel corso delle discussioni tenutesi nel Parlamento europeo prima dell’adozione del regolamento suddetto, il vostro relatore ha insistito sulla necessità di stabilire una vigilanza integrata sulle agenzie di rating del credito, nonché un controllo congiunto dei loro prodotti a livello di Unione europea. In quel periodo una vigilanza europea di questo tipo era impossibile dal punto di vista legale, tuttavia, la Commissione si è impegnata a formulare una proposta legislativa in questo senso e lei, Commissario, ha mantenuto la promessa.</p>
      <p sl="fr">L'accordo raggiunto tra il Consiglio e il Parlamento europeo sull'architettura di vigilanza europea, che entrerà in vigore il 1° gennaio 2011, permetterà l'effettiva attivazione del sistema di vigilanza sulle agenzie di rating del credito.</p>
      <p sl="fr">Nel regolamento che istituisce l’autorità europea degli strumenti finanziari e dei mercati si evidenzia che tale autorità eserciterà il proprio potere di vigilanza in particolare sulle agenzie di rating del credito. Tale era l’obiettivo del regolamento modificativo supplementare sul quale abbiamo raggiunto un accordo e che voteremo domani.</p>
      <p sl="fr">Quello che io chiedo – e i miei colleghi sostengono tale richiesta – è che le altre questioni relative ad agenzie di rating del credito, ripartizione del debito pubblico, schemi retributivi e concorrenza vengano posticipate e affrontate con un’analisi in forma di relazione di iniziativa che preceda la proposta di legge, la cui presentazione da parte vostra è prevista per la prima metà del 2011 e per la quale avete aperto una consultazione.</p>
      <p sl="fr">Ritengo che, istituendo un sistema di vigilanza europea delle agenzie di rating del credito, stiamo facendo un grosso passo avanti nella stessa direzione degli accordi di vigilanza già attuati. Desidero esprimere i miei ringraziamenti alla Presidenza belga per il suo costante impegno sui fascicoli finanziari, a lei e al suo gruppo, Commissario, e, naturalmente, ai miei onorevoli colleghi del Parlamento europeo che hanno preso parte all’analisi in questione e hanno sostenuto le nostre posizioni.</p>
    </intervention>
    <intervention id="2-511" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, signor Commissario, onorevoli deputati, dopo l’intervento dell’onorevole Gauzès e una tale relazione, è chiaramente un piacere essere tra voi per conto del ministro delle finanze belga, Didier Reynders, nel giorno della discussione sull’emendamento del regolamento relativo alle agenzie di rating del credito.</p>
      <p sl="fr">Ancora una volta, come avete appena detto, parliamo di una misura concernente i servizi finanziari, sulla quale le tre istituzioni hanno appena raggiunto un accordo a tempo di record.</p>
      <p sl="fr">Siamo anche molto compiaciuti del fatto che l’accordo verrà votato in Parlamento domani, come convenuto tra le tre istituzioni.</p>
      <p sl="fr">Il regolamento verrà pertanto modificato per assegnare nuovi poteri all’autorità europea degli strumenti finanziari e dei mercati, in modo da permetterle di esercitare un controllo più stretto sulle attività delle agenzie di rating del credito in tutta l’Unione europea. Si tratta di un passo importante che anche noi riteniamo possa contribuire al miglioramento della stabilità dei mercati finanziari e che promuoverà lo sviluppo di un quadro di controllo molto più efficace.</p>
      <p sl="fr">Pertanto, una volta che il regolamento sarà entrato in vigore, l’autorità sarà dotata di poteri relativamente alla registrazione e al controllo diretto delle agenzie di rating del credito e avrà la facoltà di determinare se un’agenzia abbia violato il regolamento in vigore e di imporre le opportune sanzioni.</p>
      <p sl="fr">Naturalmente è previsto anche un quadro di cooperazione tra le autorità competenti negli Stati membri e l’autorità europea degli strumenti finanziari e dei mercati. In ogni caso, siamo pronti per un dibattito più approfondito sulla questione della regolamentazione del settore delle agenzie di rating del credito, una volta che la Commissione ci avrà fornito la sua proposta di riesame complessivo del settore, attesa per l’anno prossimo. Auspicando, ovviamente, un risultato positivo dal vostro voto di domani, desidero ringraziare in modo particolare la presidenza della commissione per i problemi economici e monetari, l’onorevole Bowles, il relatore del Parlamento, l’onorevole Gauzès, e, ovviamente, i suoi relatori ombra, come anche il Commissario Barnier che, affiancando il ministro delle finanze belga Reynders, ha svolto per sei mesi un importante lavoro, ottenendo rapidamente accordi che sono diventati decisioni concrete per il settore finanziario in questo Parlamento stesso. In ogni caso, vi ringrazio per la collaborazione proficua ed efficace in quest’ambito. Sono certo che continuerete il lavoro nel corso delle Presidenze future.</p>
    </intervention>
    <intervention id="2-512" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, buon pomeriggio a tutti voi. Lei si è espresso molto bene, onorevole Gauzès, così come ha appena fatto anche il Presidente Chastel a nome del ministro Reynders, riguardo al controllo e alla regolamentazione del grande settore dei fondi hedge e dei fondi private equity , oggi, e riguardo al livello successivo di regolamentazione delle agenzie di rating del credito, domani. Tutto ciò si deve, chiaramente, a voi, onorevoli deputati, al Consiglio e al lavoro iniziale della Commissione. In materia di regolamentazione, l’Europa progredisce in modo concreto ed efficace e impara dalla crisi, come chiedono tutti i contribuenti, che sono anche cittadini europei.</p>
      <p sl="fr">Onorevoli deputati, l’accordo relativo alla vigilanza sulle agenzie di rating del credito costituisce un passo importante e anche io voglio esprimere i miei ringraziamenti a lei, onorevole Gauzès, e, naturalmente, a coloro che lavorano al suo fianco, la presidenza della commissione, l’onorevole Bowles, e i relatori ombra, gli onorevoli Klinz, Giegold, Pittella e Fox. Tra pochi giorni, questa Presidenza giungerà al termine, dopo aver ottenuto molti successi e molti miglioramenti e desidero porgere i miei sentiti ringraziamenti al ministro Reynders e a tutto il suo gruppo per gli ottimi rapporti che abbiamo intrattenuto negli ultimi sei mesi.</p>
      <p sl="fr">Si tratta di un buon accordo, benché debba dire che sarebbe stato eccellente se, nel compromesso finale, avessimo adottato le norme inizialmente proposte dalla Commissione per aumentare la trasparenza degli strumenti finanziari strutturati. In ogni caso, come indicato nei considerando del regolamento, ritorneremo su questo argomento, se riterrete, nel corso della prossima revisione del regolamento nel 2011.</p>
      <p sl="fr">Come il Presidente Chastel ha appena detto, a partire da luglio 2011, l’emendamento al regolamento del 2009 attribuirà all’ESMA, l’autorità europea degli strumenti finanziari e dei mercati, il potere di vigilare direttamente sulle agenzie di rating del credito a livello europeo. Onorevoli deputati, è necessario comprendere bene l’importanza della decisione che prenderete oggi: per la prima volta l’ESMA, questa nuova autorità europea, avrà la facoltà di vigilare direttamente sugli istituti finanziari che operano in tutta l’Europa.</p>
      <p sl="fr">L’emendamento in oggetto completa il nuovo quadro di vigilanza europeo, aumentando di molto i poteri dell’ESMA, come l’onorevole Gauzès ha ben illustrato e come anche l’onorevole Giegold, che è presente, era ansioso di evidenziare nel corso del dibattito sulla vigilanza. Si tratta, pertanto, di un argomento molto importante sia per voi, sia per noi.</p>
      <p sl="fr">L’ESMA diventerà l’istituzione responsabile della registrazione e del controllo delle agenzie di rating in tutta l’Europa ed eserciterà una stretta sorveglianza. La legislazione le garantirà tutti i poteri di vigilanza ritenuti necessari per obbligare le agenzie di rating a rispettare i termini del regolamento.</p>
      <p sl="fr">L’ESMA sarà in grado di vigilare – mi riferisco alla richiesta d’informazioni e alla possibilità di effettuare controlli in loco – e, nel caso in cui rilevi che un’agenzia di rating del credito stia commettendo una violazione, dovrà adottare le misure necessarie per obbligare l’agenzia a cessare la violazione. L’ESMA avrà anche il potere, strettamente regolato da norme chiare, di imporre multe e sanzioni alle agenzie di rating che non rispettano il regolamento. Ovviamente il regolamento garantisce anche il diritto di difesa alle agenzie di rating, in particolare il diritto a un’udienza, l’accesso ai documenti e altre garanzie procedurali. Infine, nell’esercizio dei suoi poteri di vigilanza, l’ESMA rispetterà i diritti garantiti dalla Carta dei diritti fondamentali e gli altri principi e disposizioni della legislazione dell’Unione europea, compreso il principio di proporzionalità.</p>
      <p sl="fr">Il nuovo regolamento sulle agenzie di rating garantirà anche un punto di contatto unico per tutte le agenzie, un quadro regolamentare armonizzato in tutta l’Unione europea, con pari trattamento, e un’applicazione più uniforme delle regole per le agenzie di tutta l’Unione europea.</p>
      <p sl="fr">Ritengo, pertanto, che si sia raggiunto un considerevole miglioramento in termini di efficienza, trasparenza e sicurezza nel quadro dell’architettura generale che stiamo costruendo, settimana dopo settimana, per garantire una vigilanza intelligente e una regolamentazione efficace.</p>
      <p sl="fr">Signor Presidente, non avrei voluto dilungarmi come sto facendo, ma desidererei approfondire quanto ha appena detto il Presidente Chastel e accennare alla prossima fase, giacché io stesso ho affermato che bisogna spingersi ben oltre per garantire una regolamentazione adeguata delle agenzie di rating, pur osservando che non sono tali agenzie a creare i problemi e le turbolenze che affliggono i mercati finanziari. Non è il termometro a provocare la febbre, per quanto sia necessario il suo corretto funzionamento, che è venuto meno in passato. A questo noi vogliamo porre rimedio, per così dire, con il regolamento in esame.</p>
      <p sl="fr">La Commissione sta già prendendo in considerazione il passo successivo: è stata aperta una consultazione pubblica il 5 novembre 2010 per allargare il dibattito e raccogliere i punti di vista di tutte le parti interessate e, come voi sapete, non c’è niente di artificiale nelle discussioni relative a tutti questi regolamenti. Onorevoli deputati, attribuisco grandissimo valore all’ascolto di ogni contributo, critica o idea espressi nel contesto di queste consultazioni.</p>
      <p sl="fr">Considereremo ora, innanzi tutto, le conseguenze del modello “issuer-pays”, molto diffuso tra le agenzie di rating, in secondo luogo, la dipendenza delle banche e di altri investitori istituzionali dai rating del credito, in terzo luogo, il rating del debito pubblico – che non è una questione semplice – in quarto luogo, l’aumento della trasparenza finalizzato a una migliore gestione dei conflitti d’interesse e, infine, la creazione di maggiore concorrenza e diversità nel mercato delle agenzie di rating, concentrato in un numero troppo esiguo di soggetti.</p>
      <p sl="fr">La consultazione è aperta fino a gennaio prossimo e, sulla base di tutte le risposte che riceveremo e della relazione di iniziativa dell’onorevole Klinz, nel corso del 2011, ma non troppo tardi, prenderemo una decisione sulle misure che vogliamo attuare al fine di completare, con una terza fase, i due regolamenti relativi alle agenzie di rating, che sono stati quasi attuati.</p>
    </intervention>
    <intervention id="2-513" speaker_id="39722" name="Sebastian Valentin BODU" is_mep="True" mode="spoken" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="en">relatore per parere della commissione giuridica. – Signor Presidente, in qualità di vicepresidente della commissione giuridica, vorrei illustrare alcuni importanti aspetti che sono stati oggetto di discussione e gli emendamenti presentati in seno alla suddetta commissione.</p>
      <p sl="en">Innanzi tutto, attualmente, è la società emittente a effettuare il pagamento per la valutazione degli strumenti strutturati effettuata dalle agenzie. In tal modo possono sorgere dei conflitti d’interesse, poiché le società valutate hanno interesse ad avere un buon rating. In alternativa, potrebbero essere gli utilizzatori dei rating a pagare. Gli interessi degli utilizzatori sono più diversificati, pertanto, non esisterebbe un singolo interesse che potrebbe provocare un conflitto: vi sono utilizzatori che preferiscono un buon rating, ad esempio, quando vogliono vendere azioni, e altri, invece, che preferiscono un rating sfavorevole quando, ad esempio, vogliono acquistare azioni.</p>
      <p sl="en">In secondo luogo, il regime per le agenzie di rating potrebbe trarre vantaggio dalle regole stabilite per i revisori dei conti. Sia le agenzie di rating, sia i revisori dei conti hanno grandi responsabilità per quanto riguarda la buona reputazione delle società e il corretto funzionamento del mercato. Nondimeno, sembra che i revisori dei conti siano soggetti a regole molto più rigide rispetto alle agenzie di rating.</p>
      <p sl="en">In terzo luogo l’ESMA, l’autorità europea degli strumenti finanziari e dei mercati, dovrebbe svolgere delle attività di vigilanza sulle agenzie di rating del credito, per poter verificare eventuali divergenze significative tra i rating assegnati da diverse agenzie allo stesso strumento finanziario strutturato. L’ESMA dovrebbe, inoltre, avere maggiore potere esecutivo.</p>
      <p sl="en">In quarto luogo, la direttiva introduce un nuovo principio, ripreso dalla più recente legislazione statunitense: nel caso in cui un’agenzia diversa da quella a cui è stata assegnata la valutazione riesca a effettuare la propria valutazione per lo stesso strumento, sarà soggetta alla valutazione assegnata. Pertanto, la prima agenzia dovrà rendere note alcune informazioni relative allo strumento valutato. In questo modo si ottengono due vantaggi: primo, abbiamo una seconda opinione e, secondo, la responsabilità che ricade sulla seconda agenzia si riduce.</p>
      <p sl="en">Infine, sottolineo che le disposizioni della direttiva in oggetto, che istituiscono un nuovo quadro normativo, si dovrebbero applicare soltanto agli strumenti finanziari strutturati, essendo le agenzie di rating del credito stesse una parte importante della finanza strutturata. Il resto degli strumenti finanziari, come le azioni ordinarie di 150 anni o le obbligazioni ordinarie che non presentano un rischio sistemico, non dovrebbero essere contemplate nella direttiva se volete essere rigorosi ma senza eccedere nella regolamentazione, se volete essere competitivi ma senza accrescere i costi amministrativi e se volete trattenere i capitali in Europa e non deviarli all’estero, verso i mercati emergenti.</p>
    </intervention>
    <intervention id="2-514" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo S&amp;D . – Signor Presidente, onorevoli colleghi, con il collega Gauzès abbiamo lavorato positivamente, grazie a una cooperazione ormai sperimentata e collaudata, a questo regolamento per garantire alcuni importanti passi in avanti nell'ordinamento di uno degli ambiti più controversi per la stabilità dei mercati finanziari.</p>
      <p sl="it">Tra questi miglioramenti vi è certamente la previsione di affidare alla neonata autorità europea ESMA la possibilità di sanzionare direttamente le agenzie di rating in caso di comportamenti scorretti; è stato un punto su cui ho molto insistito: il Parlamento dimostra in questo modo di battersi per la costruzione di una struttura di supervisione europea forte e dotata di veri poteri.</p>
      <p sl="it">Siamo altresì consapevoli che con questo regolamento non si affrontano ancora tutti i problemi di un settore che negli ultimi anni si è caratterizzato per aver influito negativamente sull'evoluzione della crisi. I nodi che restano da sciogliere, e che sono oggetto di una relazione parlamentare già in itinere dell'onorevole Klinz, riguardano soprattutto due questioni: le valutazioni dei debiti sovrani degli Stati e la generale struttura di un mercato caratterizzato da un evidente oligopolio.</p>
      <p sl="it">L'Unione europea su questi temi deve avere un obiettivo chiaro: ridurre la dipendenza della finanza dai rating ! I riferimenti attualmente contenuti nelle leggi e nei regolamenti delle agenzie di rating vanno sostituiti con standard alternativi di affidabilità creditizia. In tale direzione si sono già mossi gli Stati Uniti e anche il G20.</p>
      <p sl="it">A livello internazionale bisogna avere il coraggio e l'ambizione di modificare la regolamentazione sulla quale si basa Basilea II, e cioè l'imposizione dell'uso dei rating – un meccanismo che di fatto ha prodotto e produce un'abdicazione totale della vigilanza da parte del settore bancario – e le conseguenze sono sotto gli occhi di tutti.</p>
      <p sl="it">Concludo con un rapido riferimento alla questione della valutazione del debito sovrano: questa non deve essere più competenza delle agenzie di rating che, troppo spesso, hanno esasperato con i loro giudizi il sentimento del mercato gettando benzina sul fuoco della speculazione! Si rifletta invece su un eventuale ruolo di un'istituzione europea in questo ambito – un'istituzione magari già esistente, come la Corte dei conti europea.</p>
      <p sl="it">Auspico davvero fortemente che queste mie riflessioni incontrino la convergenza dei colleghi e l'attenta e autorevole condivisione del Commissario Barnier, cui rinnovo i sensi della mia profonda stima.</p>
    </intervention>
    <intervention id="2-515" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, signor Commissario, onorevoli deputati, tra poche settimane avremo in Europa una nuova struttura di vigilanza, plasmata in larga parte dal Parlamento europeo. Tra le tre nuove autorità di vigilanza, una, l’autorità europea degli strumenti finanziari e dei mercati (ESMA), sarà responsabile dei mercati e degli strumenti finanziari.</p>
      <p sl="de">L’ESMA avrà l’ultima parola in merito alla registrazione e al controllo delle agenzie di rating del credito e avrà la responsabilità di garantire che queste rispettino effettivamente il nuovo regolamento. Qualora lo volesse, l’ESMA potrà delegare tale responsabilità transfrontaliera alle autorità di vigilanza nazionali, nel caso queste siano di piccole dimensioni e operino soltanto a livello nazionale.</p>
      <p sl="de">La proposta in esame, dunque, consiste semplicemente in un adattamento del regolamento dell’aprile 2009 a un nuovo contesto, rafforzando al contempo il ruolo dell’ESMA, attribuendo alla nuova autorità di vigilanza maggiori poteri e, elemento questo, completamente nuovo, conferendole la facoltà di sanzionare la mancata applicazione del regolamento, fatto che accolgo con grande favore, poiché ritengo che rafforzando la posizione di una nuova autorità di vigilanza di stampo europeo se ne aumenterà sicuramente la credibilità.</p>
      <p sl="de">Sono critico su un unico punto. In fase di stesura del regolamento, nell’aprile 2009, abbiamo preso una decisione politica su come considerare i rating di paesi terzi in Europa. Al tempo decidemmo che potessero essere usati in Europa qualora rispettassero la procedura di equivalenza o fossero sostenuti da un’agenzia di rating del credito registrata e approvata in Europa, con la cosiddetta procedura di avallo.</p>
      <p sl="de">Ora, nella seconda fase, la Commissione ha apportato una modifica, affermando che l’avallo non sarà più possibile; pertanto, è effettivamente applicabile soltanto la procedura di equivalenza. Essendo stata presa unilateralmente, considero tale decisione antidemocratica e ritengo che dovremmo attenerci alla decisione presa nell’aprile 2009.</p>
      <p sl="de">Come ha ricordato il Commissario, ci sono ancora molte altre questioni in sospeso che vanno considerate in modo critico per quanto riguarda le agenzie di rating del credito, ossia mancanza di concorrenza, poca trasparenza, modello imprenditoriale che prevede che sia l’emittente a pagare piuttosto che l’investitore. Esistono dubbi in merito al sistema di pagamento e all’eccessiva dipendenza giacché, in effetti, accade che, per effetto dei provvedimenti normativi, molte agenzie di rating siano diventate di fatto autorità di regolamentazione in materia di certificazione. Analizzo questo aspetto nella relazione di iniziativa e mi compiaccio che la Commissione presenterà una proposta legislativa in merito l’anno venturo.</p>
    </intervention>
    <intervention id="2-516" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">a nome del gruppo Verts/ALE. – Signor Presidente, Presidente Chastel, Commissario Barnier, onorevole Gauzès, onorevoli deputati e relatori ombra, mi compiaccio sinceramente che si sia finalmente compiuto questo passo e che, per la prima volta, un settore del sistema finanziario europeo sarà sotto il controllo diretto dell’Europa. Ciò costituisce anche un’evoluzione verso un’Europa più forte nel mercato interno e verso un controllo rigoroso di uno dei settori che hanno contribuito a creare la crisi. Desidero aggiungere un altro commento in merito. Commissario Barnier, al momento è, ovviamente, in atto il processo di selezione del personale delle nuove autorità, dal quale dipenderà il valore delle stesse. Non posso che augurarmi che venga davvero selezionato in base a competenza, indipendenza dal settore finanziario che dovranno controllare e indubbio desiderio di servire l’interesse pubblico. Spero inoltre che, nel processo di selezione, non avremo ancora contingenti nazionali che non tengono conto di tali, importanti principi.</p>
      <p sl="de">Inoltre, c’è ancora molto da fare nel settore delle agenzie di rating del credito. Non esiste ancora una vera trasparenza nelle informazioni con cui lavorano le agenzie di rating e si fa ancora un uso troppo diffuso dei rating a scopo regolamentare, sia nel settore finanziario, sia nelle risoluzioni che regolano il mondo finanziario. Assistiamo a gravi conflitti d’interesse, a un mercato indiscutibilmente in mano a tre soggetti principali e non vi è alcuna attribuzione di responsabilità per i rating emessi in modo irresponsabile. Signor Commissario, è un bene che sia in corso una consultazione e ne attendiamo con interesse i risultati. La società civile, in particolare, andrebbe coinvolta nella consultazione, ma in tal caso dovreste presentare una proposta coraggiosa. Aspetto già con impazienza la vostra proposta e vi prego di essere coraggiosi come lo siete stati finora e di dar vita insieme, nel prossimo anno, a una legislazione che risolva i problemi ancora presenti sul mercato del rating del credito in modo davvero europeo. Lo dobbiamo ai nostri cittadini.</p>
    </intervention>
    <intervention id="2-517" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="fr">a nome del gruppo ECR. – Signor Presidente, esprimo i miei ringraziamenti all’onorevole Gauzès per l’ ottimo lavoro svolto. Mi compiaccio che gli articoli 8 e 8bis siano stati eliminati durante il trilogo. Il progetto iniziale della Commissione, che proponeva la creazione di siti web sicuri, non mi ha mai convinto. Possiamo osservare come evolverà la situazione negli Stati Uniti e, qualora i siti si rivelassero utili, potremo sempre introdurli qui in Europa in un secondo tempo.</p>
      <p sl="fr">Signor Presidente, sono lieto di informarla che domani il mio gruppo voterà a favore della relazione in esame e ringrazio di nuovo l’onorevole Gauzès.</p>
    </intervention>
    <intervention id="2-518" speaker_id="96769" name="Jürgen KLUTE" is_mep="True" mode="spoken" nationality="Germany" birth_date="13-10-1953" birth_place="Bünde / NRW" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, Presidente Chastel, Commissario Barnier, onorevoli deputati, gli ultimi mesi dall’inizio di questo anno hanno dimostrato quali danni possano provocare le agenzie di rating del credito. È necessario, dunque, agire con rapidità. Per questo, anche io accolgo con favore la direttiva e, in particolare, il trasferimento all’ESMA della vigilanza sulle agenzie di rating del credito e della loro registrazione, che costituisce un passo importante nella giusta direzione.</p>
      <p sl="de">Nondimeno, diverse proposte utili e innovative sono state scartate in fase di discussione della relazione e voglio ricordarlo di nuovo. Pertanto, la nomina dell’ESMA rimane l’unico vero cambiamento positivo. Le proposte per la creazione di un database pubblico per l’emissione dei rating del credito sono state respinte, come anche qualsiasi riferimento all’istituzione di un’agenzia pubblica di rating del credito. Anche l’esame sistematico da parte delle autorità di vigilanza dei rating emessi è stato dimenticato. Inoltre, la Commissione aveva proposto la promozione di rating del credito indipendenti per risolvere la questione delle disastrose istruzioni degli emittenti sulla valutazione dei prodotti per i mercati finanziari. Anche in questo caso, la discussione si è conclusa con un nulla di fatto.</p>
      <p sl="de">Mi auguro che tali aspetti vengano presi in considerazione nelle future relazioni sull’argomento cui hanno accennato sia l’onorevole Gauzès, sia lei, Commissario Barnier.</p>
    </intervention>
    <intervention id="2-519" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, signor Commissario, si avvicina il tempo delle ferventi preghiere alla luce delle notizie odierne, ancora una volta riguardanti l’euro, per le quali sono riconoscente. Confido molto nel fatto che, grazie al vostro approccio coraggioso, non andrete troppo in là con i tempi. Concordo con quanto affermato dall’oratore precedente e vi chiedo con una certa urgenza di garantire, nella vostra sfera di influenza, che le selezioni si effettuino senza tener conto né dei contingenti nazionali, né delle preferenze per i partiti politici in modo da rompere, finalmente, con una tradizione scomoda ed esclusivamente europea per quanto riguarda i funzionari e reclutare davvero i profili migliori.</p>
      <p sl="de">La mia seconda richiesta riguarda una maggiore trasparenza rispetto ai concorrenti del mercato internazionale al di fuori dell’Unione europea, i quali hanno sempre considerato i propri rating una questione politica, vantando un’onniscienza che non trova corrispondenza in alcun modo né in quanto succede nei mercati, né nella loro effettiva importanza.</p>
    </intervention>
    <intervention id="2-520" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Signor Presidente, signor Commissario, onorevole Gauzès, onorevoli deputati, è davvero un grandissimo piacere per me constatare come l’onorevole Gauzès abbia redatto una relazione così esemplare. L’argomento è estremamente importante e, considerate le abitudini e le attività delle agenzie di rating del credito, è sempre rilevante. Gli sforzi del relatore, finalizzati a garantire che le agenzie di rating del credito e i loro prodotti siano controllati in maniera integrata e sulla base di standard uniformi a livello europeo, merita sostegno. È, però, importante sapere a che cosa esattamente si attribuisce un rating e come. Dobbiamo porci queste domande perché è noto come, prima della crisi, le agenzie di rating del credito valutassero molto favorevolmente strumenti finanziari dubbi o svantaggiosi, del valore di diverse migliaia di miliardi di dollari, fornendo così, purtroppo, terreno fertile per la speculazione.</p>
      <p sl="hu">In primo luogo, dobbiamo considerare la questione dell’indipendenza, poiché, se è vero che le banche e determinati gruppi di investitori stanno corrispondendo gli onorari per le valutazioni, potremmo avere dubbi sulla reale indipendenza da interessi esterni delle decisioni delle agenzie di rating. La seconda questione riguarda il metodo di valutazione. La terza questione è che, accordandosi per declassare un paese o facendo circolare voci negative su di esso, si può rendere insolvente qualsiasi paese e costringerlo, in tal modo, a contrarre nuovi debiti e quindi a diventare un cliente sempre più debole sul mercato debitorio. Le economie piccole e aperte e gli Stati membri al di fuori della zona euro sono particolarmente vulnerabili.</p>
      <p sl="hu">Sono pertanto convinto che non si debba commettere l’errore di accettare il fatto che le agenzie di rating del credito non siano responsabili delle valutazioni che emettono. Onorevoli deputati, diamo alle valutazioni il posto che meritano e affidiamoci a loro solo nella misura in cui possiamo ritenerle credibili, considerandole indicative nella creazione del quadro normativo. La relazione merita sicuramente di essere appoggiata. La crisi economica globale ha dimostrato la necessità di una regolamentazione e di una vigilanza a livello europeo delle attività di tali organismi.</p>
    </intervention>
    <intervention id="2-522" speaker_id="96998" name="Evelyn REGNER" is_mep="True" mode="spoken" nationality="Austria" birth_date="24-01-1966" birth_place="Wien" m_state="AT">
      <p sl="de">Signor Presidente, Presidente Chastel, signor Commissario, le agenzie di rating del credito hanno svolto e continuano a svolgere un ruolo poco onorevole nella crisi finanziaria. Ce ne sono troppo poche, troppo potenti e troppo poco trasparenti e la loro struttura e importanza costituisce un esempio di quanto gravi siano le distorsioni del sistema finanziario globale.</p>
      <p sl="de">Si potrà recuperare la fiducia nelle agenzie di rating del credito soltanto stabilendo nuove, rigorose regole che le disciplinino. Domani voteremo su una delle fasi di tale sviluppo, ossia il necessario adattamento delle agenzie di rating del credito alla nuova struttura europea di vigilanza dei mercati finanziari e alla nuova procedura di comitato, gli atti delegati.</p>
      <p sl="de">Daremo vita all’ESMA, che sarà autorizzata a rivedere regolarmente i rating, a ispezionare in modo accurato le agenzie di rating del credito e anche a imporre sanzioni superiori ai profitti realizzati violando la legge. Tali nuovi sviluppi sono una base minima assolutamente necessaria.</p>
      <p sl="de">Nondimeno, voglio sottolineare che l’autorità europea degli strumenti finanziari e dei mercati dovrebbe essere dotata di personale che possa effettivamente svolgere le proprie mansioni in maniera efficiente e che non costituisca soltanto una piccola parte del personale dell’ESMA alla quale si richiedono prestazioni quasi sovrumane.</p>
      <p sl="de">Dobbiamo affrontare l’imminente e sostanziale riforma delle agenzie di rating del credito con la massima apertura mentale e, oggi, dobbiamo discutere di concetti che sembrano quasi impossibili o quanto meno difficili da immaginare. Dopotutto, le società a destinazione specifica, nelle quali le banche depositavano le proprie obbligazioni ad alto rischio, hanno ricevuto le valutazioni più alte dalle agenzie di rating del credito. Pertanto, nel corso della revisione generale, dovremmo prendere in considerazione sia la creazione di un’agenzia di rating pubblica a livello europeo, sia la modifica e l’analisi del modello di pagamento. Infine, naturalmente, dovremmo valutare la necessità di un secondo rating. Abbiamo bisogno di una regolamentazione seria e concreta, affinché non possa accadere di nuovo che tre grandi agenzie abbiano tanta responsabilità nell’attuale, infelice situazione finanziaria.</p>
    </intervention>
    <intervention id="2-523" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, questo argomento mi fa venire in mente una frase in latino che recita “quis custodiet custodes ”, ossia chi sorveglierà i sorveglianti? Lo stesso vale in questo caso: chi valuterà le agenzie di rating del credito? Fortunatamente, ci siamo ora dotati di uno strumento che provvederà a svolgere tale compito. Sicuramente, le agenzie di rating del credito non si sono guadagnate alcuna fiducia, piuttosto, si sono screditate con la loro condotta negli ultimi due anni e hanno aggravato la crisi finanziaria invece di contenerla.</p>
      <p sl="en">Mi compiaccio, dunque, che il Parlamento europeo e le nostre autorità stiano prendendo in mano la situazione e mi complimento con l’onorevole Gauzès, il Commissario Barnier e il Consiglio per aver messo a punto uno strumento dedicato a tali questioni. Attendo con impazienza la votazione di domani e, se me ne sarà data l’opportunità, voterò tre o quattro volte per tenere questi sciacalli sotto controllo.</p>
    </intervention>
    <intervention id="2-524" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, in primo luogo, voglio congratularmi con il relatore per la stesura di questo importantissimo documento. È stato fatto molto, finora, per la creazione e la gestione di un sistema di controllo finanziario nell’Unione europea. Le agenzie di rating del credito svolgono un ruolo molto importante, poiché influiscono in modo diretto sul funzionamento, sull’integrità e sulla stabilità del sistema finanziario. Reputo che uno dei problemi principali sia costituito dal fatto che le autorità di vigilanza finanziaria europee che si stanno istituendo non abbiano ancora poteri reali, che permettano loro di avere un impatto diretto e di prendere decisioni vincolanti. Sostengo, quindi, le proposte atte a dotare una delle autorità di vigilanza europea – in questo caso l’autorità europea degli strumenti finanziari e dei mercati – di maggiori poteri, per garantire e controllare la trasparenza dell’operato delle agenzie di rating del credito certificate dall’Unione europea, al fine di evitare distorsioni dei principi del mercato finanziario e del mercato interno unico.</p>
    </intervention>
    <intervention id="2-525" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, onorevoli deputati, innanzi tutto, se vogliamo essere onesti, dobbiamo purtroppo riconoscere che le agenzie di rating del credito sono essenzialmente controllate della plutocrazia internazionale che, tramite queste, esercita pressioni sui paesi nel tentativo di influenzarne le decisioni. Il problema principale dei rating è che sono quasi del tutto soggettivi e non offrono una rappresentazione dettagliata delle condizioni economiche dei paesi interessati in un determinato momento. I rating, che sono molto distanti dalla realtà, impediscono chiaramente ai paesi di riprendersi dalla crisi.</p>
      <p sl="hu">Esistono, ovviamente, indicatori oggettivi, come il disavanzo pubblico o l’indebitamento interno e con l’estero. D’altra parte, l’istituzione di un organismo di vigilanza, che fornisca essenzialmente un controllo di qualità per tali agenzie e che, dunque, impedisca loro di compilare valutazioni spesso errate, costituisce un grosso passo verso una soluzione. In ogni caso, desidero rivolgere una domanda sull’ESMA al Commissario Barnier: si è detto molto di come questa potrà imporre diverse sanzioni, ma quando sapremo in cosa consisteranno, quale ne sarà l’entità e quando potranno essere introdotte? La ringrazio anticipatamente per la risposta.</p>
    </intervention>
    <intervention id="2-526" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, l’obiettivo degli emendamenti proposti dall’onorevole Gauzès è quello di fornire ulteriori dettagli relativi ai nuovi poteri dell’ESMA sulle agenzie nazionali. A mio parere, le competenze andrebbero definite in modo molto chiaro. Inoltre, gli operatori dei mercati finanziari dovrebbero essere in grado di identificare le autorità competenti nel settore delle agenzie di rating.</p>
      <p sl="ro">Ritengo che la nuova autorità dovrebbe avere la responsabilità esclusiva di registrare e controllare le agenzie di rating esistenti, che dovrebbero a loro volta avere la possibilità di accedere alle informazioni riguardanti gli strumenti finanziari valutati dai concorrenti. Nel contempo, si dovrebbe garantire l’accesso ai siti web soltanto nel caso in cui sia possibile garantire la riservatezza delle informazioni richieste.</p>
      <p sl="ro">Infine, insisto sull’importanza del fatto che le agenzie di rating del credito siano registrate da un’autorità competente e sulla loro validità in tutta l’Unione europea.</p>
    </intervention>
    <intervention id="2-527" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, sono lieto che si affronti questo argomento oggi. Devo dire che una delle considerazioni che raramente si fanno è che, fino a poco tempo fa, in Irlanda era il settore privato a controllare efficacemente il settore pubblico attraverso le agenzie di rating del credito e i mercati. Io faccio parte di quanti accolgono con entusiasmo la liberazione dal settore privato e il fatto che, nella situazione in cui ci troviamo, abbiamo almeno lo scudo della Banca centrale europea, dell’Unione europea e del Fondo monetario internazionale.</p>
      <p sl="en">Potrei non trovarmi d’accordo sui dettagli del pacchetto, ma sono convinto che ci troveremmo in una situazione migliore piuttosto che trovarci in balìa delle agenzie di rating del credito e dei mercati. Si presume che i mercati siano liberi, ma credo che potremmo discuterne in altra occasione. Riguardo alle agenzie di rating del credito, comunque, una di queste riceveva 800 milioni di dollari l’anno per la valutazione di alcuni prodotti finanziari strutturati. La loro imparzialità si sta mettendo molto in dubbio e credo che, guardando al loro operato nel passato e persino nel presente, rimarremmo sgomenti. Era ora che si chiedesse loro di rendere conto del proprio operato e mi rallegro del fatto che si sottoporranno questi organismi a controlli più severi.</p>
    </intervention>
    <intervention id="2-528" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, vorrei rispondere in modo dettagliato ma conciso a tutti coloro che sono intervenuti e ai quali esprimo i miei ringraziamenti.</p>
      <p sl="fr">Innanzi tutto, onorevole Bodu, condivido le sue opinioni sui rischi che comporta il modello “issuer-pays”, ai quali io stesso ho appena fatto riferimento nel mio intervento. La questione sarà, pertanto, tra gli argomenti che faranno parte della consultazione nella futura proposta, la terza fase. Come ho detto agli onorevoli Fox e Băsescu, torneremo effettivamente anche sulla questione dei prodotti strutturati. Onorevole Fox, ho ascoltato con attenzione le sue preoccupazioni in merito agli scambi di informazione, che controlleremo, ma torneremo su questo punto. Continueremo anche ad affidarci alla competenza dell’ESMA in questo campo: per noi, è una questione di efficienza.</p>
      <p sl="fr">Onorevole Pittella, la ringrazio per l’incoraggiamento. Credo sia positivo che lei, al pari degli onorevoli Klute e Gáll-Pelcz, sottolinei l’importanza della nuova autorità di vigilanza.</p>
      <p sl="fr">Esistono ancora alcune questioni difficili da affrontare, che noi abbiamo identificato e che voi giustamente ci avete ricordato: la mancanza di concorrenza nel settore, la questione dell’emissione del debito pubblico, che l’onorevole Kelly ha appena menzionato e che pone un problema particolare. Prenderemo in considerazione queste idee nella nuova fase di consultazione.</p>
      <p sl="fr">Mi trovo d’accordo con l’onorevole Klinz sull’importanza delle sanzioni e sulla possibilità per l’ESMA di imporne. Anche l’onorevole Regner ha fatto riferimento alla questione.</p>
      <p sl="fr">Per quanto riguarda i paesi terzi, onorevole Klinz, l’obiettivo è assicurare che i nostri requisiti rimangano rigorosi, e mi rivolgo anche all’onorevole Mitchell, che ha chiamato in causa la credibilità dell’Europa in merito a tali decisioni che vanno prese.</p>
      <p sl="fr">Ringrazio l’onorevole Giegold per la valutazione positiva dei progressi che abbiamo compiuto oggi insieme. Per quanto riguarda l’assunzione del personale che gestirà le autorità europee, naturalmente, non posso al momento fornire informazioni specifiche sui nomi, ma voglio informare lei, onorevole Giegold, e anche l’onorevole Martin, che il processo è in corso, che lo si sta conducendo in modo del tutto oggettivo e che, per quanto mi riguarda, i criteri secondo i quali si dovranno operare le scelte sono quelli della competenza e dell’indipendenza.</p>
      <p sl="fr">Desidero anche informare l’onorevole Regner del fatto che le agenzie conseguiranno maggior potere. A cominciare dai primissimi gruppi, si svilupperanno secondo le competenze che sono state e saranno loro assegnate. Desideriamo garantire la credibilità dell’operato delle agenzie per quanto riguarda metodi e competenze.</p>
      <p sl="fr">Onorevole Klute, la ringrazio per i commenti. Ha identificato in modo chiaro i problemi che restano da affrontare e mi rendo conto, come ho detto a diversi membri, che dovremo esaminare in modo approfondito tali questioni. È per questo che giudico costruttiva e vantaggiosa l’idea di affrontare la questione della regolamentazione delle agenzie in tre fasi.</p>
      <p sl="fr">Onorevole Balčytis, come ho affermato io stesso, non sono le agenzie a creare i problemi. Il loro compito è soltanto quello di valutare in maniera adeguata i problemi: il termometro deve essere funzionante. Per quanto riguarda i prodotti, le imprese e gli Stati, tenuto conto dell’importanza dei rating, abbiamo il diritto di aspettarci una valutazione, o rating, obiettiva e credibile e di adoperarci per ottenerla. Credo, onorevole Balčytis, che, da questo punto di vista, non dovrebbe sottovalutare il ruolo che giocherà l’ESMA.</p>
      <p sl="fr">Infine, per rispondere all’onorevole Szegedi, voglio precisare che, in merito all’entità delle sanzioni, le disposizioni per l’ESMA nel testo che adotterete descrivono il tutto dettagliatamente e l’ESMA stabilirà le sanzioni secondo il principio di proporzionalità.</p>
      <p sl="fr">Signor Presidente, onorevoli deputati, vi ringrazio in anticipo per i voti a favore di questa nuova fase, che dimostrerà, lo ripeto ancora una volta, che l’Europa sta progredendo in modo concreto e oggettivo, che sta imparando dalla crisi, grazie al sostegno e allo slancio forniti dalla Presidenza belga, e grazie all’appoggio di tutti i gruppi del Parlamento europeo.</p>
    </intervention>
    <intervention id="2-529" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli deputati, innanzi tutto, desidero ritornare sul fatto che, nel corso del dibattito, sono state poste molte domande interessanti, che il Commissario Barnier ha affrontato una per una. Vi informo semplicemente che queste modifiche, questi emendamenti al regolamento, costituiscono una prima fase del processo di attribuzione dei necessari poteri di vigilanza all’autorità europea degli strumenti finanziari e dei mercati e che, come è stato detto, a breve si effettueranno ulteriori revisioni del regolamento. Ritengo che per questa e per molte altre questioni importanti sollevate oggi, ciò costituirà davvero un’opportunità per concentrare tutto il dibattito sulla revisione che la Commissione si sta preparando a presentarci.</p>
      <p sl="fr">Sulla stessa linea, ritornerei per un attimo all’eliminazione delle disposizioni sulla trasparenza dei rating del credito e delle informazioni correlate, alla quale il Commissario Barnier ha appena fatto riferimento. Ritengo che questo non significhi in alcun modo che le istituzioni europee non sostengano l’idea della trasparenza nei rating del credito, è, anzi, vero il contrario. Nondimeno, in una fase in cui si stanno prendendo delle decisioni, la soluzione migliore era coordinarci in anticipo in base agli sviluppi del contesto internazionale, al fine di evitare qualunque interferenza con la competitività dei mercati europei. Per il momento, quindi, stiamo ancora cercando, discutendo e sviluppando soluzioni migliori al problema e riteniamo che il miglior compromesso politico sia quello che voterete domani.</p>
      <p sl="fr">In conclusione, ribadisco che, come molti di voi hanno già evidenziato, si tratta di una fase importante, che contribuirà a migliorare la stabilità dei mercati finanziari e che promuoverà lo sviluppo di una struttura di vigilanza più efficace.</p>
    </intervention>
    <intervention id="2-530" speaker_id="28193" name="Jean-Paul GAUZÈS" is_mep="True" mode="spoken" role="relatore" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Presidente Chastel, Commissario Barnier, dopo i commenti che avete sentito, potete trarre due conclusioni.</p>
      <p sl="fr">La prima è che il Parlamento sosterrà con convinzione la relazione domani, dimostrando ancora una volta che esso, o una larga maggioranza, approva le misure in materia di regolamentazione e vigilanza che la Commissione sta adottando e che sono state sostenute con fermezza dalla Presidenza belga.</p>
      <p sl="fr">La seconda conclusione che potete trarre è che non giungerò a una decisione finale oggi, ma si aprirà un nuovo dibattito basato sulla consultazione e sulla relazione d’iniziativa dell’onorevole Klinz per analizzare tutte queste difficili questioni.</p>
      <p sl="fr">Pertanto, non possiamo nascondere che, nel 2009, quando abbiamo introdotto il primo regolamento, ci ponevamo già tali domande e se non ce ne siamo occupati è perché non abbiamo trovato le risposte adatte. Mi auguro, quindi, che, grazie all’interesse che si sta dedicando alla questione con la stesura della relazione Klinz, il dibattito sulla consultazione che si sta svolgendo ci permetterà, stavolta, di fornire le risposte necessarie per completare il regolamento sulle agenzie di rating.</p>
      <p sl="fr">In conclusione, comunque, permettetemi di citare il presidente dell’autorità europea degli strumenti finanziari e dei mercati, il quale ha affermato che sarebbe a dir poco positivo se i mercati si disintossicassero dalle agenzie di rating per permettere agli investitori di acquisire una maggiore comprensione diretta delle situazioni e dei rischi. Ritengo che anche ciò costituirebbe una garanzia.</p>
    </intervention>
    <intervention id="2-531" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà domani (mercoledì, 15 dicembre 2010).</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-532" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Avendo sottovalutato il rischio di credito, le agenzie di rating del credito hanno costituito uno dei fattori scatenanti della crisi finanziaria globale. D’altra parte, non esiste una vera concorrenza nel settore delle agenzie di rating del credito e una simile situazione aumenta il rischio che si verifichino conflitti d’interesse e, di conseguenza, mancanze di trasparenza e di qualità nell’attribuzione dei rating ai diversi strumenti finanziari. Il 1° gennaio 2011 entrerà in vigore il regolamento che istituisce l’autorità europea degli strumenti finanziari e dei mercati, la cui funzione principale sarà quella di vigilare su questo tipo di agenzie. L’introduzione di un meccanismo di controllo e vigilanza delle agenzie di rating del credito a livello di Unione europea si è dimostrata necessaria e ritengo che la nuova autorità dovrà esercitare le proprie funzioni non appena sarà istituita. Sottolineo che la decisione di introdurre regole di vigilanza più rigide presa dagli Stati Uniti ha preparato il terreno per l’armonizzazione globale.</p>
    </intervention>
    <intervention id="2-745" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">L'Unione europea ha già posto in essere delle regole che entreranno in vigore a fine anno. Le regole per le agenzie di rating che vogliono operare nella Ue e dunque ottenere la licenza prevedono, tra l'altro, l'obbligo di registrazione e quello di rispettare determinate regole di trasparenza e di 'buona condotta'. Ritengo che queste regole non siano abbastanza stringenti e vedo con favore l'ulteriore intervento che stiamo discutendo in seno alla commissione ECON. Allo stato attuale queste agenzie detengono un potere molto forte e con una loro decisione sono capaci di mettere in crisi un Stato e/o addirittura un sistema (declassamento dei Paesi che può generare paure a catena sui mercati internazionali). Il loro lavoro è importante in quanto garanzia di affidabilità e stabilità, tuttavia sorgono dubbi in merito alle regole e ai criteri posti alla base delle loro valutazioni. Pertanto, la relazione del collega Gauzès che propone di porle sotto la vigilanza dell'ESMA va nella giusta direzione.</p>
    </intervention>
  </section>
  <section id="creitem38" title="16. Esito della conferenza di Cancun sul cambiamento climatico (discussione)">
    <intervention id="2-534" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca le dichiarazioni del Consiglio e della Commissione sull’esito della conferenza di Cancún sul cambiamento climatico.</p>
    </intervention>
    <intervention id="2-535" speaker_id="photo_generic" name="Joke Schauvliege" is_mep="True" mode="spoken">
      <p sl="nl">Presidente in carica del Consiglio. – Signor Presidente, onorevoli parlamentari, sono molto lieta di essere ancora una volta qui con voi al Parlamento europeo, dopo la discussione che ha preceduto Cancún e ora che la conferenza sul clima ha prodotto un esito.</p>
      <p sl="nl">Sono altresì felice di rivedere alcuni volti familiari che erano parte della delegazione a Cancún e ai quali il Parlamento europeo aveva dato mandato di offrire un contributo utilissimo e attivo per il successo della conferenza. Penso sia senz’altro necessario evidenziarlo e sottolinearlo.</p>
      <p sl="nl">Il vertice sul clima di Cancún alla fine si è rivelato un successo. Non era certo, fino all’ultimo giorno, se avremmo ottenuto un risultato, ma, alla fine, l’esito è stato positivo. Era necessario, sia per la nostra politica sul clima, sia per il proseguimento del processo multilaterale.</p>
      <p sl="nl">Alla conferenza sul clima, siamo giunti a una decisione composta, in realtà, da due parti: la prima, una serie di specifiche misure che si potrebbero attuare abbastanza rapidamente, mentre la seconda delinea una serie di elementi di base tesi ad agevolare un accordo mondiale a lungo termine per il periodo post-2012. Ovviamente, entrambi questi elementi sono stati concordati nel quadro dell’obiettivo dei 2°C, considerato come punto di partenza nell’esito della conferenza sul clima.</p>
      <p sl="nl">Quando parlo di immediata attuazione o di una serie di azioni che potrebbero essere intraprese immediatamente, penso all’adattamento, alla tecnologia, alla lotta alla deforestazione e al finanziamento. Posso evidenziare brevemente alcuni punti?</p>
      <p sl="nl">In primo luogo, l’adattamento. Abbiamo adottato un quadro d’azione e creato una commissione apposita al fine di offrire sostegno alle aree più vulnerabili.</p>
      <p sl="nl">In secondo luogo, la tecnologia. Saranno sostenuti sia la mitigazione, sia l’adattamento, ed è in corso l’istituzione di due nuove strutture: la commissione tecnologica esecutiva e il Centro e la rete per la tecnologia climatica. L’idea è quella di approfondire la conoscenza mediante la ricerca, la divulgazione e il trasferimento delle tecnologie.</p>
      <p sl="nl">Terzo: la lotta alla deforestazione. Le strategie nazionali e i piani d’azione dei paesi in via di sviluppo costituiranno la base del finanziamento per la lotta alla deforestazione.</p>
      <p sl="nl">Infine, il fondo verde per il clima deve garantire lo stanziamento di 100 miliardi di dollari per i paesi in via di sviluppo entro il 2020.</p>
      <p sl="nl">Questi sono gli specifici risultati di Cancún; se poi guardiamo a un orizzonte temporale più lungo e alle premesse che sono state delineate, dovremmo, naturalmente, continuare a lavorare l’anno prossimo per raggiungere un accordo internazionale per il periodo post-2012. Le misure di mitigazione dei paesi sviluppati e in via di sviluppo ora sono integrate nel testo, un fatto di grande importanza, perché l’esito di Copenhagen oggi è stato incluso ufficialmente.</p>
      <p sl="nl">Sono stati inoltre compiuti sforzi volti a garantire una maggiore trasparenza. La forma giuridica a lungo termine, dopo il 2012, non sarà decisa prima dell’anno prossimo. Ora, questa sarà una discussione a sé stante: stiamo avvicinandoci a un secondo periodo di impegno nell’ambito del Protocollo di Kyoto e che cosa stanno facendo i paesi emergenti e gli Stati Uniti?</p>
      <p sl="nl">Questa non è la fine, ma un inizio, un’importante nuova fase nella discussione sul clima. Penso che noi tutti, il Parlamento europeo, il Consiglio e la Commissione, dovremo continuare a lavorare assieme per compiere un significativo passo avanti l’anno prossimo e, auspicabilmente, giungere a un accordo internazionale vincolante.</p>
      <p sl="nl">In ogni caso, desidero ringraziare ancora una volta il Parlamento per gli sforzi compiuti a Cancún.</p>
    </intervention>
    <intervention id="2-536" speaker_id="photo_generic" name="Connie Hedegaard" is_mep="True" mode="spoken">
      <p sl="en">membro della Commissione . – Signor Presidente, penso sia giusto dire che l’Unione europea è andata a Cancún con il timore di non ottenere nulla. Ovviamente, ci siamo andati anche con il forte desiderio di evitare questa eventualità e di ottenere invece un pacchetto equilibrato e sostanziale. Come tutti ora sapete, è proprio quello che abbiamo ottenuto.</p>
      <p sl="en">Ciò significa che il processo multilaterale è vivo, e non solo: gode di buona salute, entro certi limiti, e di per sé questo è un fatto importante , dato che oggi sarebbe potuto già essere stato dato per morto. Penso che tutti i presenti si siano sentiti sollevati al momento dell’accordo finale: era come se l’intera comunità internazionale volesse semplicemente che accadesse e intendesse dimostrare che, ovviamente, c’è bisogno di multilateralismo per affrontare le sfide mondiali.</p>
      <p sl="en">L’esito conseguito a Cancún non riguardava soltanto il salvataggio del processo, ma molto di più, il che, naturalmente, è l’essenziale. Volevamo salvare il processo, volevamo salvare le possibilità di raggiungere un accordo mondiale e garantire di ottenere sostanziali risultati concreti. Ci siamo impegnati a fondo, assieme alla presidenza messicana, abbiamo lavorato a stretto contatto e abbiamo offerto tutto il nostro sostegno fin dall’inizio. Devo dire che i messicani si meritano pienamente la fiducia che è stata loro accordata; hanno fatto uno splendido lavoro.</p>
      <p sl="en">Un anno fa a Copenhagen muovevamo i primi passi. Se ci fossimo incontrati due o tre giorni dopo la conclusione di quel vertice, pochi di noi avrebbero immaginato che, a un anno di distanza, tutti gli elementi dell’accordo di Copenhagen sarebbero stati accolti in un accordo ONU vincolante. Questo è veramente positivo.</p>
      <p sl="en">A Cancún abbiamo però anche compiuto nuovi passi avanti: la gestione internazionale del clima è stata rafforzata grazie a nuove istituzioni e nuovi finanziamenti. Desidero sottolineare tre cose che sono emerse come particolarmente importanti per l’Unione europea a fine partita, ovvero venerdì, come alcuni dei presenti ricorderanno.</p>
      <p sl="en">Volevamo che il risultato rispecchiasse tre priorità. Desideravamo che fosse riconosciuto il divario tra le promesse di riduzione delle emissioni dell’accordo di Copenhagen che si stanno integrando nel testo dell’ONU e la sfida di mantenere il riscaldamento globale al di sotto dei 2°C. Era molto importante il fatto che, ovviamente, ancora non ci siamo arrivati. Auspicavamo altresì maggiore trasparenza, attraverso sistemi di misurazione, rendicontazione e verifica (MRV), come pure di consultazione e analisi internazionale (ICA). Volevamo infine che il testo riflettesse un quadro giuridico per il periodo post-2012.</p>
      <p sl="en">Abbiamo registrato progressi su tutti i tre punti . Per la prima volta, l’obiettivo dei 2°C è stato riconosciuto in un documento ONU, le promesse sono state ancorate al testo ed è stato dichiarato l’ovvio: che tutti i paesi devono fare di più per mantenere il riscaldamento globale sotto i 2°C. È stato inoltre avviato un processo di rafforzamento della trasparenza e, come abbiamo dichiarato a Cancún, non basta dichiararsi a favore di una maggiore trasparenza. Che cosa significa? È essenziale che il testo ora dedichi diverse pagine alla descrizione dettagliata dell’orientamento politico dell’MRV e dell’ICA.</p>
      <p sl="en">Ciò è estremamente importante e vorrei fare un ulteriore commento: penso che non sia rilevante soltanto ai fini dei negoziati internazionali sul clima il fatto che, per esempio, un paese come la Cina ora abbia accettato la consultazione e l’analisi internazionali. È un segnale rilevante che va ben al di là dei negoziati sul clima,un passo avanti molto importante e significativo.</p>
      <p sl="en">Infine, siamo riusciti a tenere aperta la discussione sul Protocollo di Kyoto e su un esito giuridico per il futuro. Senza la prospettiva di un secondo periodo di impegno, è molto probabile che il processo ormai si sarebbe già arenato.</p>
      <p sl="en">Dopo queste note positive, vorrei ribadire, come ha appena osservato il ministro Schauvliege,che non ci attende un anno facile. Abbiamo un lungo e impegnativo viaggio da intraprendere, e a Cancún abbiamo visto quanto sia lento questo processo. Intraprendere azioni congiunte sotto l’egida dell’ONU è un processo lento per definizione, perciò non illudiamoci che la strada verso il Sudafrica sarà facile. L’anno che ci attende sarà molto impegnativo. L’unica cosa che direi a questo punto è che l’Europa farà tutto ciò che è in suo potere per continuare a svolgere un ruolo estremamente costruttivo e cercare di raccordare diversi punti di vista, pur tenendo ben presenti le nostre priorità.</p>
      <p sl="en">Ritengo importantissimo ora che tutti tornino a casa e inizino ad agire a livello nazionale, regionale e comunale. Tutti devono passare all’azione, come stiamo facendo noi europei. Abbiamo fissato il nostro obiettivo per il 2020 e abbiamo anche avviato la discussione sui metodi per puntare più in alto a breve termine. Come sapete, in primavera, la Commissione presenterà una strategia per completare la transizione verso un’economia a basse emissioni di carbonio entro il 2050, che prevedrà anche un obiettivo per il 2030.</p>
      <p sl="en">Permettetemi di concludere con un commento sulla partecipazione dell’Unione europea alla conferenza sul cambiamento climatico. Desidero sottolineare che siamo riusciti veramente a parlare con una sola voce. Prima stavamo discutendo di quanto sia importante questo aspetto. La Commissione, la Presidenza e i 27 Stati membri hanno fatto in modo che l’Unione europea desse il proprio contributo sulla scena mondiale. Sono lieta di poter dire che la cooperazione tra il ministro Schauvliege e la sua squadra, e la mia della Commissione è stata eccellente e ringrazio il ministro per aver contribuito a questo risultato.</p>
      <p sl="en">Da ultimo, ma naturalmente non meno importante, desidero davvero ringraziare la delegazione del Parlamento, che ha contribuito in maniera decisiva a far arrivare il messaggio che l’Europa stava davvero parlando con una sola voce. Vorrei ringraziare in particolare il presidente della commissione per l’ambiente, la sanità pubblica e la sicurezza alimentare, onorevole Leinen. Penso sia stato fondamentale che, quando è stato chiesto ai componenti della delegazione di definire la posizione europea, tutti abbiano cercato di attenersi al comune denominatore, contribuendo così a dare l’impressione generale che questa volta la voce dell’Europa era una sola. Vi ringrazio veramente per questo.</p>
      <a text="(Applausi)"/>
    </intervention>
    <intervention id="2-537" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">a nome del gruppo PPE. – Signor Presidente, vorrei unirmi alle congratulazioni rivolte al Commissario Hedegaard. Abbiamo imparato moltissimo dagli avvenimenti dell’ultimo anno, soprattutto sul parlare con una sola voce. Se facciamo un confronto, possiamo dire che guardavamo a Copenhagen con grandi attese per tornarne estremamente delusi; siamo andati a Cancún con aspettative inferiori, ma questa volta siamo riusciti a conseguire qualche risultato. Sono convinto che l’anno prossimo a Durban otterremo effettivamente il risultato che tutti attendiamo.</p>
      <p sl="de">È importante che il processo ONU ora sia operativo e che l’Unione europea sia consapevole che strade diverse conducono alla stessa meta. La nostra meta comune è limitare il riscaldamento globale ai famosi 2 C. Per la prima volta siamo riusciti ad ancorare questo obiettivo in un documento ONU. Tuttavia, persino l’Europa ha compreso che il famoso accordo vincolante non è sufficiente e dobbiamo riconoscere anche gli sforzi di altri paesi, in particolare i principali responsabili delle emissioni, come Stati Uniti e Cina.</p>
      <p sl="de">Dal punto di vista politico, è fondamentale dimostrarci uniti nei nostri sforzi e a Cancún siamo riusciti in questo intento. È altresì importante che noi paesi sviluppati non soltanto ci assumiamo le nostre responsabilità storiche, ma soprattutto elaboriamo un regolamento che sostituisca il Protocollo di Kyoto dopo la sua scadenza. È altrettanto essenziale che i paesi in via di sviluppo riconoscano che anche a loro si chiede di compiere sforzi. Credo che siamo riusciti a trasmettere questo messaggio e che siamo ormai sulla buona strada.</p>
      <p sl="de">I dettagli sono già stati ricordati. Quello che mi pare particolarmente significativo è il fatto che abbiamo compiuto veri e propri passi avanti, soprattutto nella lotta alla deforestazione. I singoli paesi sono chiamati a elaborare strategie nazionali, dopodiché vedremo quali risultati otterranno. Per noi questa parte è indispensabile, anche da un punto di vista politico.</p>
      <p sl="de">Abbiamo una responsabilità nell’ambito del trasferimento di tecnologie. Occorre assumere un ruolo di maggior rilievo in questo campo, ma, nel complesso, la mia valutazione è positiva e desidero ringraziarla ancora una volta, signora Commissario, per gli sforzi che ha compiuto.</p>
    </intervention>
    <intervention id="2-538" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, desideriamo ringraziare la Commissione e il Consiglio, il Commissario Hedegaard e il ministro Schauvliege, per i briefing quotidiani che la delegazione del Parlamento europeo ha ricevuto a Cancún. Possiamo davvero dire che in Messico l’Unione europea non è stata parte del problema, bensì, in molti casi, della soluzione, cosa che dovrebbe far piacere a tutti noi. Occorre ora sfruttare questa atmosfera positiva per imprimere nuovo slancio alla politica per il clima e all’Unione europea. Vorrei portare alla vostra attenzione tre punti. Ha fatto benissimo il Parlamento, nella sua risoluzione, a invitarci a puntare più in alto e ridurre del 30 per cento le emissioni di CO2 entro il 2020; spero che in primavera la Commissione e il Consiglio adottino decisioni su questo punto.</p>
      <p sl="de">In secondo luogo, abbiamo il fondo verde per il clima: per finanziarlo, abbiamo proposto l’introduzione di una tassa sulle operazioni finanziarie . Coloro che l’hanno respinta ora devono proporre delle alternative: non possiamo più permetterci di tergiversare.</p>
      <p sl="de">Terzo: dobbiamo fare i compiti. L’“aria calda” deve andarsene dall’impronta di carbonio dell’Unione europea. Concludo così: questa conferenza sul clima è terminata, ora pensiamo alla prossima. Il nostro lavoro deve proseguire e intensificarsi.</p>
    </intervention>
    <intervention id="2-539" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">a nome del gruppo ALDE. – Signor Presidente, non mi interessa assolutamente il calcio ma di tanto in tanto ho visto qualche partita, e guardando l’allenatore ho pensato al Commissario. Sotto per due a uno, nonostante tutti gli sforzi, la sua squadra rischia la retrocessione quando viene segnato un gol. Non so chi lo abbia segnato – forse è il portiere dall’altro lato del campo a entrare in rete con il pallone – ma in un modo o nell’altro si arriva al pareggio; si guadagna un punto prezioso e si evita la retrocessione. Non è un trionfo, ma neanche una sconfitta; e l’allenatore può lottare per un’altra giornata.</p>
      <p sl="en">Mi dicono che a Cancún la risoluzione ti è stata accolta con grande clamore. Posso capire il sollievo dei delegati quando hanno capito che non stavano andando incontro a una sconfitta, ma non è stato neppure un trionfo. La risoluzione menziona forse la necessità di contenere l’aumento delle temperature entro il 2015? Dov’è finita l’ambizione di tagliare le emissioni di CO2 del 50 per cento entro il 2050? Dove sono finiti gli impegni post-Kyoto? Abborracciati, scansati e nascosti sotto il tappeto. Ma è facile muovere critiche: ciò che si sta tentando oggi non è mai stato tentato prima. Occorre che i governi di tutto il mondo collaborino a un’azione collettiva; ed è questo, ovviamente, l’aspetto che i critici della destra nazionalista detestano maggiormente.</p>
      <p sl="en">Tutti i governi al mondo accettano la scienza e il fatto che non stiamo facendo abbastanza per impedire che le temperature mondiali aumentino di due gradi centigradi. Persino la Cina, questa volta, ha riconosciuto che esistono limiti alla sovranità nazionale e ha accettato di sottoporsi a una verifica internazionale sulle emissioni, perché in questo campo siamo tutti sulla stessa barca: un’unica specie e un solo pianeta.</p>
      <p sl="en">Ci sono domande molto spinose a cui dobbiamo dare una risposta strada facendo. Da dove ci troviamo ora, come facciamo a pervenire a un accordo vincolante post-Kyoto che fissi obiettivi non soltanto per i paesi sviluppati, ma anche per quelli in via di sviluppo? In che modo possiamo garantire i fondi necessari? Dove prenderemo il denaro che abbiamo promesso di destinare all’adattamento e alla protezione delle foreste? Come facciamo a convincere i nostri governi a puntare più in alto rispetto alle ambizioni per il 2020, ad aumentare i tagli alle emissioni di CO2 dal 20 al 30 per cento? Forse abbiamo una risposta a questa domanda: con la Cina ben avviata a ridurre del 45 per cento la propria intensità di carbonio, è nel nostro interesse adottare provvedimenti in tal senso, altrimenti finiremo per restare indietro sul piano economico. Forse oggi, dopo aver evitato la sconfitta a Cancún, abbiamo ritrovato lo slancio per apportare i cambiamenti necessari.</p>
    </intervention>
    <intervention id="2-540" speaker_id="96740" name="Yannick JADOT" is_mep="True" mode="spoken" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">a nome del gruppo Verts/ALE. – Signor Presidente, come l’onorevole Leinen, anch’io volevo rimarcare lo splendido lavoro svolto dal Commissario Hedegaard e dalla sua squadra a Cancún.</p>
      <p sl="fr">Il successo di Cancún indica che dobbiamo accantonare la strategia per la quale, se gli altri non agiscono, nemmeno noi facciamo nulla. L’aspetto positivo di Cancún è che ora tutti devono impegnarsi nei negoziati internazionali, soprattutto rafforzando i propri obiettivi nazionali o regionali. Per quanto riguarda la riduzione delle emissioni di gas a effetto serra, l’Europa ora deve raggiungere il 30 per cento, un tetto che rientra nell’obiettivo di realizzare un’economia senza carbonio entro il 2050; il 20 per cento non ci permetterà infatti di compiere questa transizione.</p>
      <p sl="fr">Infine, con il taglio del 30 per cento raggiungeremo senz’altro le economie emergenti: Brasile, Cina e Sudafrica. Questi paesi hanno obiettivi che, fatte le debite proporzioni, oggi sono superiori a quelli dell’Unione europea, occorre dunque passare all’azione e accantonare la strategia dello status quo . Il successo di Cancún indica che dobbiamo impegnarci nel processo di negoziati internazionali con maggiore costruttività.</p>
    </intervention>
    <intervention id="2-541" speaker_id="96956" name="Julie GIRLING" is_mep="True" mode="spoken" nationality="United Kingdom" birth_date="21-12-1956" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, non ho avuto la fortuna di far parte della delegazione del Parlamento a Cancún, ma vorrei cogliere questa opportunità per congratularmi con tutti coloro che sono stati coinvolti. Forse sono stata un po’ scettica circa i possibili risultati di questo tipo di incontri ma, se da un lato numerose voci sulla stampa denunciavano la mancanza di dettagli, soprattutto, come suggerisce l’onorevole Leinen, nell’ambito del finanziamento del fondo verde e su molti altri punti che sono rimasti ancora imprecisi, ritengo, ottimisticamente, che il vertice non fosse né il momento né il luogo per occuparsi di dettagli circostanziati, quanto piuttosto per delineare le aspirazioni mondiali e discutere di strategia, obiettivo che penso sia stato raggiunto.</p>
      <p sl="en">Il mio gruppo, l’ECR, crede in un governo dal “guanto di velluto”: siamo convinti che si ottenga di più con l’incoraggiamento, anziché con le invettive, e ritengo che questo sia un passo avanti in quella direzione. Non posso far di meglio che concludere con le parole del mio primo ministro, David Cameron: l’accordo di Cancún è un passo importante, che ribadisce la determinazione della comunità internazionale ad affrontare il cambiamento climatico attraverso l’azione multilaterale. Mi congratulo con tutti i colleghi che hanno contribuito a questo risultato.</p>
    </intervention>
    <intervention id="2-542" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">a nome del gruppo GUE/NGL. – Signor Presidente, il principale obiettivo ancora da realizzare è un accordo mondiale giuridicamente valido e ambizioso che punti a mantenere l’aumento della temperatura al di sotto dei 2 C, o addirittura di 1,5°C rispetto ai livelli preindustriali.</p>
      <p sl="ga">L’accordo raggiunto a Cancún è un passo in questa direzione. Sono d’accordo con chi sostiene che molto resta da fare e che i governi devono lavorare per sviluppare ulteriormente quel risultato: occorre colmare i divari, affrontare le questioni spinose e fissare obiettivi più saldi, chiari e vincolanti. È necessario rispettare le scadenze che restano da qui alla COP 17 in Sudafrica.</p>
      <p sl="ga">I miei ringraziamenti vanno quindi anche al Consiglio e alla Commissione per ciò che abbiamo ottenuto, ma ci attende ancora un arduo lavoro. Dobbiamo concordare subito una riduzione di almeno il 30 per cento delle emissioni di CO2 in Europa, non soltanto ai fini dell’accordo internazionale, ma nel nostro stesso interesse.</p>
    </intervention>
    <intervention id="2-543" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">a nome del gruppo EFD . – Signor Presidente, vorrei ringraziare il Commissario per il suo splendido contributo e per gli eccellenti briefing offerti a noi tutti a Cancún. Nondimeno, l’intera conferenza sul clima si è concentrata ovviamente sulle trattative relative all’“aria calda” e sulla creazione di un fondo per i paesi in via di sviluppo. Ciò è positivo dal mio punto di vista, ma chi verificherà che il denaro sia elargito correttamente e non finisca invece nelle tasche dei dittatori? Avrei voluto che alla conferenza si fosse anche discusso di come limitare lo sfruttamento delle risorse di base, della necessità di tutelare la biodiversità per il regolamento naturale del clima e di crescita della popolazione, un argomento che i politici di tutto il mondo fanno finta di non vedere, anche se nel giro di qualche anno il pianeta dovrà sfamare circa 10 miliardi di persone. Come riusciremo a farlo senza incrementare le emissioni di CO2 , e senza alterare l’equilibrio naturale e il clima mondiale?</p>
      <p sl="da">Le aspettative verso Cancún erano veramente ridotte, è per questo che il vertice si è rivelato un successo. Ma ora la porta è aperta a un’ulteriore collaborazione in vista della COP 17, e ne sono lieta.</p>
    </intervention>
    <intervention id="2-544" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Signor Presidente, mentre i truffatori del carbonio e i cospiratori che puntano a creare un unico governo mondiale festeggiano i progressi compiuti a Cancún, il primo ministro britannico David Cameron si dichiara soddisfatto dell’esito del vertice.</p>
      <p sl="en">A metà dicembre, davanti a uno dei periodi più freddi che l’Inghilterra centrale abbia mai registrato dal 1772, il primo ministro si diceva soddisfatto che il fondo verde per il clima costerà ai contribuenti britannici 2,9 miliardi di sterline, che si vanno ad aggiungere ai 18,3 miliardi all’anno che la legge sul cambiamento climatico (Climate Change Act) sottrae alle tasche dei consumatori britannici, a tutto vantaggio delle truffaldine società del complesso industriale verde. Per coincidenza, 2,9 miliardi di sterline è anche l’ammontare che il Tesoro risparmierà aumentando i debiti degli studenti britannici, condannandoli a una servitù a vita verso le banche.</p>
      <p sl="en">Questa truffa ha già scatenato le proteste degli studenti. Rivolte dei contribuenti per raggiri ancora più eclatanti (salvataggi di banche corrotte e incompetenti, il puntellamento dell’euro e la montatura del riscaldamento globale) non si sono ancora viste, ma arriveranno e, a differenza del Principe Carlo e di Camilla, i destinatari di queste proteste si meriteranno tutto quello che subiranno.</p>
    </intervention>
    <intervention id="2-545" speaker_id="28390" name="Pilar del CASTILLO VERA" is_mep="True" mode="spoken" nationality="Spain" birth_date="31-07-1952" birth_place="Nador " m_state="ES">
      <p sl="es">Signor Presidente, ministro Schauvliege, signora Commissario, onorevoli colleghi, vorrei congratularmi con la Commissione e con la delegazione del Parlamento, guidata dall’ onorevole Leinen, per il lavoro svolto al vertice di Cancún, a cui sfortunatamente non ho potuto partecipare.</p>
      <p sl="es">Ritengo che Cancún e i suoi risultati possano essere guardati, sulla falsariga di quanto sosteneva il collega Seeber, dalla prospettiva di Copenhagen. La prima conclusione da tale punto di vista è che vi è stato un fondamentale fattore di divergenza. A Copenhagen, le attese erano molto alte, mentre a Cancún erano decisamente più realistiche, dunque la valutazione di Copenhagen è stata molto negativa, mentre quella di Cancún, sia tra coloro che vi hanno preso parte, sia tra i media in generale, è stata molto positiva. Cancún ha imparato da Copenhagen, e penso che questa sia la prima, interessantissima, conclusione da trarre.</p>
      <p sl="es">Sono state adottate misure e si sono raggiunti accordi che non sono, naturalmente, pionieristici, ma che potrebbero rivelarsi molto interessanti per quanto riguarda l’efficienza. Tra le altre cose, penso che la creazione di una commissione e di una rete per promuovere la cooperazione tecnologica siano molto importanti. Nel corso di questa seduta, stiamo per adottare una relazione sull’efficienza energetica, ovvero uno dei pilastri della lotta efficace al cambiamento climatico. Questioni come il maggiore coinvolgimento della Banca mondiale o il riconoscimento ufficiale delle azioni intraprese dai paesi per tagliare le emissioni, rientrando nella procedura e nel quadro delle Nazioni Unite, sono molto positive.</p>
      <p sl="es">Infine, vorrei dire che abbiamo ancora un anno da qui al Sudafrica. Sarebbe un’ottima idea se, così come Cancún ha imparato da Copenhagen, ora imparassimo da Kyoto e realizzassimo un quadro di riferimento internazionale per un accordo contro il cambiamento climatico che sia più flessibile, più trasparente, più efficiente e più integrante.</p>
    </intervention>
    <intervention id="2-546" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, non penso sia una cospirazione dire che siamo un solo mondo che condivide un solo pianeta. Ciò che Cancún mi ha lasciato è il ricordo di tante persone che hanno lavorato assieme. Ricordo uno dei momenti migliori a Cancún, su uno degli shuttle che facevano avanti e indietro dal centro conferenze, mentre i delegati raccontavano dei progetti su cui stavano lavorando: gli zambiani in collaborazione con i russi, i quali a loro volta collaboravano con i giapponesi e con il negoziatore cinese per giungere a un accordo. Condividiamo tutti lo stesso pianeta e non avremo alcun futuro se non lavoriamo assieme.</p>
      <p sl="en">Desidero ringraziare il Consiglio e la Commissione per il lavoro che hanno svolto. L’Europa ha parlato all’unisono e, dalle riunioni con diverse delegazioni è emerso chiaramente che la leadership europea era apprezzata e che l’obiettivo era del 20 per cento, ma che pensavamo di portarlo al 30 per cento. Mi chiedo cosa pensi oggi il Commissario delle prospettive di diventare più ambiziosi in vista di Durban perché, da quanto abbiamo sentito, penso che ciò che l’Europa dirà a Durban conterà.</p>
    </intervention>
    <intervention id="2-547" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Signor Presidente, onorevoli colleghi, concordo che il lavoro svolto dal Commissario Hedegaard alla conferenza sui cambiamenti climatici di Cancún meriti il nostro plauso. Cancún è stato un passo avanti, benché, purtroppo, molto limitato rispetto a quanto sia effettivamente necessario. In ogni caso, Cancún ha avallato ufficialmente gli impegni sulle emissioni presi a Copenhagen, ma al contempo ha evidenziato che non erano sufficienti a mantenere il cambiamento climatico sotto i due gradi, e ha sollecitato i paesi industrializzati a rendere più severi i loro obiettivi rispetto alle emissioni.</p>
      <p sl="fi">Ora, la leadership dell’Unione europea sul mutamento climatico, è sostanzialmente messa alla prova: siamo disposti a rendere più severi i nostri obiettivi in materia di emissioni, passando da una riduzione del 20 per cento al 30 per cento? Un accordo internazionale sul clima di vasta portata sarebbe il modo migliore per promuovere un risultato che dovremo portare con noi a Durban l’anno prossimo. Dopo Cancún, non si può più affermare che l’Unione europea è più o meno sola nel perseguire i suoi obiettivi climatici.</p>
    </intervention>
    <intervention id="2-548" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Signor Presidente, anch’io desidero esprimere la mia gratitudine per il lavoro svolto. È giunto il momento di essere equilibrati, certo, ma anche di assumersi impegni, impegni seri: sono state dette molte cose importanti in quest’Aula, e l’elenco dei progetti che ci attendono è lunghissimo, infinito. Cancún ha prodotto impegni importanti, ma la verità è che nessuno di essi sarà formalizzato prima della conferenza dell’anno prossimo in Sudafrica. Abbiamo un anno davanti e molto lavoro da svolgere, come ho già ricordato.</p>
      <p sl="pt">Vorrei sottolineare la necessità di integrare i diritti delle popolazioni indigene e di quelle maggiormente coinvolte, perché si tratta di un impegno che occorre accettare e prendere sul serio. Non dobbiamo tollerare che siano sempre i poveri a pagare, perché la crisi ambientale e climatica mina la sopravvivenza di tutti.</p>
      <p sl="pt">Per quanto riguarda l’ambizione, vorrei ripetere quel che ho detto prima: dobbiamo essere più ambiziosi, come eravamo un tempo. Per quanto riguarda il taglio delle emissioni, dobbiamo raggiungere ancora una volta il 30 per cento perché non vi è alcun motivo che ci impedisca di mantenere questo impegno, e lo stesso vale per la temperatura e il riscaldamento globale. Possiamo essere più ambiziosi e adottare provvedimenti a medio e lungo termine. Per farlo, non bastano le parole: bisogna dimostrarlo, ed è giunto il momento di passare all’azione, perché non si può avanzare su questa strada a piccoli passi.</p>
    </intervention>
    <intervention id="2-549" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Signor Presidente, spero che tutti si siano divertiti a Cancún. È un posto splendido ma sono un po’ deluso nel vedere che nessuno sia tornato abbronzato.</p>
      <p sl="en">Be’, suppongo ci fosse da aspettarselo dato che mentre molti di voi indicavano come cambiare stile di vita per contrastare il riscaldamento globale, la città messicana ha registrato la settimana più fredda da oltre cent’anni.</p>
      <p sl="en">Nel Regno Unito, ci siamo anche goduti lo spettacolo offerto da scienziati che cercavano di sostenere come uno dei mesi di novembre più freddi degli ultimi cent’anni fosse provocato dal riscaldamento globale. Ma pensano che siamo nati ieri? Così si spiega perché sempre più britannici ora ritengono che il riscaldamento globale sia una truffa, un pretesto per aumentare le tasse ed esercitare maggior controllo. Che cosa avete ottenuto a Cancún, oltre a cedere un mucchio di soldi dei contribuenti sotto forma di fondo verde per il clima, che secondo me finirà per diventare un regalo gradito ai dittatori africani che potranno così comprarsi altre Mercedes e jet privati?</p>
      <p sl="en">Personalmente, ribattezzerei il fondo verde per il clima “fondo per la politica dell’invidia”: sarebbe più azzeccato e più vicino alla verità.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="2-550" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">A Cancún tutti i governi hanno accettato il parere degli scienziati, secondo i quali le attività umane stanno cambiando il clima. Ogni governo al mondo ha accettato il fatto che, se non agiamo, se non facciamo un ulteriore sforzo, non potremo impedire che le temperature mondiali si innalzino di oltre 2°C. Di cosa è a conoscenza l’onorevole che il resto del mondo ignora?</p>
    </intervention>
    <intervention id="2-551" speaker_id="96805" name="Paul NUTTALL" is_mep="True" mode="spoken" nationality="United Kingdom" birth_date="30-11-1976" birth_place="Liverpool" p_group="Europe of Freedom and Direct Democracy Group" m_state="GB">
      <p sl="en">Lei si è tradito, perché parla di governi mondiali, di politici: qui stiamo parlando di scienziati. La scienza è un processo lento, le prove vanno studiate e decifrate, ma la politica è più veloce e sta giocando in anticipo sulla scienza; è qui che sta il problema. Il mondo in realtà non si sta riscaldando, dal 1998 a oggi non è stato registrato alcun riscaldamento: perciò il gioco è terminato, la gente si sta accorgendo che c’è qualcosa che non va . Ciò che state facendo è prendere in giro le persone; è un raggiro e la gente se ne sta accorgendo.</p>
    </intervention>
    <intervention id="2-552" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, sono un po' preoccupata dalla piega che ha preso in questo momento la discussione perché mi sembra che uno dei grandi risultati ottenuti a Cancún era proprio quello di avere la capacità di discutere, di ragionare e di non dividerci più in due tifoserie fra catastrofisti e negazionisti, il risultato forse peggiore di Copenaghen.</p>
      <p sl="it">A Copenaghen si erano riuniti tutti i grandi della terra, erano presenti migliaia di organizzazioni non governative che manifestavano e, nel ghiaccio, nel gelo di Copenaghen, eravamo riusciti a tornare con gli animi sovraeccitati e sovrarriscaldati, con in più la delusione di un fallimento.</p>
      <p sl="it">A Cancún – sotto la direzione abilissima del Messico, che ritengo tutti abbiamo potuto notare e ringraziare per la capacità di gestire negoziati così difficili, partiti a uno stadio di stallo – abbiamo visto invece che il processo multilaterale sopravvive ancora.</p>
      <p sl="it">Ritengo tuttavia di non dover sprecare questa opportunità nuova, nata a Cancún, di essere concreti, di discutere, di non tornare più ad essere dei tifosi di una partita di calcio, perché stiamo invece discutendo qualcosa di serio, stiamo discutendo del futuro del nostro pianeta.</p>
      <p sl="it">Vorrei dunque affidare il mio pensiero alle parole di un climatologo italiano, molto conosciuto anche all'estero. Si tratta di Franco Prodi, fratello dell'ex Presidente Romano Prodi, il quale invita per l'appunto alla calma, alla concretezza e alla non frammentazione in tifoserie, affermando poi qualcosa che dovrebbe mettere d'accordo tutti. Egli dice che, per arrivare a una conoscenza del clima pari a quella che oggi si ha della meteorologia, occorreranno ancora molti anni. Noi dobbiamo quindi aiutare la scienza affinché acceleri il proprio percorso e sia messa in condizioni di fornire al più presto alla politica previsioni affidabili.</p>
      <p sl="it">Nel frattempo, un ambientalismo serio necessita che al proprio centro sia posto l'interesse della salvaguardia ambientale del pianeta. Ritengo dunque che su questo argomento potremmo continuare a lavorare concretamente, ringraziando tutti per come è stato proseguito il lavoro a Cancún.</p>
    </intervention>
    <intervention id="2-553" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signor Presidente, lo scrittore americano Mark Twain una volta disse: “le notizie sulla mia morte sono ampiamente esagerate”. Allo stesso modo, potremmo dire che, fortunatamente, le voci che circolano attorno al processo dell’ONU sul clima erano un’esagerazione, come è stato dimostrato. Il processo sul clima è vivo e vegeto. La conferenza di Cancún ha dimostrato che l’ONU può ottenere risultati concreti. Ma, è anche chiaro, naturalmente, che il principale ostacolo – quanto ridurre la CO2 e quando farlo per essere in grado di mantenere l’innalzamento delle temperature al di sotto dei due gradi è una questione ancora insoluta.</p>
      <p sl="da">C’è speranza, soprattutto se qualcuno dimostra doti di leader , e l’Unione europea deve dar prova di questa leadership . L’abbiamo fatto a Cancún, ma dobbiamo farlo anche rispetto agli obiettivi di riduzione: abbiamo promesso una diminuzione del 20 per cento entro il 2020 e quest’Aula concorda che dovremmo puntare al 30 per cento. Nell’incontrare le delegazioni di altri paesi a Cancún, con le ONG e con i leader delle istituzioni dell’ONU abbiamo ripetutamente sottolineato quanto sia importante per il Parlamento europeo aver indicato la strada da percorrere e quanto abbiamo sperato che, come comunità europea, avremmo deciso di adottare l’impegno di riduzione del 30 per cento il prima possibile.</p>
    </intervention>
    <intervention id="2-554" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="en">Signor Presidente, ringrazio il Commissario e la presidenza belga per il successo ottenuto a Cancún, perché al vertice, con i nostri applausi, siamo riusciti a scacciare il trauma di Copenhagen. Ora possiamo finalmente guardare avanti, possiamo ritornare a guardare al futuro e ai risultati che dobbiamo portare a casa da Durban.</p>
      <p sl="en">Siamo onesti: i punti più delicati (il secondo periodo di impegno, Kyoto, il finanziamento, gli obiettivi di mitigazione) sono tuttora sul tappeto. Ci attende un anno cruciale prima di Durban. Diciamolo con chiarezza: la Cina e gli Stati Uniti sono ancora lì e quei due grandi blocchi non si stanno muovendo molto velocemente. È di questo che abbiamo bisogno a Durban. Desidero pertanto rivolgere una semplicissima domanda al Commissario: cosa farà di concreto l’Unione europea per convincere altri partner mondiali come il Brasile e l’India a unirsi all’Europa per cercare di formulare un accordo ambizioso a Durban? Parlare con una sola voce è ottimo, ma ora dobbiamo mettere in campo la diplomazia proattiva.</p>
    </intervention>
    <intervention id="2-555" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signor Presidente, sabato mattina, mi sono svegliata con un senso di sollievo dopo aver saputo che entrambi gli accordi erano stati approvati e ciò, naturalmente, mi fa sperare che il riscaldamento globale possa ancora essere mantenuto al di sotto del limite dei 2°C.</p>
      <p sl="sl">Mi ha lasciato una certa amarezza, comunque, perché le trattative in seno alla comunità internazionale procedono troppo lentamente e avremmo dovuto adottare questo accordo già almeno un anno fa. Ora il tempo stringe, in primo luogo perché non abbiamo ancora cifre a disposizione, e perché mancano ancora specifici impegni sulle modalità con cui i singoli paesi intendono ridurre le emissioni di gas a effetto serra.</p>
      <p sl="sl">Una cosa positiva, però, è che il documento è esauriente e copre in realtà tutti gli ambiti prioritari che l’Unione europea ha definito addirittura prima che i negoziati iniziassero.</p>
      <p sl="sl">Reputo che l’Unione europea abbia avuto successo nei negoziati e che sia stata anche sufficientemente ambiziosa da mantenere il proprio ruolo guida e promuovere i negoziati. Se ora fossimo eccessivamente ambiziosi, saremmo messi da parte, come è accaduto l’anno scorso. Abbiamo imparato molto da quell’esperienza e vorrei che portassimo questo bagaglio di conoscenze alla tornata di negoziati dell’anno prossimo ed evitassimo di cambiare strategia.</p>
      <p sl="sl">Quest’anno ci attende un compito molto serio, soprattutto nei rapporti con i paesi terzi. A tal proposito, penso che l’Unione europea debba sfruttare ogni opportunità per aiutare gli Stati Uniti, così che l’anno prossimo potremo ottenere da loro un impegno molto più ambizioso di quello preso quest’anno.</p>
      <p sl="sl">Come Unione europea dovremo concentrarci, in particolare, sull’attuazione della legislazione che abbiamo adottato negli anni scorsi, perché ci sono molte novità che dovremo effettivamente iniziare a mettere in pratica. L’Unione europea resta l’unica regione al mondo ad aver limitato per legge le proprie emissioni.</p>
    </intervention>
    <intervention id="2-556" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, ho già detto che, mentre le aspettative per Copenhagen erano molto alte, quelle per Cancún non erano molto ambiziose; Copenhagen è stato pertanto considerato un fallimento mentre Cancún è stato visto come un progresso. Vi è tuttavia anche un’altra differenza a favore di Cancún, anch’essa frutto dell’ottimo lavoro svolto dalla presidenza messicana, che ha fatto tutto il possibile per la buona riuscita della conferenza.</p>
      <p sl="pt">L’Unione europea ha lavorato nel proprio ambito di responsabilità, e ha contributo ai progressi che sono stati compiuti: la conferma del limite di due gradi centigradi e la creazione di un fondo verde per sostenere l’adattamento nei paesi in via di sviluppo e la lotta alla deforestazione. Vorrei sottolineare un altro punto a cui ho già fatto riferimento, ovvero il ripristino della fiducia nel multilateralismo e nella possibilità di ottenere un accordo internazionale vincolante sul cambiamento climatico che dovremo stilare l’anno prossimo a Durban, e dobbiamo compiere uno sforzo per realizzare questo risultato.</p>
    </intervention>
    <intervention id="2-557" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, siamo anche noi sollevati per le buone notizie. Se è vero che è stato dato scarso rilievo, anziché il contrario, avete compiuto progressi con pacatezza proprio perché le nostre aspettative erano inferiori.</p>
      <p sl="en">Intendo affrontare un aspetto in particolare, cioè la riduzione delle emissioni provocate dalla deforestazione e dal degrado delle foreste, il cosiddetto programma REDD, una questione importantissima, ma sono preoccupata anche per la scarsa coerenza delle politiche della Commissione in materia. Per esempio, il Commissario per il commercio attualmente sta cercando di concludere un accordo con i paesi del Mercosur che porterà a incrementare la produzione di carne bovina in quei paesi, un passo possibile soltanto disboscando altri terreni, dunque con un ulteriore aggravio del cambiamento climatico.</p>
      <p sl="en">Vorrei invitare il Commissario a riferire con chiarezza questo messaggio al collegio e ad affrontare il problema dimostrando una certa coerenza di azione come Unione europea.</p>
    </intervention>
    <intervention id="2-558" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, signora Commissario, onorevoli colleghi, benché Cancún non rappresenti ancora un punto di svolta, senza quel vertice non avremmo la possibilità di giungere al punto di svolta tra un anno, a Durban. Mi congratulo con tutti coloro che hanno contribuito a questo risultato. Ho seguito i lavori da Bruxelles e da Budapest: trovo straordinario il fatto che nel giro di un anno, a Durban, dopo un arduo lavoro, avremo la possibilità di stipulare un accordo internazionale di vasta portata che detti impegni obbligatori. È un importante passo avanti il fatto che le economie emergenti come Cina, Brasile e Sudafrica si stiano impegnando per la prima volta verso l’obiettivo dei 2°C. Infine, ritengo importantissimo che l’Unione europea non soltanto abbia parlato con una sola voce, ma abbia anche cambiato l’atteggiamento che aveva assunto a Copenhagen e abbia trattato gli altri paesi da partner e con empatia, offrendo un notevole contributo al successo di Cancún.</p>
    </intervention>
    <intervention id="2-559" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, la sedicesima Conferenza sul clima a Cancún si è conclusa, anche stavolta, con un compromesso non vincolante, chiamato "Pacchetto bilanciato".</p>
      <p sl="it">Nasce Green climate fund , che costerà ai paesi più avanzati 100 miliardi di dollari l'anno a partire dal 2020, mentre fin da subito si stanzieranno 30 miliardi di dollari per il Fast start , di cui 410 milioni a carico dell'Italia.</p>
      <p sl="it">Nel frattempo, nulla è stato imposto ai paesi grandi inquinatori, anzi la sola Cina ha annunciato che raddoppierà entro il 2020 la sua produzione di energia e di conseguenza, poiché ha deciso di mantenere inalterata la proporzione di 80-20 fra carbone e altre fonti energetiche, raddoppierà le sue emissioni.</p>
      <p sl="it">Riteniamo sia inaccettabile continuare a chiedere sacrifici alle nostre imprese a favore di quelle dei paesi terzi. È indispensabile che a COP17, il prossimo anno, si trovi un accordo globalmente vincolante sulla lotta ai cambiamenti climatici, che preveda sanzioni per quei paesi che continueranno a rifiutarsi di collaborare.</p>
    </intervention>
    <intervention id="2-560" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, le aspettative notevolmente inferiori prima della conferenza di Cancún non devono giustificare discussioni troppo ottimistiche quanto ai suoi risultati, tanto meno deve essere considerata un successo. Se i criteri di analisi avessero una qualche coerenza, dovremmo riconoscere che i risultati sono stati scarsi, come previsto.</p>
      <p sl="pt">Dov’è finito il sostituto del Protocollo di Kyoto che era assolutamente necessario un anno fa? Che fine hanno fatto gli obiettivi di riduzione in linea con le tempistiche proposte dal Gruppo intergovernativo sui cambiamenti climatici? L’Unione europea stessa resta al di fuori di queste tempistiche, l’obiettivo degli Stati Uniti è una riduzione del 3-4 per cento rispetto ai livelli del 1990, la stessa che aveva già portato a casa da Copenhagen. Dove sono le discussioni serie sull’inefficacia e la perversità degli strumenti di mercato, come il mercato del carbonio, degli strumenti per la flessibilità come il meccanismo di sviluppo ecologico, dell’“aria calda” e di altre acrobazie che servono più ad aprire buone prospettive economiche a pochi individui che non a conseguire le riduzioni previste?</p>
      <p sl="pt">Queste sono domande che non ci siamo posti oggi, quando è già trascorso un terzo del periodo definito di avvio rapido.</p>
    </intervention>
    <intervention id="2-561" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, vorrei congratularmi con la delegazione del Parlamento europeo, con il Commissario e con l’Unione europea tutta per aver parlato con una voce sola a Cancún. L’anno scorso criticavamo i risultati di Copenhagen o, per essere più precisi, l’assenza di risultati. Oggi ci rallegriamo per Cancún, sebbene io nutra ancora qualche riserva, perché vorrei si ottenesse di più. È chiaro che negoziare è un compito enorme e complesso, è una vera sfida quando ci sono molte posizioni diverse. Tuttavia, ciò che mi preoccupa di più è l’immagine di questo problema che viene proiettata nella società, nei confronti della quale non siamo sufficientemente convincenti. Le difficoltà nel pervenire a un accordo, ovvero nel formulare provvedimenti con validità giuridica, sono importanti per noi tutti, ma stanno diventando una questione tediosa. Concordo con il Commissario quando dice che dobbiamo fare i compiti e raggiungere l’obiettivo del 20 per cento con vari strumenti. Ovviamente, è sempre più facile puntare il dito verso coloro che forse non fanno abbastanza e dire che magari non è necessario che neanche noi ci impegniamo. Nonostante molti sostengano che siamo riusciti a portare a casa dei risultati, vorrei chiedervi se effettivamente non vi sareste aspettati un risultato più consistente da Cancún.</p>
    </intervention>
    <intervention id="2-562" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, grazie alla Commissaria e a tutta la delegazione dell'Unione che ha contribuito a mantenere in vita il processo, però non abbiamo risolto i problemi veri: primo dare una traduzione politica alla dichiarazione di Bali – in particolare per quella che abbiamo già chiamato in Parlamento la giustizia climatica – e dobbiamo fare una generalizzazione e una semplificazione del sistema di scambio delle emissioni, perché non è concepibile che un meccanismo di mercato abbia il 50% delle emissioni date gratuitamente.</p>
      <p sl="it">Poi vorrei sottolineare la necessità di mettere avanti gli strumenti per il monitoraggio, il rapporto, la verifica, in particolare della costellazione GMES, dei satelliti che forniranno dati assolutamente indispensabili per questo.</p>
    </intervention>
    <intervention id="2-563" speaker_id="photo_generic" name="Connie Hedegaard" is_mep="True" mode="spoken">
      <p sl="en">membro della Commissione. – Signor Presidente, vorrei prima di tutto ringraziarvi per i numerosi benevoli commenti, compresi quelli dell’onorevole Davies, benché di calcio sappia molto meno di lui, per cui non sono riuscita a seguire la metafora, ma credo fosse positiva!</p>
      <p sl="en">Molti hanno posto domande sul 30 per cento: in che modo stiamo intensificando il nostro lavoro, a che punto è questo processo e, come ha detto l-onorevole McAvan, quali sono le prospettive? Penso che sappiate tutti a che punto è oggi il processo. Stiamo conducendo l’analisi dei singoli Stati membri: quali sono i problemi, le sfide, i co-benefici, cosa possiamo fare? Discuteremo quindi anche la strategia per la riduzione delle emissioni di carbonio entro il 2050 che presenteremo entro marzo, compreso l’obiettivo del 2030 a cui accennavo, perché, sapendo a che punto vogliamo arrivare nel 2050, è anche chiaro che comporterà dei compromessi. Meno faremo da qui al 2020, più resterà da fare dopo, con costi probabilmente ancora maggiori.</p>
      <p sl="en">È questo il tipo di discussione che cercheremo di tenere in primavera in quest’Aula, e sono lieta di vedere che sempre più Stati membri hanno iniziato a discuterne tra loro, oltre che a mandare diversi segnali rispetto alle loro opinioni in merito.</p>
      <p sl="en">L’onorevole Davies ha chiesto del 2050 e del 50per cento e di alcune altre tematiche che esulavano da quel contesto e che sono state affrontate prevalentemente da uno speciale gruppo composto da ministri che hanno discusso la visione condivisa. Il ministro svedese è stato uno dei due a guidare quel gruppo e posso assicurare che l’Europa stava cercando di portare avanti questa politica con grande convinzione. Sapete tutti perché è difficile ottenere questo risultato, ma è uno dei temi che devono restare all’ordine del giorno nel nostro percorso di avvicinamento al Sudafrica.</p>
      <p sl="en">L’onorevole del Castillo ha osservato che Cancún ha imparato da Copenhagen. Sono d’accordo, ma soprattutto nel senso che molti hanno capito, nelle ultime 24 ore, che se non avessero dimostrato la volontà di giungere a un compromesso, avrebbero corso il rischio concreto di non ottenere alcun risultato, e tutto il processo avrebbe rischiato di insabbiarsi. Non si trattava soltanto di una tattica, bensì di qualcosa di concreto, poiché molti sapevano che questa sarebbe stata probabilmente l’ultima opportunità di salvare il solo processo che aveva riunito tutti attorno allo stesso tavolo. Vi sono state molte pressioni perché in Messico si desse prova della volontà politica richiesta, considerando l’esperienza di Copenhagen.</p>
      <p sl="en">Ci si potrebbe chiedere che cosa farà esattamente l’Unione europea per cercare di giungere a un accordo a Durban. Faremo ciò che abbiamo fatto quest’anno, nel quale abbiamo svolto molte attività nei confronti di paesi terzi, molte riflessioni proattive, oltre a riflettere a lungo su come raggiungere l’accordo. Coloro tra voi che erano presenti sanno che molti dei testi e dei dati di partenza erano frutto del lavoro di numerosi esperti europei ed di vari contributi europei: sarebbe consigliabile fare esattamente lo stesso l’anno prossimo. Dovremmo altresì ampliare i risultati del processo di Cartagena, che riunisce 25 paesi in via di sviluppo e sviluppati, determinati a compiere concreti passi avanti. Proseguiremo quel lavoro. Ospitare questo processo a Cancún ha offerto numerosi vantaggi, per le notevoli attività di coordinamento in diversi gruppi regionali. Una delle prime cose da fare sarà riunire il gruppo di Cartagena e collaborare con i suoi membri, oltre che con molti altri.</p>
      <p sl="en">Il trattato che dovrebbe sostituire il Protocollo di Kyoto non è ancora arrivato perché il mondo non riesce a trovare un accordo, ma non certo per colpa dell’Unione europea. Vorrei ribadire che, non fosse stato per l’Unione europea che ha segnalato la propria disponibilità ad accettare un secondo periodo di impegno, se avessimo condiviso quanto dichiarato a Cancún da altre parti contraenti di Kyoto, oggi sarebbe esclusa qualunque possibilità di formulare un accordo giuridicamente vincolante.</p>
      <p sl="en">Infine, l’onorevole Morkūnaitė chiedeva se non ci aspettassimo un po’ di più da Cancún: in realtà io risponderei di no. Nelle ultime ore del vertice, tenevo una lista. Talvolta bisogna stare attenti a non lasciarsi prendere la mano quando si partecipa a un incontro: si pensa che quando si comincia a ottenere qualche risultato concreto, forse è possibile realizzarne altri che, prima di partire, si sapeva sarebbero stati impossibili. Tutti i punti che volevamo fossero presenti, effettivamente figuravano in quella lista. Ovviamente, non si può mai ottenere tutto: sapevamo, per esempio, che il secondo periodo di impegno non era alla portata di Cancún, perciò volevamo soltanto la possibilità di approvarlo in futuro e di continuare a lavorare sui risultati conseguiti.</p>
      <p sl="en">Un quadro di adattamento, un quadro tecnologico, un quadro per le foreste, tutti gli elementi dell’accordo di Copenhagen, la prospettiva di pervenire ancora a un accordo giuridicamente vincolante e qualche sostanziale passo avanti nel campo dell’MRV/ICA, una serie di altri punti, più il fatto che tutte le parti ammettono che non abbiamo ottenuto sufficienti risultati. Penso che se avessimo discusso di quel risultato come abbiamo fatto prima di partire per Cancún, la maggior parte di voi probabilmente avrebbe convenuto che si trattava di un buon risultato.</p>
      <p sl="en">In conclusione, ora dobbiamo pensare molto attentamente alla strategia da seguire in futuro. Molti di noi avranno bisogno di una pausa per Natale e Capodanno, ma a inizio dell’anno prossimo occorre riprendere l’intenso dialogo tra il Consiglio, la Commissione e il Parlamento europeo dopo aver riflettuto e digerito l’esito di Cancún. Come ho detto all’inizio, sarà un anno molto complicato, ma dovremmo partire dalle esperienze del vertice e svilupparle. Se l’Europa detterà una strategia chiara, potremo effettivamente muoverci nella direzione giusta, e benché l’attesa di Durban non sarà meno impegnativa, sono sicura che potremo farcela. Forse abbiamo solo bisogno di una pausa per poi tornare a dialogare all’inizio del 2011.</p>
    </intervention>
    <intervention id="2-564" speaker_id="photo_generic" name="Joke Schauvliege" is_mep="True" mode="spoken">
      <p sl="nl">Presidente in carica del Consiglio. – Signor Presidente, signora Commissario, onorevoli colleghi, grazie per aver espresso numerosi commenti positivi sull’accordo raggiunto a Cancún.</p>
      <p sl="nl">Sapete tutti che Cancún è un passo pragmatico, ma fondamentale nella politica per il clima e nella discussione sul clima. Sapete che il principio secondo il quale dovremmo, alla fine, stipulare un accordo mondiale giuridicamente vincolante è stato mantenuto nelle conclusioni del Consiglio adottate lo scorso ottobre. Tuttavia, sapevamo tutti, già prima del vertice, che sarebbe stato impossibile ottenere un accordo mondiale in Messico. Abbiamo pertanto optato per una serie di equilibrati accordi parziali e, come ha ricordato il Commissario, anche i punti che ritenevamo importanti per garantire tale equilibrio da parte europea sono emersi dalla conferenza di Cancún.</p>
      <p sl="nl">Dobbiamo riconoscere all’UE di aver sostenuto una posizione molto chiara e trasparente, che è stata integrata nelle conclusioni del Consiglio e difesa con una sola voce. Tutti i componenti della Commissione e del Parlamento europeo hanno dato un contributo molto positivo alla promozione di questa posizione e, come Consiglio, abbiamo fatto del nostro meglio per spiegare tale posizione il più chiaramente possibile. Talvolta è stato veramente necessario continuare a enfatizzare il contenuto di quelle conclusioni e l’intento dell’Unione europea che quella posizione sottintendeva.</p>
      <p sl="nl">In Messico abbiamo gettato ponti e abbiamo ricevuto molte reazioni positive al ruolo di guida assunto dall’UE e al fatto che avevamo effettivamente cercato di far convergere posizioni diverse. Abbiamo svolto bene quel ruolo e penso che tutto il mondo se ne sia accorto.</p>
      <p sl="nl">Signora Commissario, è vero che ora dobbiamo fare il punto su uno o due questioni, ma ciò non sminuisce la necessità di procedere piuttosto spediti. Posso dirvi che, non più tardi di lunedì prossimo, avremo uno scambio di opinioni in Consiglio sull’esito di Cancún. Inoltre penso sia un bene che, qui in Parlamento, ci stiamo già scambiando pareri su questo tema. Detto questo dobbiamo formulare una strategia il prima possibile.</p>
      <p sl="nl">Il Consiglio ha anche deciso di avviare il dibattito sulla riduzione del 30per cento in primavera. Abbiamo chiesto alla Commissione di effettuare un secondo screening , in modo da sapere che effetti comporterebbe un siffatto taglio a livello degli Stati membri, e il Consiglio ha accettato di riaprire il dibattito a primavera.</p>
      <p sl="nl">Concludendo, vorrei ringraziare ancora una volta ciascuno di voi per la collaborazione e in particolare lei, signora Commissario Hedegaard, per il modo gradevole e costruttivo con cui ha lavorato con noi, e per i suoi sforzi, che hanno dato eccellenti frutti a Cancún. Ciò non sarebbe stato possibile senza la costruttiva collaborazione di ciascuno di voi e se l’Unione europea non fosse riuscita a dare un’impronta così chiara all’accordo raggiunto a Cancún. Per questo vi ringrazio di cuore.</p>
    </intervention>
    <intervention id="2-565" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-566" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Molti considerano l’esito della conferenza sul cambiamento climatico di Cancún, conclusasi la settimana scorsa, un successo, un punto di svolta, il ritorno alla speranza. Ritengo tuttavia che non si possa parlare di successo fino alla firma di un accordo internazionale giuridicamente vincolante che succeda al Protocollo di Kyoto – la cui scadenza è fissata per il 2012 – e che consenta di imporre sanzioni. A Cancún non è stata presa alcuna decisione su questo punto e di fatto alcuni paesi avrebbero preferito l’abolizione del Protocollo stesso. La possibilità di utilizzare dopo il 2013 le eccedenze fuori quota di Kyoto – un tema di grande importanza per l’Ungheria, che lo considera un asset nazionale – resterà così irrisolto fino al vertice sul cambiamento climatico che si terrà in Sudafrica nel 2011.</p>
      <p sl="hu">È ancora possibile che i paesi dell’Europa orientale siano privati iniquamente e ingiustamente del premio che dovrebbero ricevere per aver rispettato i concreti impegni di riduzione delle emissioni nel sistema di Kyoto, mentre le parti che hanno violato il Protocollo non andranno incontro ad alcuna sanzione. Inoltre, gli USA e la Cina, i maggiori responsabili delle emissioni, non hanno ancora firmato il Protocollo di Kyoto, perciò, i risultati che saremo in grado di ottenere nella lotta al riscaldamento globale resteranno esigui. Finché non avremo un accordo internazionale giuridicamente vincolante in grado di punire gli ultimi della classe e premiare gli studenti diligenti, non potremo assolutamente parlare di successo.</p>
    </intervention>
    <intervention id="2-744" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, vorrei congratularmi con il presidente della conferenza di Cancún per la trasparenza dei negoziati nel quadro di un processo così complesso. Benché sarebbe potuto essere più coraggioso, questo accordo sembra il migliore possibile in questo momento. Il Protocollo di Kyoto potrebbe ancora essere ampliato, il che è positivo: saranno molte le pressioni a Durban l’anno prossimo, all’approssimarsi della scadenza dell’unico accordo vincolante sul cambiamento climatico, ma è importante che l’accordo raggiunto a Copenhagen diventi ora un documento ufficiale delle Nazioni Unite, poiché è sostenuto da tutti i paesi, tranne la Bolivia. Sono lieto che molte delle posizioni dei socialisti sostenute in quest’Aula siano state inserite nel testo, come la creazione di un “fondo verde mondiale” che aiuti i paesi in via di sviluppo ad adattarsi ai cambiamenti climatici e a mitigarne gli effetti. Il mio plauso va anche a tutti i paesi che hanno accettato di mantenere la proposta degli 1,5 gradi, un obiettivo più ambizioso da discutere al prossimo vertice. Questo è un segnale importantissimo, e il passo successivo sarà garantire che sia rispecchiato negli obiettivi di riduzione della CO2 .</p>
    </intervention>
    <intervention id="2-567" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Dopo lunghi negoziati, la conferenza sul cambiamento climatico delle Nazioni Unite a Cancún ha raggiunto un compromesso positivo. Non è un risultato record, ma un passo avanti importante nella lotta ai mutamenti climatici. Sono stati compiuti progressi in tutti gli ambiti che compaiono per la prima volta in un documento ONU. Accolgo con favore le decisioni prese perché agevoleranno il progresso dei negoziati nel periodo che ci attende e garantiranno significativi passi avanti, soprattutto per quanto riguarda gli aspetti che coinvolgono i paesi in via di sviluppo e quelli più esposti all’impatto dei mutamenti climatici. Sono altresì favorevole a colmare il divario tra i paesi sviluppati e le regioni meno sviluppate concedendo aiuti finanziari e tecnici. Penso che questo vertice segni un momento critico con cui i negoziatori hanno spianato la strada per al firma di un accordo l’anno prossimo a Durban, in Sudafrica. Vorrei congratularmi con la delegazione del Parlamento europeo per gli sforzi compiuti e per i successi ottenuti.</p>
    </intervention>
    <intervention id="2-568" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">È difficile descrivere l’esito del vertice sul clima di Cancún come un grande risultato. È comunque meglio di niente: sono stati compiuti alcuni passi avanti concreti, per esempio, nella lotta alla deforestazione, ed è stata approvata la creazione di un fondo per il clima da 100 miliardi di dollari. Il processo procede tuttavia a un ritmo terribilmente lento e faticoso, ricorda la processione danzante di Echternach. Nel frattempo, il riscaldamento globale non si arresta.</p>
      <p sl="nl">Qual è stato il ruolo dell’Europa in questa vicenda? L’UE ha di certo imparato dagli errori commessi alla conferenza di Copenhagen dell’anno scorso: a Cancún, l’Europa era al centro dei negoziati ed ha agito come un fronte unitario. Il mondo intero guarda al modello dell’UE con ammirazione perché abbiamo adottato gli accordi più progressivi e vincolanti. Riguardo alle politiche climatiche, l’Unione funge da esempio.</p>
      <p sl="nl">Nei prossimi anni dobbiamo attenerci fermamente al nostro ruolo di guida , che ci distingue nettamente e positivamente da quasi tutti gli altri continenti. È un’enorme risorsa in termini di immagine e, al contempo, comporta grandi benefici economici e sociali.</p>
    </intervention>
    <intervention id="2-569" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Signor Presidente, sono 15 anni che osservo i negoziati internazionali sul clima e sono felicissima dell’accordo raggiunto a Cancún. Le decisioni adottate rappresentano un vero e proprio passo avanti nei negoziati, e i principali elementi dell’accordo di Copenhagen ora sono passati sotto l’egida dell’ONU. Le Nazioni Unite hanno riguadagnato la propria credibilità di arena adatta a formulare accordi multilaterali sul clima; il Messico ha organizzato una conferenza partecipativa e trasparente e l’Unione europea ha svolto un ruolo di leader. Vorrei sottolineare l’efficiente gestione delle attività da parte della Commissione europea e della presidenza belga. Si sono registrati importanti progressi nei campi della tecnologia, delle foreste e dell’adattamento. In particolare, vedo con favore la creazione di un fondo per il clima. Sulla scorta dei risultati di Cancún, sarà necessario impegnarci a fondo affinché la conferenza di Durban del 2011 sia un successo.</p>
    </intervention>
    <intervention id="2-570" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">La conferenza di Cancún è stata definita un successo e la scelta del termine è corretta, dato che non ci si aspettava nulla da quel vertice. Per l’Unione europea è tuttavia importante constatare come stanno effettivamente le cose: non si è mossa una foglia nel campo dei tagli alle emissioni e non è stato preso alcun impegno per ridurle. Non c’è nessun accordo mondiale in vista né alcun elemento che giustifichi l’inasprimento dell’obiettivo unilaterale dell’UE, ovvero passare da una riduzione del 20per cento al 30per cento.</p>
      <p sl="fi">A Cancún, la delegazione del Parlamento ha incontrato Achim Steiner, direttore esecutivo del Programma delle Nazioni Unite per l’ambiente, il quale ha affermato, seriamente, che l’obiettivo del 20per cento ha portato unicamente benefici all’Europa: ci avrebbe dato slancio e avrebbe migliorato la competitività. È per questo motivo che ha sostenuto l’idea di rendere l’obiettivo ancora più severo.</p>
      <p sl="fi">Ora vorrei chiedere a tutte le aziende che operano a livello mondiale e che credono di essere esposte alla rilocalizzazione delle emissioni di gas serra, di descrivere ad Achim Steiner e ad altri influenti leader la realtà finanziaria che vi trovate ad affrontare. Mostrategli le cifre dell’aumento diretto e indiretto dei costi dovuti allo scambio delle quote di emissioni, se non siete d’accordo con il sistema.</p>
      <p sl="fi">Non è giusto, per i cittadini e i lavoratori europei, che coloro a cui compete la responsabilità di prendere delle decisioni, inclusa la Commissione, da cui probabilmente il direttore Steiner ha avuto le proprie informazioni, vivano in un mondo di fantasia, fatto di castelli in aria.</p>
      <p sl="fi">Il successo di Cancún consiste nel fatto che è stato salvato l’orgoglio politico: era stato concordato che ci sarebbe stato un accordo. Notiamo che la montatura mediatica sul clima si sta dissolvendo e che il cambiamento climatico sta diventando un argomento ordinario, quotidiano; di rado è al centro della scena e forse questo è positivo. Invito a tornare a una politica razionale e globale di tutela dell’ambiente.</p>
    </intervention>
  </section>
  <section id="creitem39" title="17. Tempo delle interrogazioni alla Commissione">
    <intervention id="2-573" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca il Tempo delle interrogazioni (B7-0655/2010).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
    </intervention>
    <intervention id="2-575" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Uomini e donne sono esposti in modo diverso ai rischi legati alla salute, con esiti conseguentemente differenti. Le donne vivono in media sei anni in più rispetto agli uomini, benché in condizioni di salute peggiori.</p>
      <p sl="en">Determinate patologie, come l'osteoporosi, presentano un'incidenza nettamente maggiore tra le donne. La strategia UE sull’uguaglianza di genere per il periodo 2010-2015, recentemente approvata dalla Commissione, esorta la ricerca e l'assistenza medica a tenere conto di tali differenze, e sottolinea la necessità di adattare ulteriormente i servizi sanitari affinché riflettano le specifiche esigenze di uomini e donne. La strategia prevede seminari di sensibilizzazione sulla salute delle donne e lo scambio delle migliori prassi in materia di politiche per la salute sulla base del genere.</p>
      <p sl="en">Non si tratta di una novità assoluta: la strategia europea in materia di sanità approvata tre anni fa già sottolineava la necessità di considerare le questioni legate al genere nell'elaborazione delle politiche per la sanità. A tale scopo, il programma comunitario in materia di salute sostiene vari progetti finalizzati a una migliore conoscenza della salute delle donne e al riconoscimento delle loro specifiche necessità in questo ambito.</p>
      <p sl="en">Un valido esempio del sostegno che l'UE può offrire agli Stati membri per migliorare la salute delle donne è lo screening contro i tumori. Si stima che in tutta l'UE si potrebbero prevenire 32 000 decessi dovuti al solo tumore al seno attuando a livello nazionale efficaci programmi di screening per questa patologia. La Commissione ha pertanto elaborato linee guide sullo screening per il tumore al seno.</p>
      <p sl="en">Sono infine lieto di annunciare che la Commissione ha pubblicato una relazione sulla salute delle donne che mira a sensibilizzare l'opinione pubblica rispetto alla necessità di adottare politiche in grado di rispondere meglio alle prerogative legate al genere.</p>
    </intervention>
    <intervention id="2-576" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Vorrei verificare se disponiamo di dati sufficienti sulla tutela della salute delle donne negli Stati membri. Conosciamo l'impatto che questa crisi economica e finanziaria ha avuto, in particolare, sulla salute delle donne? Non dovremmo analizzare anche le conseguenze della povertà sulla salute delle donne, specie quelle più anziane? Le donne che vivono in condizioni di povertà hanno accesso ai servizi sanitari di qualità?</p>
    </intervention>
    <intervention id="2-577" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – La Commissione è impegnata a raccogliere il maggior numero di informazioni possibile al fine di costituire una base statistica per tutte le questioni legate alla salute. È evidente che il livello di accuratezza dipende in larga misura dalla risposta e dal feedback offerto dai vari Stati membri.</p>
      <p sl="en">Concordo sulla necessità di continuare a raccogliere dati e verificare in che modo la povertà influisca sulla salute delle donne. Salute e povertà sono legate a doppio filo, ma non si tratta di una questione relativa al genere: la salute generalmente è a rischio nelle aree colpite dalla povertà.</p>
      <p sl="en">La Commissione ha inoltre avviato iniziative rivolte agli anziani, come la partnership innovativa. Il primo progetto pilota sarà dedicato all'invecchiamento attivo e in buona salute e sono certo che avrà effetto sulla salute dei cittadini di entrambi i sessi.</p>
    </intervention>
    <intervention id="2-578" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Attualmente sono 120 milioni i cittadini dell'Unione europea esposti al rischio di povertà. Le donne sono state colpite molto duramente dalla crisi economica e sono più vulnerabili al rischio di povertà, specie nel caso di famiglie con un solo genitore.</p>
      <p sl="ro">La crisi economica sta mettendo a dura prova i sistemi sanitari, con tagli alle spese e chiusure persino per enti di grandi dimensioni. Vorrei sapere quali misure sono previste affinché lo screening precoce per il tumore alla cervice e al seno sia accessibile a tutte le donne, a prescindere dalla condizione sociale o economica, e quali sono le iniziative che mirano a garantire un sistema sanitario equo, in grado di offrire servizi di buona qualità in tutta l'Unione europea.</p>
    </intervention>
    <intervention id="2-579" speaker_id="photo_generic" name="John Dalli" is_mep="True" mode="spoken">
      <p sl="en">membro della Commissione. – Ribadisco ancora una volta che la sanità e l'erogazione dei servizi ad essa collegati rientrano nelle competenze degli Stati membri. La Commissione ha pubblicato le linee guida sullo screening per il tumore al seno e ha invitato gli Stati membri a rispettarle e a lanciare al più presto una campagna in questo senso. Gran parte dei paesi si è già dotata di programmi adeguati, quando non addirittura molto buoni, che stanno dando risultati, mentre in altri purtroppo procedono a rilento. Posso assicurarvi che nel dialogo con tutti gli Stati membri, questa questione rappresenta una priorità.</p>
    </intervention>
    <intervention id="2-580" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 16 dell'onorevole Motti (H-0587/10)</p>
      <p sl="unknown">Oggetto: Dichiarazione del Parlamento europeo del 23 giugno 2010 sulla creazione di un sistema di allerta rapida europeo (SARE) contro pedofili e molestatori sessuali</p>
      <p sl="unknown">Il 23 giugno 2010 il Parlamento europeo ha approvato la dichiarazione sulla creazione di un sistema di allerta rapida europeo (SARE) contro pedofili e molestatori sessuali. Già il 22 maggio 2007 la Commissione aveva pubblicato una comunicazione dal titolo "Verso una politica generale di lotta contro la cibercriminalità". Il Parlamento ha invitato il Consiglio e la Commissione a dare seguito alla comunicazione della Commissione del maggio 2007 nonché ad attuare la direttiva 2006/24/CE del Parlamento europeo e del Consiglio, del 15 marzo 2006, riguardante la conservazione di dati generati o trattati nell'ambito della fornitura di servizi di comunicazione elettronica accessibili al pubblico o di reti pubbliche di comunicazione, e ad estenderla, con l'intento di definire norme di protezione dei dati di chi ha effettuato l'upload di contenuti in internet, utili affinché le forze dell'ordine e quelle giudiziarie possano contrastare in maniera rapida ed efficace la pedopornografia e le molestie sessuali online. Può la Commissione illustrare il seguito dato a questa dichiarazione?</p>
    </intervention>
    <intervention id="2-581" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Sono profondamente impegnato nella lotta contro la violenza sui minori, specie di natura sessuale. Il 29 marzo 2010 la Commissione ha approvato la proposta di direttiva contro le molestie sessuali sui minori e lo sfruttamento della pedopornografia. Questo testo ambizioso tratta dell'azione penale contro i responsabili, la tutela delle vittime e la prevenzione di questo genere di reati.</p>
      <p sl="en">Al fine di tenere conto dei rischi posti dagli sviluppi della tecnologia, la proposta introduce, in particolare, nuovi reati penali come l'adescamento di minori, la fruizione di materiale pedopornografico senza scaricare i file, le molestie sessuali online e l’atto di pubblicizzare la possibilità di molestare minori, per esempio attraverso i forum online. Occorrono speciali strumenti investigativi, come operazioni sottocopertura che consentano alla polizia di infiltrarsi nella rete dei molestatori sessuali, e si dovrebbero istituire speciali unità investigative incaricate di analizzare il materiale pedopornografico allo scopo di identificare i minori vittime di abusi.</p>
      <p sl="en">A livello nazionale, gli Stati membri dovrebbero inoltre predisporre sistemi volti a bloccare l'accesso alle pagine web che contengono materiale pedopornografico e a rimuovere i contenuti alla fonte. Abbiamo esaminato attentamente la dichiarazione del Parlamento europeo del 23 giugno 2010, e vorrei ascoltare la proposta che mira a predisporre un sistema di allerta rapida. Ho inoltre preso atto della proposta di estendere l'ambito di applicazione della direttiva sulla conservazione dei dati, al fine di conservare i dati legati alle ricerche di materiale pedopornografico e all'upload di contenuti relativi a violenze sessuali su minori o a messaggi finalizzati all'adescamento di minori attraverso Internet.</p>
      <p sl="en">La direttiva sulla conservazione dei dati impone ai fornitori di servizi e reti di comunicazione elettronica l’obbligo di conservare i dati sul traffico, la posizione e i fruitori del servizio, ma non contempla le informazioni relative ai contenuti. Questi ultimi possono essere ottenuti e conservati nel contesto di indagini penali per mezzo delle intercettazioni legali. Tale strumento è soggetto unicamente alla normativa nazionale e varia da Stato a Stato, ma in genere può essere impiegato esclusivamente se le autorità giudiziarie hanno elementi per sospettare una specifica attività criminale in corso che richieda ulteriori indagini. Lo strumento delle intercettazioni legali esula dall'ambito della direttiva sulla conservazione dei dati.</p>
      <p sl="en">L'intercettazione legale si attua nel contesto di un'indagine penale a carico di un sospettato, mentre la direttiva sulla conservazione dei dati obbliga gli operatori a conservare determinate categorie di dati a prescindere dal fatto che chi li ha generati sia sospettato o meno. L'estensione della direttiva sulla conservazione dei dati ad enormi volumi di dati personali e legati ai contenuti, come la ricerca su Internet di numerose parole chiave in varie lingue, i contenuti caricati, i messaggi scambiati e gli elementi necessari a identificare tutti gli utenti, dovrebbe soddisfare requisiti di necessità e proporzionalità che ancora non sono stati esaminati. Tale estensione si applicherebbe ai contenuti caricati da chiunque su qualunque piattaforma, in qualsiasi momento e su qualsiasi argomento.</p>
      <p sl="en">La proposta avanzata dall'onorevole parlamentare solleva seri timori rispetto alla compatibilità con il principio di proporzionalità, sebbene lo scopo sia legittimo e meriti la nostra piena attenzione. La Commissione ritiene che la proposta di direttiva recentemente avanzata sarebbe uno strumento più adatto per realizzare il comune obiettivo di tutelare i minori dai molestatori.</p>
    </intervention>
    <intervention id="2-582" speaker_id="96760" name="Tiziano MOTTI" is_mep="True" mode="spoken" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, intervengo solo per pochi secondi perché mi ritengo soddisfatto e ne ringrazio il Commissario. Sono lieto che si stia lavorando anche per combattere il fenomeno alla radice.</p>
      <p sl="it">Con riferimento alla dichiarazione approvata il 23 giugno 2010, desidero soltanto precisare che si faceva specifico riferimento ai dati che conseguono all'upload e non al download di materiale dai siti Internet . Questo perché riteniamo oggettivamente che debba essere tenuto in debita considerazione anche il diritto alla privacy di coloro che consultano i motori di ricerca.</p>
      <p sl="it">Credo tuttavia si possa fare di più e si possa fare ancora molto perché, se è vero che un cittadino, a proposito del diritto di proporzionalità, non ha alcuna remora a sottostare alla perquisizione prima di effettuare un volo aereo, consapevole della superiorità della tutela dei passeggeri rispetto alla privacy in quel momento violata, è anche molto probabile il raggiungimento di un compromesso soddisfacente per la tutela dei minori anche in questo campo.</p>
    </intervention>
    <intervention id="2-583" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="en">Vorrei tornare alla dichiarazione approvata dal Parlamento il 23 giugno 2010 che, come ricorderete, si riferisce principalmente all'istituzione di un efficace sistema di allerta rapida contro i pedofili. La mia domanda riguarda un'altra questione: non sarebbe opportuno che le singole forze di polizia creassero, sotto l'egida dell'Unione europea, delle banche dati con i nomi di chi ha riportato una condanna per pedofilia, affinché i corpi di polizia di altri Stati membri possano usufruirne?</p>
    </intervention>
    <intervention id="2-584" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, in seguito al recente arresto di un quarantacinquenne che aveva avuto due figli frutto delle violenze sulla figlia minorenne, la Polonia ha introdotto la castrazione farmacologica per pedofili e stupratori, che sopprimere la pulsione sessuale attraverso un trattamento ormonale. Come immaginerete, tale provvedimento ha suscitato un acceso dibattito nell'opinione pubblica polacca rispetto a quali diritti debbano avere la precedenza: quelli della società, che si aspetta di essere tutelata dagli stupratori, oppure quelli di chi è stato condannato per reati sessuali e sarebbe così sottoposto a una punizione che molti ritengono crudele? Ha la Commissione assunto una posizione su queste questioni e sulla castrazione chimica nel caso di reati a sfondo sessuale?</p>
    </intervention>
    <intervention id="2-585" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Come ho già affermato, uno degli strumenti migliori per contrastare la pedopornografia e le molestie sessuali sui minori consiste nell'adottare quanto prima la proposta della Commissione del marzo 2010.</p>
      <p sl="en">La Commissione attende di esaminare il progetto di relazione del Parlamento europeo e di avviare i dialoghi a tre. Conto inoltre sugli Stati membri e sul Parlamento europeo per avere un testo definitivo in grado di contrastare efficacemente questi reati, e vorrei attirare ancora una volta la vostra attenzione sul principio della proporzionalità che, a mio parere, si riallaccia all'ultima domanda posta su questa questione.</p>
    </intervention>
    <intervention id="2-586" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Passiamo ora all'interrogazione n. 17 dell'onorevole Matera, che occupa il posto n. 666. Non le si addice affatto!</p>
    </intervention>
    <intervention id="2-588" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Negli ultimi due anni, il numero di giovani disoccupati nell'Unione europea è aumentato di un milione: sono oggi cinque milioni gli individui sotto i 25 anni che non trovano un'occupazione.</p>
      <p sl="en">La Commissione è al corrente delle difficoltà che i giovani oggi devono affrontare sul mercato del lavoro: troppo spesso, per quanto qualificati, sono impiegati con contratti a termine che offrono esigue opportunità di carriera. Alcuni gruppi incontrano inoltre particolari difficoltà nell'accedere e restare sul mercato del lavoro: tra questi vi sono i giovani immigrati e coloro che appartengono a minoranze etniche, come i rom.</p>
      <p sl="en">Al contempo, si prevede che la domanda di lavoratori altamente qualificati aumenterà di quasi 16 milioni di unità e di oltre 3,5 milioni per le qualifiche di medio livello. Si tratta di un'importante opportunità per l'occupazione giovanile e dobbiamo assicurarci che i giovani la sfruttino appieno.</p>
      <p sl="en">La strategia Europa 2020, che prevede programmi dettagliati per la crescita e l'occupazione nell'UE nel prossimo decennio, dedica particolare attenzione ai giovani e fissa obiettivi chiari in materia d'istruzione. A settembre, la Commissione ha presentato "Youth on the Move" (gioventù in movimento), una serie di iniziative rivolte ai giovani che puntano a migliorare l'istruzione e l'occupazione nel prossimo decennio. La Commissione ha recentemente presentato "Un'agenda per nuove competenze e per l'occupazione", in cui propone l'introduzione di una forma di garanzia per assicurare che tutti i giovani abbiano un'occupazione, siano impegnati in un percorso di formazione o altre forme di attività entro quattro mesi dal momento in cui lasciano la scuola.</p>
      <p sl="en">Si affronta inoltre la necessità di ridurre la segmentazione del mercato del lavoro, in linea con le politiche di flessicurezza. Secondo la nostra proposta, gli Stati membri che presentano un mercato del lavoro segmentato dovrebbero considerare la possibilità di introdurre contratti a tempo indeterminato che prevedano un periodo di prova sufficientemente lungo e un graduale incremento delle forme di tutela offerte. Occorre inoltre promuovere una maggiore mobilità occupazionale e l'innovazione. A tale scopo, un valido contributo viene dal programma europeo di mobilità lavorativa "Your first EURES job" e dall'osservatorio europeo dei posti di lavoro vacanti, due iniziative che intendono, rispettivamente, promuovere la mobilità dell'occupazione giovanile e consentire ai giovani e ai consulenti per l'occupazione di individuare eventuali posizioni aperte in tutta l'UE e i profili richiesti. Lo strumento europeo di microfinanza offre al contempo sostegno ai giovani imprenditori che non dispongono di fonti di finanziamento alternative per avviare la loro attività.</p>
      <p sl="en">Non esiste, ovviamente, un'unica soluzione a tutti i problemi che stiamo affrontando, ma possiamo imparare molto attraverso lo scambio reciproco delle esperienze. Il quadro per l'occupazione giovanile che proponiamo intende dare un orientamento al contributo che può venire dai politici, dai soggetti interessati e dalle istituzioni. I servizi pubblici all'occupazione, le parti sociali, i datori di lavoro e i servizi locali di sostegno ai giovani rivestono tutti un ruolo essenziale e intendiamo dare ulteriore impulso allo scambio reciproco di esperienze e buone prassi a livello comunitario tra di essi. Sono pienamente convinto che unendo le risorse, l'Unione europea possa contribuire a elaborare e promuovere politiche efficaci a sostegno dei giovani.</p>
    </intervention>
    <intervention id="2-589" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, mi ritengo soddisfatta della risposta del Commissario. Considerando la condizione economica globale e la crisi che ha aggravato maggiormente il mercato del lavoro, andando a colpire la fascia più debole, quali i giovani, chiedo al Commissario un giudizio sulla necessità di dare maggior rilievo a strumenti europei, come il Fondo europeo di adeguamento alla globalizzazione, necessari per la riqualificazione dei lavoratori licenziati per cause legate a crisi economiche e quindi anche per causa della globalizzazione.</p>
    </intervention>
    <intervention id="2-590" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, signor Commissario, ho ascoltato la risposta alla domanda posta dalla collega, ma vorrei richiamare la vostra attenzione su un'ulteriore questione.</p>
      <p sl="el">Nel 2009, il tasso di disoccupazione in Grecia era del 20 per cento per i giovani uomini e del 34 per cento per le giovani donne. La situazione è peggiorata dopo l'intervento del Fondo monetario internazionale. Al contempo, due programmi finanziati dall'Unione europea nell'ambito del quadro strategico nazionale di riferimento hanno evidenziato tassi di occupazione pari rispettivamente a 1,9 e 3,2.</p>
      <p sl="el">Vi chiedo dunque per quale motivo il tasso di occupazione sia così basso in Grecia. È colpa del governo nazionale? La Commissione sta considerando la possibilità di adottare ulteriori provvedimenti per affrontare questo problema?</p>
    </intervention>
    <intervention id="2-591" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Molto brevemente, si tratta di una questione importante quanto triste. Nel mio paese, il 20 per cento dei giovani sono disoccupati e il fenomeno dell'emigrazione, da tempo dimenticato, sta riprendendo con la cosiddetta "fuga dei cervelli", che coinvolge, tra gli altri, anche membri della mia famiglia.</p>
      <p sl="en">A seguito della domanda precedente, mi chiedo se alcuni paesi siano più ricettivi di altri rispetto alle misure proposte dall'Unione europea e quali siano gli ostacoli da superare.</p>
    </intervention>
    <intervention id="2-592" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Vi ringrazio per i commenti e per aver portato all'attenzione altri fondi oltre a quelli che avevo citato: lo strumento europeo di microfinanza, il Fondo sociale europeo e il Fondo europeo di adeguamento alla globalizzazione. Hanno tutti un ruolo da svolgere, l'ultimo soprattutto in caso di imprevisti licenziamenti collettivi, che colpiscono principalmente i lavoratori dell'industria, ma dai quali non sono immuni anche altri settori.</p>
      <p sl="en">Siamo convinti che tali fondi siano utili e che necessitino di finanziamenti certi nel prossimo esercizio o nel prossimo periodo di programmazione, dal momento che purtroppo, sebbene sia prevista una ripresa, in alcuni casi si verificheranno anche massicci licenziamenti a fronte di ristrutturazioni e ricollocazioni, che imporrano di prestare attenzione ai singoli casi.</p>
      <p sl="en">Si sta delineando una frattura all'interno dell'Unione europea, una sorta di dualismo, con un nucleo che già registra crescita del PIL e dell'occupazione, ma al contempo anche paesi come Grecia e Irlanda che ancora faticano sotto la pressione del mercato finanziario.</p>
      <p sl="en">Recentemente ho discusso con il ministro Katseli come impiegare in modo più efficace il Fondo sociale europeo in Grecia. Negli ultimi tempi, per varie ragioni tra cui la crisi stessa, difficoltà nel cofinanziamento e determinati problemi amministrativi, è stato meno semplice prelevare in modo consistente dal Fondo sociale europeo, ma posso assicurarvi che i miei servizi, in stretta collaborazione con l'autorità di gestione greca, sono impegnati a individuare opportunità di finanziamento adeguate da parte del Fondo in questo periodo. Ritengo veramente utile riuscire a fornire finanziamenti in maniera adeguata.</p>
      <p sl="en">È vero che in situazioni di emergenza, è ancora più difficile, ed emergono la necessità e il margine di manovra necessario per ristrutturare i finanziamenti a disposizione del FSE. Nel lungo periodo, occorre adattare il Fondo sociale in modo da renderlo più efficace in determinate situazioni e nel controbilanciare l'effetto di uno sviluppo economico disarmonico all'interno dell'Unione, fenomeno che si è già manifestato anche in termini demografici, con flussi migratori che forse non sono stati valutati in maniera esauriente nel precedente periodo. Presteremo attenzione a questa evoluzione, anche alla luce delle tendenze sul mercato del lavoro.</p>
    </intervention>
    <intervention id="2-593" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevoli deputati, rimangono ancora 40 minuti prima della chiusura fissata per le 20:30; propongo dunque di suddividere il tempo a nostra disposizione tra il Vicepresidente Reding e il Commissario Füle. La prima domanda è per la Vicepresidente Reding.</p>
      <p sl="unknown">Onorevoli, vi prego di calcolare se sarà possibile raggiungere la vostra domanda o meno. Chiedo scusa per il poco tempo a disposizione questa sera, a causa dello sforamento della discussione precedente, ma intendo concludere alle 20:30 per consentire agli interpreti di cenare. Personalmente, mi fermerò fino a mezzanotte.</p>
      <p sl="unknown">Seconda parte</p>
    </intervention>
    <intervention id="2-595" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Dal momento che si tratta di uno dei miei temi preferiti, intendo prendere in esame tutti i provvedimenti legislativi e non al fine di correggere le costanti disparità nei processi decisionali. I dati più recenti sono tutt'altro che positivi: ecco dunque che si pone la reale necessità di intervenire, soprattutto dal momento che tali cifre rimangono costantemente negative.</p>
      <p sl="en">Si tratta di una delle cinque priorità della strategia elaborata dalla Commissione per la parità tra donne e uomini 2010-2015, che ho già illustrato in quest'Aula, e ho già sostenuto che sarebbe auspicabile una maggiore presenza femminile nei consigli di amministrazione e negli organi amministrativi. Occorre pertanto rivolgersi a chi detiene responsabilità decisionali: inviterò i dirigenti delle grandi società quotate a riunirsi a marzo per promuovere il dialogo con i soggetti interessati per mettere mano a un cambiamento. Se non cambierà nulla, mi attiverò con iniziative mirate a un reale cambiamento.</p>
      <p sl="en">Per quanto riguarda la raccolta dei dati e la diffusione di dati comparabili, sappiamo perfettamente che esiste una lacuna. Ora che abbiamo l'agenzia per la parità di genere a Vilnius, possiamo basarci su dati più affidabili e comparabili e, soprattutto, su una banca dati relativi alla partecipazione di donne e uomini ai processi decisionali e su una reportistica regolare.</p>
      <p sl="en">La mancanza di un'infrastruttura assistenziale di qualità è indubbiamente una delle ragioni, seppure non la sola, per cui così poche donne rivestono incarichi di responsabilità; verificheremo pertanto la performance degli Stati membri in questo senso. Nel periodo 2007-2013, il Fondo sociale europeo metterà a disposizione mezzo miliardo di euro per la realizzazione di strutture dedicate all'assistenza all'infanzia e altri 2,4 miliardi di euro per finanziare misure tese ad agevolare l'accesso delle donne all'occupazione e a conciliare vita professionale e famiglia, anche per quanto riguarda l'accesso all'assistenza per i bambini.</p>
      <p sl="en">Dalle mie dichiarazioni, avrete capito che non sono particolarmente colpita dall'impegno dimostrato da molti Stati membri verso l'assistenza all'infanzia, per cui anche questo tema ha la priorità sull'agenda politica. Il commissario Andor ha esaminato questi dati e questi provvedimenti nella strategia Europa 2020, e sono fermamente convinta che gli Stati membri debbano intensificare gli sforzi in questo ambito.</p>
    </intervention>
    <intervention id="2-596" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Presidente, signora Commissario, vorrei ringraziarla per la risposta e, soprattutto, per il suo impegno. Sapevo che si trattava di uno dei temi che più le stanno a cuore. Occorre incoraggiare soprattutto l’equilibrio tra vita professionale e privata, sia per gli uomini che per le donne, poiché è l’unica via per realizzare un’autentica parità. Oltre la metà degli Stati membri non ha conseguito l’obiettivo che prevedeva la realizzazione di strutture di assistenza per almeno il 90 per cento dei bambini dai tre anni all’età scolare e per il 33 per cento di quelli al di sotto dei tre anni. Vi chiedo pertanto se siano previste misure correttive o addirittura penalità per gli Stati membri che non hanno conseguito tale obiettivo.</p>
    </intervention>
    <intervention id="2-597" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">La risposta non fa menzione della questione relativa alle quote. Riterrei spiacevole se i bambini venissero visti come un "ostacolo" alla partecipazione delle donne alla vita professionale. Il periodo dell’infanzia ha durata breve mentre le donne possono dare il loro contributo in tutte le fasce d’età. Vi chiedo quindi di non considerare i bambini esclusivamente come un problema. La questione non sono i bambini – di cui, anzi, l’Unione europea ha grande bisogno – quanto piuttosto trovare il modo di infrangere il soffitto di cristallo citato dall’autore dell’interrogazione.</p>
    </intervention>
    <intervention id="2-598" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Seppure le donne costituiscano oltre il 55 per cento dei laureati, raramente occupano i vertici degli enti pubblici e delle aziende. Non va inoltre dimenticato un 17 per cento di differenziale retributivo di genere.</p>
      <p sl="ro">Vi esorto a prendere in considerazione la possibilità di avviare programmi esaurienti nonché controlli più severi nei confronti degli Stati membri riguardo le strutture per l’assistenza all’infanzia. Senza equilibrio tra vita professionale e privata, non sarà possibile incoraggiare le giovani madri a portare avanti la propria carriera professionale affinché possano accedere anche agli incarichi dirigenziali.</p>
    </intervention>
    <intervention id="2-599" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Sono pienamente d’accordo nell’affermare che alcuni Stati membri sono lontani dagli obiettivi di Barcellona: soltanto otto hanno infatti realizzato i progetti previsti per i bambini di età compresa tra 0 e 3 anni, e soltanto sette Stati membri hanno soddisfatto le richieste mirate alla fascia che va dai 3 anni all’età scolare.</p>
      <p sl="en">Come commissario alle pari opportunità, non sono responsabile degli affari sociali e so che tutte queste questioni figurano sull’agenda della strategia Europa 2020 e che occorrerà prenderle in considerazione, dal momento che i problemi si aggraveranno per effetto dell’invecchiamento della popolazione. Chi si prenderà cura degli anziani? Dal momento che le donne dovranno occuparsi non soltanto dei figli, ma anche degli anziani, dovremo seriamente riflettere su queste questioni e chiarire per quale motivo gli Stati membri non utilizzano i fondi disponibili per realizzare ulteriori strutture per l’assistenza all’infanzia.</p>
      <p sl="en">Per quanto riguarda le quote, nella mia risposta credo di non aver utilizzato queste termine, ma ho detto chiaramente che interverrò se non ci saranno progressi, e per progressi intendo avere nei consigli di amministrazione delle aziende quotate un 30 per cento di donne entro il 2015 e il 40 per cento entro il 2020. Mi auguro che riusciremo a tagliare questo traguardo senza la necessità di un intervento forte a livello europeo, altrimenti le quote sono già previste in agenda e a chi non crede che terrò fede alla parola data, ricordo che in genere ho sempre portato a termine i progetti che avevo annunciato. Se agiranno come è stato loro richiesto, le aziende hanno dunque una grande opportunità per rendere superfluo un nostro intervento.</p>
      <p sl="en">Concordo pienamente con le cifre citate: noi donne rappresentiamo il 60 per cento dei neolaureati e dovremmo pertanto occupare una quota equivalente delle posizioni dirigenziali, mentre in realtà siamo ben al di sotto di tale livello: è evidente che le donne vanno aiutate ad accedere a questi incarichi. Le ragioni per cui ciò non avviene sono numerose: una tra queste è la cultura, che è anche la più difficile da cambiare. Per lo stesso motivo, la partecipazione femminile ai processi decisionali costituisce una delle priorità della strategia per la parità tra donne e uomini, tanto quanto il differenziale retributivo tra i sessi, pari al 17 per cento nella media europea, con nette differenze da paese a paese.</p>
      <p sl="en">L’anno prossimo lanceremo una campagna di sensibilizzazione su questa questione. In Germania, per esempio, esiste un progetto molto valido che si potrebbe realizzare anche in altri paesi: negli spazi pubblici esistono indicatori che misurano la mole di lavoro in più che una donna deve svolgere per raggiungere la stessa retribuzione media di un uomo. Ovviamente dovremo coinvolgere nel dibattito anche le parti sociali e attuare misure a tutela della trasparenza.</p>
      <p sl="en">Tutte queste questioni rientrano nell’agenda della strategia per le donne e progressivamente le affronteremo tutte, non soltanto per discuterne, ma per realizzare un cambiamento concreto.</p>
    </intervention>
    <intervention id="2-600" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 19 dell’onorevole Papanikolaou (H-0572/10)</p>
      <p sl="unknown">Oggetto: Spese di interpretazione, traduzione e informazione nei procedimenti penali per gli Stati membri</p>
      <p sl="unknown">Il regolamento sui diritti di interpretazione e traduzione, recentemente approvato dal Consiglio, e il diritto all'informazione dell'imputato, attualmente in esame, rappresentano due delle principali misure della tabella di marcia proposta dalla Commissione per rafforzare i diritti di difesa degli imputati.</p>
      <p sl="unknown">Può la Commissione dire:</p>
      <p sl="unknown">poiché si prevede che le spese di traduzione, interpretazione e informazione saranno esclusivamente a carico degli Stati membri, quale sarà prevedibilmente l'impatto finanziario e l'onere derivante per essi dalla fornitura di tali servizi? Stati membri come la Grecia o Malta ricevono grandi flussi di immigrati clandestini ed è probabile che debbano sostenere un onere finanziario particolarmente elevato per la fornitura dei servizi di traduzione e interpretazione o per le informazioni riguardo all'imputazione e per la formazione delle forze di polizia e dei pubblici ministeri.</p>
      <p sl="unknown">Intende la Commissione contribuire a rafforzare questi paesi e fornire sostegno finanziario in modo che essi non debbano sostenere l'intero costo derivante dal coinvolgimento degli immigrati clandestini in procedimenti penali? In caso affermativo, in base a quali criteri verrà stabilito l'importo di tale sostegno e saranno designati i paesi che, eventualmente, ne avranno diritto?</p>
    </intervention>
    <intervention id="2-601" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Quando sono stata nominata Commissario, ho constatato che in passato molto era stato fatto per le questioni relative alla sicurezza, ma ben poco riguardo ai diritti. È per questo motivo che, avendo a disposizione gli strumenti del trattato di Lisbona nonché la strategia di Stoccolma, che indica punto per punto la strada da intraprendere, abbiamo deciso di agire e di farlo tempestivamente.</p>
      <p sl="en">Consentitemi innanzi tutto di ringraziare il Parlamento per l’ottimo lavoro svolto sui diritti procedurali. E’ già stato raggiunto un accordo sui diritti di interpretazione e traduzione nei procedimenti penali e stiamo facendo progressi anche sulla direttiva relativa al diritto all’informazione, la famosa lettera sui diritti. Se intendiamo diventare il continente dei diritti, dovremo stabilire quelli procedurali passo dopo passo, affrontandone i costi e tenendo sempre presente che sono imprescindibili per tutelare il diritto alla difesa dei cittadini europei e far funzionare correttamente il reciproco riconoscimento.</p>
      <p sl="en">Prima di avanzare qualsiasi proposta, effettuiamo sempre un’attenta valutazione dell’impatto finanziario della legislazione comunitaria sugli Stati membri. Questa proposta ovviamente si basa sui dati forniti dai governi nazionali, secondo cui i costi aggiuntivi a carico degli Stati membri non dovrebbero essere eccessivi.</p>
      <p sl="en">Per quanto riguarda i diritti di interpretazione e traduzione, la direttiva non chiede nulla di straordinario: non fa che reiterare, infatti, un obbligo degli Stati membri già previsto dalla Convenzione sui diritti umani del Consiglio d’Europa. È improbabile che gli Stati membri – molti dei quali già rispettano gli obblighi previsti dalla Corte di Strasburgo – debbano sostenere costi aggiuntivi.</p>
      <p sl="en">Quanto al diritto di informazione, il costo più rilevante sarà quello iniziale per la stesura della lettera dei diritti. A questo scopo, la Commissione ha già allegato alla direttiva un modello in tutte le lingue ufficiali dell’UE, che gli Stati membri non dovranno far altro che copiare, sostenendo dunque costi limitati. La Commissione non ha previsto alcuno stanziamento che giustifichi il sostegno finanziario agli Stati membri per coprire tali spese. Se si calcolano i costi legati al rischio di errore giudiziario, ai ricorsi e alle revisioni, al pregiudizio alla reputazione di un intero sistema giuridico e ai risarcimenti talora riconosciuti dalla Corte di Strasburgo o dai tribunali nazionali, è evidente che per uno stato responsabile costerebbe molto di più omettere di finanziare questi diritti essenziali.</p>
    </intervention>
    <intervention id="2-602" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signora Commissario, la ringrazio molto per la risposta. Trovo che abbia assolutamente ragione e non posso che essere d’accordo con lei.</p>
      <p sl="el">Vorrei tuttavia rivolgere ancora una domanda per chiarire la questione. Nel caso di paesi come Grecia o Malta, per esempio, che come noto subiscono la pressione sia da parte dei flussi di immigrati clandestini che di soggetti che possono necessitare di assistenza nei procedimenti penali, qualora sia necessario tradurre altri documenti, oltre alla lettera e agli altri documenti standard a disposizione degli imputati – un compito specializzato e che varia da caso a caso – abbiamo una stima dei costi, specie per alcuni dei paesi più piccoli che devono far fronte a problemi notevoli?</p>
    </intervention>
    <intervention id="2-603" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Ringrazio anch’io il commissario per la risposta. Come i colleghi che hanno preso la parola prima di me, ritengo che una delle principali difficoltà che andrebbero riconosciute – sebbene tutti comprendano l’importanza di avere accesso alla giustizia in maniera comprensibile per la persona che intenta questo genere di azione – sia il fatto che queste nuove regole non possono essere utilizzate per ritardare ulteriormente l’udienza di casi importanti, che si tratti di rimpatri in ottemperanza alle leggi sull’immigrazione o di contestazioni di pronunce precedenti.</p>
      <p sl="en">La legislazione o la proposta prevedono qualche elemento che permetta alla corte di ignorare la necessità di tradurre ogni singolo documento?</p>
    </intervention>
    <intervention id="2-604" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Non posso far altro se non ripetere che un sistema giudiziario che funziona in maniera inadeguata o le conseguenze che derivano dal non trattare gli esseri umani come ci si aspetta da un’Europa dei diritti, costa molto di più che non investire in questi diritti fondamentali.</p>
      <p sl="en">Raggiungere questa soglia minima è ovviamente molto più difficile per quei paesi che vi si trovano nettamente al di sotto, mentre invece sarà più semplice laddove già è assicurato un minimo livello di diritti. È una ragione valida per non agire? Al contrario. Abbiamo analizzato i possibili costi per i vari Stati membri, anche sulla base delle pressioni cui sono sottoposti. La questione non riguarda soltanto il diritto di asilo, ma anche i procedimenti penali, per esempio, nel caso in cui un’accusa penale nei confronti di un immigrato clandestino arrivi al dibattimento davanti alla corte. Non esiste l’obbligo di tradurre tutti i documenti, bensì soltanto quelli essenziali affinché la persona coinvolta nel procedimento comprenda ciò che sta avvenendo.</p>
      <p sl="en">Ad ogni modo, la stragrande maggioranza dei soggetti coinvolti non saranno immigrati clandestini, bensì cittadini che si spostano tra i vari Stati membri, per esempio turisti o persone che vivono in un altro Stato membro, ma non ne parlano la lingua. Rappresenterà quindi un beneficio essenziale per milioni di cittadini europei.</p>
      <p sl="en">Immaginate di mettervi in viaggio da Strasburgo verso uno dei paesi confinanti. Rimanete coinvolti in un incidente stradale in cui ferite un’altra persona; venite portati in questura e vi ritrovate a carico un procedimento penale senza neppure sapere di che cosa siete accusati. In simili circostanze, sareste ben felici di sapere almeno che cosa vi si contesta, in modo da potervi difendere. Si tratta di un diritto umano fondamentale e dovremmo riflettere quanto costerebbe alla società non rispettarlo.</p>
    </intervention>
    <intervention id="2-605" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Sono spiacente ma stasera non c’è più tempo per le interrogazioni degli onorevoli Harkin, Cashman, Mirsky e Crowley, che riceveranno quindi risposta per iscritto. Come già detto, siamo in ritardo per lo sforamento della discussione precedente.</p>
      <p sl="unknown">Passiamo ora alle interrogazioni per il Commissario Füle.</p>
    </intervention>
    <intervention id="2-607" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Il Consiglio europeo di Helsinki del dicembre 1999 aveva conferito alla Turchia lo status di paese candidato e i negoziati per l’adesione sono stati avviati nell’ottobre del 2005. La Commissione ha riferito regolarmente al Consiglio e al Parlamento sui progressi compiuti della Turchia rispetto ai criteri di Copenhagen.</p>
      <p sl="en">Il 9 novembre la Commissione ha pubblicato la relazione 2010 sui progressi compiuti dalla Turchia nel periodo compreso tra ottobre 2009 e lo stesso mese del 2010, valutati sulla base delle decisioni e delle norme adottate e dei provvedimenti applicati.</p>
      <p sl="en">La Turchia ha messo in atto un processo di riforme politiche che hanno riguardato principalmente la Costituzione, e tuttora ottempera in maniera soddisfacente ai criteri politici. Le modifiche costituzionali approvate con il referendum del 12 settembre hanno consentito di compiere numerosi passi avanti nell'ambito del sistema giudiziario, dei diritti fondamentali e dell'amministrazione pubblica.</p>
      <p sl="en">Attuare modifiche costituzionali secondo modalità trasparenti e inclusive è una tappa imprescindibile per il progresso della Turchia. L’apertura democratica che mirava essenzialmente ad affrontare la questione curda non ha ancora dato i risultati sperati. La decisione della corte costituzionale di sopprimere il Partito della Società democratica e la recrudescenza degli attacchi terroristici da parte del PKK hanno ulteriormente minato questa politica.</p>
      <p sl="en">Rimane ancora la necessità di mettere mano a importanti riforme sui diritti umani, soprattutto per quanto riguarda la libertà di espressione. L’elevato numero di vertenze nei confronti di giornalisti e l’indebita pressione esercitata sui media mina concretamente la libertà di stampa.</p>
      <p sl="en">Per quanto attiene alle questioni regionali e agli obblighi internazionali, la Turchia deve provvedere urgentemente a dare piena attuazione non discriminatoria ai protocolli aggiuntivi all’accordo di associazione. In assenza di progressi, la Commissione ha raccomandato di confermare le misure adottate dall’Unione europea nel 2006, un provvedimento che inciderà sull’evoluzione complessiva dei negoziati.</p>
      <p sl="en">La Turchia ha più volte espresso pubblicamente il proprio sostegno ai negoziati svoltisi sotto l’egida delle Nazioni Unite tra i leader delle comunità greco-cipriota e turco-cipriota, al fine di comporre la questione di Cipro. Ciononostante, non si sono ancora registrati progressi verso la normalizzazione delle relazioni bilaterali con la Repubblica di Cipro.</p>
      <p sl="en">Quanto ai criteri economici per l’adesione all’Unione europea, la Turchia seguita ad essere un’economia di mercato funzionante, capace di gestire la pressione concorrenziale e le forze di mercato interne all’Unione. Sebbene il 2010 sia stato un anno di marcata crescita economica per la Turchia, che ha recuperato le perdite subite durante la crisi finanziaria, il processo di privatizzazione e riforme strutturali deve andare avanti.</p>
      <p sl="en">Allineando progressivamente la propria normativa alla legislazione dell'Unione europea, la Turchia ha migliorato la propria abilità ad assumersi gli obblighi che spettano ad uno Stato membro. Durante il periodo oggetto della relazione, sono stati aperti due capitoli di negoziato – ambiente e sicurezza alimentare – per un totale di 13 attualmente aperti. La ratifica dell'accordo intergovernativo su Nabucco ha consentito di compiere considerevoli passi avanti sulla sicurezza energetica, e sono stati registrati progressi anche nella cooperazione nel settore del trasporto aereo civile con l'avvio dell'accordo orizzontale UE-Turchia. Molto rimane ancora da armonizzare, in particolare per quanto riguarda la pesca, le politiche sociali, la giustizia e gli affari interni, e restano tuttora irrisolte alcune questioni commerciali relative all'unione doganale.</p>
      <p sl="en">È essenziale che la Turchia migliori la propria capacità amministrativa per attuare ed applicare la legislazione relativa all'UE.</p>
    </intervention>
    <intervention id="2-608" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, mi scuso. Era in corso una riunione di gruppo. Il Tempo delle interrogazioni con la Vicepresidente Reding è iniziato alle 20:00. L'ho visto sul monitor e sono arrivato in Aula mentre la collega rivolgeva la seconda domanda, delle sei che ha posto in totale. Pensavo sarebbe durato mezz’ora, come previsto, quindi ho appena perso il mio turno. Vorrei pregarla di consentirmi comunque di rivolgere la mia interrogazione dopo quella dell'onorevole Higgins. Davvero sono arrivato in Aula praticamente nel momento stesso in cui avrei dovuto prendere la parola.</p>
    </intervention>
    <intervention id="2-609" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Il problema è che, ai sensi dell'articolo 116 del regolamento, se un deputato non si trova al suo posto al momento della risposta a un'interrogazione, l'interrogazione decade. Sebbene non sia tenuto a farlo, il personale ha tentato di contattare il suo ufficio, ma nessuno ha risposto. Mi rendo conto delle difficoltà, d'altro canto il Tempo delle interrogazioni è iniziato con 20 minuti di ritardo. Ad ogni Commissario sono stati assegnati 20 minuti. La Vicepresidente Reding aveva 20 minuti a disposizione, ha risposto a due interrogazioni e si è dunque concordato di andare avanti con il Commissario Füle alle 20:10. Mi dispiace molto, onorevole Posselt.</p>
      <p sl="unknown">Prenderemo due tempi supplementari e vedremo a che punto arriviamo.</p>
    </intervention>
    <intervention id="2-610" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Signor Presidente, dobbiamo riconoscere che la Turchia, pur essendo un paese mussulmano, collabora proficuamente con l'Occidente: penso soprattutto al Kuwait, all'Iraq e alla NATO. Senza dimenticare le difficoltà legate a una popolazione di ben 74 milioni di persone, alla situazione dei diritti umani, alle questioni economiche e a Cipro, non concorda il Commissario che la situazione sta migliorando? È in grado di fornire una tempistica, a breve o lungo termine, entro cui sarà possibile riconoscere alla Turchia il diritto di entrare a pieno titolo nell'Unione europea?</p>
    </intervention>
    <intervention id="2-611" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Brevemente, nonostante i progressi compiuti dalla Turchia in alcuni ambiti, il Commissario ha giustamente sottolineato la necessità di migliorare la libertà di espressione e di stampa. Una volta che questi requisiti saranno soddisfatti e la Turchia farà parte dell'Unione europea, non c'è il rischio che possa tornare sui suoi passi su molti dei punti che ancora non sono stati realizzati?</p>
    </intervention>
    <intervention id="2-612" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Quanto alla prima domanda, sono senza dubbio tra coloro che non si sentono soddisfatti dal ritmo con cui procedono i negoziati per l’adesione. Aprire un solo capitolo per presidenza non rispecchia l’importanza del paese né l’impegno delle parti, e non dimentichiamo che sotto l’attuale presidenza non siamo stati in grado di aprire alcun nuovo capitolo, sebbene siano stati registrati progressi significativi, soprattutto sul capitolo 8 relativo alla concorrenza.</p>
      <p sl="en">Numerose sono le ragioni che determinano questa situazione, tra cui anche le questioni irrisolte legate alla divisione di Cipro. Il numero di capitoli che possono essere aperti nel quadro dei negoziati per l’adesione è indubbiamente limitato: ne abbiamo ancora a disposizione soltanto tre, rispettivamente sulla concorrenza, gli acquisti e la politica sociale, questioni tutt’altro che semplici. Otto sono stati sospesi, come raccomandato dalla Commissione, in seguito alla mancata applicazione del protocollo aggiuntivo da parte della Turchia, ma altri capitoli sono bloccati dai singoli Stati membri.</p>
      <p sl="en">In queste circostanze risulta difficile per la Commissione fornire una tempistica ragionevole. Posso dire che oggi, a Bruxelles, nell’ambito del Primo consiglio generale a livello ministeriale, il dibattito sulle relazioni UE-Turchia e sui negoziati di adesione è stato positivo in termini di consenso sul testo delle dichiarazioni. Sto inoltre considerando una serie di alternative allo scopo di intensificare questo processo e sono convinto che sarà proprio questo il passo successivo di entrambe le parti, dopo le imminenti elezioni parlamentari in Turchia.</p>
      <p sl="en">La libertà di stampa è motivo di preoccupazione e la Commissione sta seguendo la questione con grande attenzione. L’obiettivo è di prendere in esame tutti i 35 capitoli e i rispettivi parametri di apertura e chiusura, per assicurarsi che la Turchia non solo si allinei con l’acquis comunitario, ma fornisca anche un riscontro della sua implementazione. Questo aspetto tocca soprattutto la parte politica dei criteri di Copenhagen, che si riferisce in particolare alla libertà dei mezzi di comunicazione e alla libertà di espressione.</p>
      <p sl="en">Con la collaborazione degli Stati membri e il sostegno del Parlamento europeo, vogliamo assicurare che il processo di allargamento non sia un mero esercizio burocratico, che potrebbe in seguito creare problemi sull’attuazione di parte della normativa o sul funzionamento delle istituzioni. È un processo serio, il cui riscontro sta acquisendo via via maggiore importanza. È il percorso che la Turchia deve compiere perché possa giungere il momento di chiedersi se riuscirà a diventare membro dell’Unione europea. Sarebbe questa la migliore garanzia per tutte le libertà, anche quelle ricordate dall’onorevole deputato.</p>
    </intervention>
    <intervention id="2-613" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l’interrogazione n. 24 dell’onorevole Posselt (H-0569/10)</p>
      <p sl="unknown">Oggetto: Cooperazione tra la Vojvodina e la Croazia orientale</p>
      <p sl="unknown">Come valuta la Commissione le possibilità di rafforzare la cooperazione transfrontaliera tra la provincia serba della Vojvodina e la Croazia orientale (regione di Osijek/Slavonia orientale), in particolare per quanto riguarda lo sviluppo delle infrastrutture transfrontaliere, che comprende anche il progetto di una strada a scorrimento veloce tra Sombor e Osijek?</p>
      <p sl="unknown">Interrogazione n. 26 dell’onorevole Koumoutsakos (H-0581/10)</p>
      <p sl="unknown">Oggetto: Fenomeni di rafforzamento quantitativo e qualitativo del nazionalismo in Albania e prospettiva europea di questo paese</p>
      <p sl="unknown">Ormai da molto tempo, la caratteristica principale della vita politica in Albania è l'estrema fragilità del governo. Questa instabilità influenza negativamente la necessità di portare avanti le profonde riforme istituzionali indispensabili nel contesto della prospettiva di adesione all'UE dell'Albania. In questo prolungato clima di incertezza politica, si osserva con particolare preoccupazione il rafforzamento quantitativo e qualitativo di fenomeni di nazionalismo fanatico, sia nei media che nella società, specialmente tra i giovani. Per citare alcuni esempi concreti: l'assassinio di un cittadino albanese di origine greca perpetrato a Himara lo scorso agosto, gli atti di vandalismo nel cimitero di Boboshtice, dove alcune corone di fiori deposte in omaggio ai defunti sono state bruciate, e gli attacchi gravi e ripetuti formulati dalla stampa mainstream albanese contro il capo della chiesa ortodossa di Albania. Alla luce di quanto precede, può la Commissione far sapere se:</p>
      <p sl="unknown">è a conoscenza degli episodi in questione? È preoccupata per l'aumento di fenomeni legati a un nuovo nazionalismo fanatico? Intende intervenire presso il governo albanese al fine di affrontare questo problema? Infine, ritiene che gli episodi di cui sopra influiscano sul ritmo con il quale il paese procede verso l'adesione all'UE?</p>
    </intervention>
    <intervention id="2-614" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Risponderò sinteticamente a entrambe le domande.</p>
      <p sl="en">La finalità principale dei programmi di cooperazione transfrontaliera è sostenere lo sviluppo di un ambiente socioeconomico comune per i cittadini, le comunità e le economie, che preveda anche l’assistenza di tipo tecnico, al fine di mettere i paesi in condizione di gestire futuri programmi analoghi previsti dagli obiettivi di cooperazione territoriale dei Fondi strutturali.</p>
      <p sl="en">I programmi di cooperazione transfrontaliera tra i paesi dei Balcani occidentali mirano anche a superare le conseguenze dei conflitti avvenuti in passato. I programmi di cooperazione transfrontaliera previsti dallo strumento di assistenza preadesione con i Balcani occidentali sono stati avviati nel 2007 e i risultati conseguiti finora sono stati estremamente positivi: nel quadro di tali iniziative, sia la Croazia che la Serbia si sono dimostrate pronte a collaborare nelle aree che si estendono su entrambe le sponde del Danubio. Lo stanziamento annuale per il programma transfrontaliero tra Croazia e Serbia ammonta a 1,8 milioni di euro e finanzia piccoli progetti congiunti proposti da soggetti locali in vari settori che spaziano dall’economia alla cultura, al turismo, alle problematiche ambientali e sociali.</p>
      <p sl="en">Il progetto si rivolge ad amministrazioni comunali, ONG, camere di commercio e istituzioni culturali. Progetti transfrontalieri di ampia portata, come quello a cui si riferisce l’interrogazione, non rientrano nell’ambito di applicazione né tra gli obiettivi di cooperazione transfrontaliera dello strumento di assistenza preadesione. Qualora le rispettive autorità lo richiedessero, la Commissione potrebbe considerare la possibilità di finanziare progetti di questo tipo sotto il componente uno per la Serbia (relativo al potenziamento delle istituzioni) e sotto il componente tre per la Croazia (sviluppo regionale).</p>
      <p sl="en">Se posso continuare, vorrei passare alla seconda domanda. Come si legge nella risposta alla precedente interrogazione n. E-6800/2010 , la Commissione europea è informata del grave fatto avvenuto a Himara e ne segue attentamente gli sviluppi. Il presunto responsabile si è costituito ed è in attesa di giudizio. Spetta alle autorità albanesi la responsabilità delle efficienti indagini e del giusto processo a carico del responsabile di tali atti.</p>
      <p sl="en">La Commissione verificherà che il caso sia gestito nel rispetto dei diritti umani e dello stato di diritto. L’interrogazione cita anche altri incidenti. Albania e Grecia hanno forti legami storici ed è pertanto nell’interesse di entrambi i paesi portare avanti la cooperazione e superare le ideologie nazionaliste ed estremiste che già in passato hanno arrecato tanta sofferenza a tutta quella regione.</p>
      <p sl="en">La Commissione ha ribadito a più riprese la necessità di applicare in maniera rigorosa lo stato di diritto e di rispettare pienamente i diritti umani, con particolare attenzione a quelli dei cittadini che appartengono alle minoranze. Tutti gli Stati che presentano domanda di adesione sanno quanto sia importante soddisfare questi criteri per avvicinarsi progressivamente all’Unione europea.</p>
      <p sl="en">In un recente parere, la Commissione si è espressa positivamente sui rapporti interetnici in Albania. Occorre tuttavia portare avanti l’impegno per assicurare il rispetto e la tutela delle minoranze.</p>
    </intervention>
    <intervention id="2-615" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, la ringrazio per la sua generosità. Sarò breve, signor Commissario. Sarebbe disposto a prendere in considerazione la via che collega Sombor in Serbia e Osijek in Croazia? C’è un grande ponte sul Danubio, e dalla parte croata c’è un aeroporto ma nessuna strada adeguata, seppure rappresenterebbe un collegamento estremamente importante per l’intera regione.</p>
    </intervention>
    <intervention id="2-616" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, ho ascoltato con attenzione la replica sugli specifici episodi e la ringrazio. La motivazione della mia interrogazione odierna si riferiva però essenzialmente all’oggettiva recrudescenza del nazionalismo in Albania, uno sviluppo che preoccupa fortemente la Grecia, dal momento che inaspettatamente si verifica in un paese candidato all’adesione. Siamo certi che questi problemi saranno affrontati in maniera adeguata.</p>
    </intervention>
    <intervention id="2-617" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Paleckis, desidera commentare la situazione in Bielorussia?</p>
    </intervention>
    <intervention id="2-618" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Sì, ho una domanda sulla Bielorussia. La ringrazio per i regali di Natale.</p>
      <p sl="en">In occasione di una recente visita a Mosca, il Presidente Lukashenko ha sottoscritto importanti accordi con il Presidente Medvedev. Come valuta la nuova situazione, dopo la firma di questi accordi, in vista delle elezioni?</p>
    </intervention>
    <intervention id="2-619" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Signor Commissario, sono tre domande. Ha tre minuti a disposizione.</p>
    </intervention>
    <intervention id="2-620" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione . – La risposta alla prima domanda è affermativa, sulla base della richiesta, per entrambi i paesi. Sono disponibile a occuparmi della questione e a valutare in che modo la Commissione possa contribuire.</p>
      <p sl="en">Secondo punto: qualsiasi escalation nazionalista è motivo di preoccupazione per la Commissione e va affrontata molto seriamente nell’ambito delle relazioni con il paese in questione. Com’è noto, ai primi di ottobre avevamo presentato un parere sull’Albania. Delle 12 priorità considerate essenziali, alcune costituiscono criteri che l’Albania deve soddisfare affinché possiamo raccomandare l’avvio dei negoziati per l’adesione. Nell’ambito di questi 12 punti prioritari, i miei colleghi ed io faremo in modo che la questione da lei sollevata sia affrontata in maniera soddisfacente e che la Commissione non raccomandi l’avvio dei negoziati per l’adesione finché problematiche come quella appena citata non saranno risolte adeguatamente.</p>
      <p sl="en">Non so come rispondere in maniera sintetica alla terza domanda. In questa fase pre-elettorale abbiamo assistito a un moderato progresso. Attendiamo di conoscere la relazione sulla missione di monitoraggio OSCE/ODIHR, sulla base della quale saremo pronti a coinvolgere ulteriormente la Bielorussia, ma si tratterà di un impegno transfrontaliero, tenendo sempre presenti i progressi richiesti alle autorità bielorusse sulle questioni essenziali della democrazia, lo stato di diritto e i diritti fondamentali.</p>
      <p sl="en">Mi fermo e fornirò una risposta scritta sull’attività che attualmente vede impegnata la Commissione e gli Stati membri sul piano congiunto ad interim, di cui parlerò domani da Euronest, nonché sul mandato per l’accordo di riammissione, l’accordo di facilitazione per il rilascio dei visti e ulteriori informazioni utili. Includerò inoltre l’intervento che ho preparato.</p>
    </intervention>
    <intervention id="2-621" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Paleckis, ho ritenuto importante mettere a verbale i suoi commenti sulla Bielorussia, alla luce delle elezioni in corso.</p>
      <p sl="unknown">Mi scuso con gli onorevoli Madlener, Theocharous e Hadjigeorgiou, anch’essi presenti. Non è stato possibile arrivare alle loro interrogazioni, che riceveranno risposta scritta.</p>
      <p sl="unknown">Onorevole Madlener, davvero non c’è più tempo.</p>
    </intervention>
    <intervention id="2-622" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">… a rivolgere l’interrogazione, ma ora di fatto veniamo semplicemente depennati dall’agenda. È questa la procedura consueta? Non poteva intervenire o farcelo sapere prima, così che potessimo prendere la parola?</p>
    </intervention>
    <intervention id="2-623" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Madlener, sotto la mia presidenza, si tenta sempre di concludere alle 20:30. Ora siamo in ritardo di sette minuti, vista la lunghezza delle risposte e lo sforamento di 20 minuti della discussione precedente. Non è colpa mia, ma credo sia importante che il personale possa cenare prima di riprendere alle 21:00.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (si veda l’allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.40, è ripresa alle 21.00)"/>
    </intervention>
  </section>
  <section id="creitem40" title="18. Piano d’azione per l’efficienza energetica (discussione)">
    <intervention id="2-626" speaker_id="39726" is_mep="True" mode="spoken" role="Presidente" name="László TŐKÉS" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="unknown">L’ordine del giorno reca la relazione (A7-0331/2010), presentata dall’onorevole Bendtsen a nome della commissione per l’industria, la ricerca e l’energia, sulla revisione del Piano d’azione per l’efficienza energetica [(2010/2107(INI) ].</p>
    </intervention>
    <intervention id="2-627" speaker_id="96705" name="Bendt BENDTSEN" is_mep="True" mode="spoken" role="relatore" nationality="Denmark" birth_date="25-03-1954" birth_place="Odense" p_group="Group of the European People's Party (Christian Democrats)" m_state="DK">
      <p sl="da">Signor Presidente, l’obiettivo che l’Unione europea vorrebbe raggiungere – il 20 per cento in termini di efficienza e risparmio energetici entro il 2020 – rischia di diventare l’ennesima profezia di Lisbona. Con le iniziative attuali, possiamo pensare di arrivare al 10 o all’11 per cento: non è abbastanza. Dobbiamo investire nell’efficienza energetica per motivi economici, commerciali, ambientali e sociali. Una maggiore attenzione all’efficienza energetica significa, in primo luogo, utilizzare meno energia, con i risparmi che ne conseguono: secondo i dati della Commissione, i benefici finanziari che otterremo, se riusciremo a raggiungere l’obiettivo del 20 per cento, ammontano a circa 1 000 euro all’anno per nucleo familiare.</p>
      <p sl="da">Mentre oggi la Cina e gli Stati Uniti effettuano notevoli investimenti in questo settore, in Europa la situazione è assai meno vivace: ci siamo fatti staccare. In Cina lo Stato sovvenziona queste industrie, e gli Stati Uniti offrono alle imprese condizioni quadro veramente eccezionali; i cittadini europei, invece, pensano solo a godersi lo stipendio mensile. Non si dedica attenzione sufficiente all’innovazione, né alla realizzazione di risultati concreti. Da un punto di vista politico, dobbiamo dedicarci ad alcuni settori che ci possono consentire di lasciare questo mondo in condizioni migliori di quelle in cui lo abbiamo trovato; settori che, peraltro, garantiranno anche un cospicuo ritorno economico, creeranno nuovi posti di lavoro e miglioreranno la nostra competitività.</p>
      <p sl="da">L’efficienza energetica offre poi un vantaggio supplementare: dà lavoro alle piccole e medie imprese europee. I tre pilastri fondamentali della politica di efficienza energetica dell’Unione europea sono, a mio avviso, i piani d’azione nazionali, la politica di prodotto e l’edilizia. Si tratta di tre tipi di politiche assai diversi: cominciamo dai piani d’azione nazionali, che non si sono dimostrati molto efficaci ma dispongono comunque di un ampio potenziale. Occorre perciò snellirli e offrire alla Commissione l’opportunità di utilizzarli attivamente come strumenti. La Commissione avrà la possibilità di respingere i piani d’azione che non siano sufficientemente ambiziosi: in tal modo sarà garantita la trasparenza a favore dei cittadini. E’ però importantissimo conservare l’indipendenza degli Stati membri e garantire loro la facoltà di decidere autonomamente dove indirizzare i propri sforzi. In alcuni paesi il potenziale risparmio energetico dell’edilizia è maggiore che in altri, e paesi che si trovano in una situazione totalmente diversa si dedicheranno presumibilmente a incrementare i risparmi energetici connessi alla produzione.</p>
      <p sl="da">Il secondo pilastro è la politica di prodotto, che comprende sia l’introduzione di standard che l’etichettatura. Gli standard sono di gran lunga il più importante dei due elementi, e non è affatto difficile dimostrare l’entità dei risparmi che si effettueranno grazie agli standard; anche in questo caso, ciò stimolerà l’innovazione.</p>
      <p sl="da">Anche la politica edilizia è importante. Gli obiettivi verranno fissati in relazione alla tabella di marcia 2050. L’edilizia è un elemento assolutamente essenziale della politica energetica e climatica: il 40 per cento del nostro consumo energetico è causato dagli edifici. Si tratta di un settore in cui si possono effettuare risparmi che risulteranno evidenti al momento di fare i conti definitivi. Sono convinto che questi tre settori forniranno una solida base alla competitività e all’innovazione per molti anni a venire. La relazione raccomanda quindi di istituire uno strumento finanziario per stimolare gli investimenti nei progetti relativi all’efficienza energetica. In alcuni paesi europei esistono modelli che permettono di offrire agli investimenti ripetuti interventi di stimolo, e occorre chiedersi se anche l’Unione europea non debba gestire le proprie finanze in tal modo. Mi auguro che il Parlamento decida di adottare questa relazione con un’ampia maggioranza politica, poiché essa riguarda un settore importante, e anzi importantissimo per l’Europa e per le nostre imprese.</p>
    </intervention>
    <intervention id="2-628" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, in primo luogo esprimo la mia gratitudine alla commissione del Parlamento per l’ambiente, la sanità pubblica e la sicurezza alimentare, alla commissione per l’industria, la ricerca e l’energia e alla commissione per lo sviluppo regionale per l’intenso dibattito e per la relazione che ci accingiamo a discutere oggi. I miei ringraziamenti vanno in particolare all’onorevole Bendtsen, ma anche agli altri deputati che ormai da molto tempo si occupano di questo tema, dimostrando un elevato livello di competenza.</p>
      <p sl="de">Analizziamo la situazione provvisoria dei tre obiettivi del 20 per cento che ci siamo posti: CO2 , energie rinnovabili nel mix energetico e maggiore efficienza energetica. Per quanto riguarda il CO2 e le energie rinnovabili stiamo registrando lusinghieri progressi, ma in fatto di efficienza energetica siamo appena agli inizi; se non ci decidiamo ad agire non riusciremo a raggiungere l’obiettivo. In altre parole, benché il Parlamento, il Consiglio e tutte le istituzioni europee abbiano fissato un obiettivo, i nostri progressi – in particolare dopo la crisi – difficilmente produrranno un incremento del 20 per cento dell’efficienza energetica; anzi, vista la situazione in cui ci troviamo ora, nel giro di dieci anni sarebbe possibile ottenere al massimo un 8, 9 o 10 per cento.</p>
      <p sl="de">In secondo luogo vorrei osservare che il termine efficienza energetica non mi sembra del tutto soddisfacente, perché è incomprensibile per chiunque tranne che per noi. Provate a chiedere ai vicini o agli amici: capiranno esattamente cosa vuol dire risparmio energetico, ma l’espressione efficienza energetica rimarrà un astruso termine tecnico. In realtà, per quanto riguarda quest’obiettivo, il problema sta nel fatto che non abbiamo ancora deciso definitivamente quale sia il concreto traguardo da raggiungere. Disponiamo di una valutazione complessiva dei consumi energetici per il 2005, integrata da dati per il 2007 – a causa dell’adesione di Romania e Bulgaria – e quell’anno rappresenta il punto di partenza. Il livello di consumi cui si fa riferimento in quella sede è ben noto. A quell’epoca – non ero ancora in carica – tutte le decisioni riflettevano previsioni normali, o in altre parole una domanda energetica in crescita, da cui si sottraeva poi il 20 per cento. Mi chiedo ora se la domanda di energia sia effettivamente destinata a crescere, qualora non si effettuino risparmi energetici. Nel mio paese – la Germania – probabilmente no; ma nei nuovi Stati membri è sicuramente destinata a crescere – basti pensare ai veicoli a motore, al numero di automobili per abitante, alle dimensioni delle abitazioni, allo sviluppo industriale. Finora, però, nessuna relazione obiettiva ha valutato tali previsioni: il venti per cento, ma non sappiamo di quanto. Abbiamo PRIMES e altri modelli, ma rimango scettico su parecchie previsioni quantitative. Per esempio, alcuni Stati membri fondatori affermano che, senza risparmi energetici, la loro domanda di energia sarebbe destinata a salire bruscamente da qui al 2020. Una riduzione del 20 per cento ci riporta esattamente ai dati del 2005; è palesemente impossibile. Ne consegue, in primo luogo, che abbiamo bisogno di cifre, prospettive e previsioni attendibili: intendiamo elaborarle entro febbraio o marzo.</p>
      <p sl="de">Mi aspetto che, in febbraio, i capi di Stato e di governo affrontino questo problema con la stessa serietà di cui avevano dato prova prima della crisi; ritengo infatti che – nella situazione attuale – gli Stati membri non siano disposti a votare obiettivi vincolanti. Su questo punto si potrà forse raggiungere una maggioranza in Parlamento, ma gli Stati membri intendono lavorare su base volontaria e sono ancora ben lontani dall’accettare gli obiettivi vincolanti decisi due o tre anni fa. Dobbiamo perciò stabilire chiaramente quale sia la previsione per il 2020 senza efficienza energetica – più che altro da un punto di vista puramente teorico – e poi operare una semplice riduzione del 20 per cento.</p>
      <p sl="de">Dobbiamo poi chiederci: da dove cominciare? In primo luogo dal parco immobiliare. Nei settori dell’edilizia, del lavoro e dell’industria sono gli edifici esistenti quelli su cui occorre intervenire in maniera più massiccia. A tal proposito, penso che l’esempio debba venire dai proprietari pubblici: amministrazioni comunali, Stati. In altre parole, l’efficienza va ricercata anzitutto in tutte le situazioni in cui il proprietario è lo Stato. In secondo luogo, disponiamo di programmi strutturali a livello europeo e di programmi di ristrutturazione diversi nei diversi paesi: dobbiamo collegare questi due elementi. Forse avremo meno denaro per finanziare la pavimentazione delle piazze del mercato e la costruzione di circonvallazioni, però cofinanzieremo in misura maggiore l’efficienza energetica. Mi sembra che ciò costituisca un obiettivo cruciale anche per il prossimo periodo di bilancio a livello europeo.</p>
      <p sl="de">Viene poi il tema dei trasporti. E’ superfluo dire che in questo settore dobbiamo effettuare dei risparmi: sappiamo infatti che in alcuni Stati membri vi sono 550 automobili – con motore a benzina e diesel – per ogni 1 000 abitanti, mentre in altri ve ne sono 100 o 120. E’ una situazione destinata a uniformarsi, ma ciò non significa che la Germania scenderà a 100 automobili per 1 000 abitanti, bensì che in tutta Europa vi saranno 400 o 500 automobili per 1 000 abitanti. Nel settore dei trasporti occorre quindi maggiore efficienza energetica. Per inciso, la forma di trasporto più efficiente è quella che si riesce a evitare. In terzo luogo c’è poi l’industria, e al quarto il settore energetico.</p>
      <p sl="de">La questione della natura vincolante di tali misure è stata ampiamente discussa in seno al Parlamento europeo. Alcune settimane fa abbiamo sollevato il problema nel corso di una colazione di lavoro informale del Consiglio “Energia”. Posso riferirvi che gli Stati membri e i ministri per l’Energia stanno affrontando il problema dell’efficienza energetica con grande cautela e senso di responsabilità, ma non sono ancora pronti ad adottare una decisione in materia di obiettivi vincolanti. Per inciso, pensiamo a uno Stato membro emergente come la Polonia: riuscirà ad assorbire una diminuzione del 20 per cento? Ne dubito. Oppure consideriamo Stati membri già saturi come la Germania, l’Austria o l’Italia: come indurre l’Austria o la Germania, per esempio, ad accettare un taglio del 30 per cento per dare modo alla Polonia di adeguare agli obiettivi il proprio sviluppo economico, il numero di automobili per abitante o qualsiasi altro fattore? A tale riguardo ci aspettano ancora aspre discussioni concernenti le modalità di applicazione dettagliata di questo Piano nei vari settori – industria, settore energetico, edilizia e trasporti – e negli Stati membri.</p>
      <p sl="de">Ora esaminerò la relazione, del cui contenuto vi ringrazio. Voglio discutere questo problema il 4 febbraio, in seno al Consiglio europeo, per verificare ancora una volta con precisione il grado di serietà con cui i governi affrontano il tema, e poi tornerò in Parlamento recando una proposta concreta per un nuovo piano per l’efficienza energetica. Sono certo che allora, nel corso della primavera e dell’estate, avremo sufficienti opportunità di discutere tutti i dettagli, compresa la questione degli obiettivi vincolanti.</p>
      <p sl="de">Alla luce del principio di sussidiarietà, l’approccio corretto potrebbe consistere in un piano a due fasi. La fase 1 sarebbe volontaria. Ci attendiamo che i piani d’azione nazionali per l’efficienza energetica vengano presentati a scadenza annuale e indicheremo le nostre aspettative annuali rispetto alla realizzazione del risultato, ma non intendiamo aspettare fino al 2020. Anzi, se sarà il caso, dopo due anni passeremo a obiettivi vincolanti, se avremo constatato che nei primi due anni la fase volontaria non avrà dato luogo a progressi verso l’obiettivo del 20 per cento negli Stati membri. Vi ringrazio molto per il dibattito odierno.</p>
    </intervention>
    <intervention id="2-629" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">relatore per parere della commissione per l’ambiente, la sanità pubblica e la sicurezza alimentare. – Signor Presidente, Commissario Oettinger, onorevoli colleghi, devo in primo luogo fare una correzione: la traduzione tedesca mi attribuisce il titolo di presidente della commissione per l’ambiente, la sanità pubblica e la sicurezza alimentare, ma non è esatto; sono il relatore. In tale ruolo, comunque, desidero esprimere sinceri ringraziamenti all’onorevole Bendtsen per il suo ottimo lavoro e per l’eccellente cooperazione che ci ha garantito. Egli ha presentato una strategia ambiziosa in tema di efficienza energetica nell’Unione europea. L’efficienza energetica è il metodo più efficace, sotto il profilo dei costi, per ridurre le emissioni e diminuire la nostra dipendenza dalle importazioni di energia. Ciò consentirà la creazione di posti di lavoro, e il denaro da noi investito non prenderà più la strada della Russia, del Medio Oriente o di altre regioni, ma rimarrà nella nostra economia.</p>
      <p sl="de">La commissione per l’ambiente ha adottato un parere ampio e articolato. Non è necessario che io ne ripeta qui l’intero contenuto, ma anch’esso è assai ambizioso. Non tutte le sue parti sono di uguale importanza, ma vorrei sottolineare ancora una volta due punti. In primo luogo – ne abbiamo già parlato, signor Commissario – proponiamo che l’Unione europea si prefigga un obiettivo di lungo termine in materia di efficienza energetica; infatti, se pianifichiamo fino al 2050, dobbiamo anche sapere almeno approssimativamente quanto consumiamo. In secondo luogo, anche noi abbiamo messo in rilievo i problemi connessi alla definizione. A mio avviso dovremmo prendere come base la quantità di energia consumata, che è un fattore misurabile per cui disponiamo di dati. Per esempio, non abbiamo dati per alcun altro elemento, in termini di misurazione per unità. E’ questo quindi, a mio avviso, l’approccio corretto, e spero che nei prossimi mesi potremo integrarlo nella strategia in maniera corrispondente.</p>
    </intervention>
    <intervention id="2-630" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione per lo sviluppo regionale. – Signor Presidente, signor Commissario, l’efficienza energetica è una delle sfide più importanti che l’Unione europea dovrà affrontare nel corso dei prossimi dieci anni; ed è anche un elemento cruciale della nostra strategia energetica. Attualmente, è prioritario che gli Stati membri attuino le indicazioni costruttive contenute nella relazione e la strategia energetica della Commissione. A tale scopo, è prima necessario risolvere parecchi problemi. A livello di Unione europea, siamo ancora alle prese col problema di misurare l’efficienza energetica. Attualmente, a questo fine utilizziamo le previsioni per il 2020; ma non sarebbe ragionevole adottare obiettivi giuridicamente vincolanti sulla base di tali previsioni. Per quanto riguarda il futuro, non siamo certo dei veggenti. Di conseguenza, è necessario sviluppare una tecnologia nuova e più perfezionata, come già si è rilevato nella discussione odierna. Tale tecnologia ci permetterà di realizzare il nostro obiettivo.</p>
      <p sl="pl">E’ importante altresì tener conto delle differenze regionali: il modo in cui si utilizza l’energia a Copenaghen è diverso da quello cui si fa ricorso nella Polonia orientale. Non esiste un unico piano d’azione adatto a tutte le circostanze, e dobbiamo assicurarci che tali piani siano compatibili con la realtà. Le autorità regionali e locali saranno responsabili dell’attuazione delle politiche per l’efficienza energetica, e perciò la Commissione europea e gli Stati membri devono coordinare la propria attività con le autorità locali. In caso contrario, si guadagneranno la fama di mostri burocratici capaci solo di scaricare su regioni e cittadini costi enormi. Se non ricorreremo a una gestione a più livelli e non stanzieremo finanziamenti, l’intero progetto sarà destinato al fallimento.</p>
    </intervention>
    <intervention id="2-631" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signor Presidente, signor Commissario, onorevoli colleghi, desidero in primo luogo ringraziare coloro che hanno lavorato a questa relazione e soprattutto l’onorevole Bendtsen. Vorrei soffermarmi su due aspetti che dovrebbero, forse, offrire materia di riflessione. Tutti siamo d’accordo sul fatto che l’efficienza energetica, cioè un uso economicamente razionale dell’energia, è la soluzione più semplice e più ragionevole. La domanda però è questa: come realizzare tale obiettivo? E vorrei aggiungere un’altra domanda: quale risultato ha veramente ottenuto il nostro Parlamento tornando costantemente ad annunciare ai cittadini nuove e più alte percentuali? Abbiamo davvero ottenuto qualcosa di più, o effetti più tangibili? Perché e in quali settori abbiamo usato l’energia in maniera più efficiente? Apprendo che l’industria – che consuma grandi quantità di energia – sta utilizzando l’energia in maniera più efficiente perché in tal modo risparmia denaro e ne ottiene effetti positivi. Apprendo pure che i cittadini, quando notano che una particolare apparecchiatura consuma più o meno energia – ossia se possono constatarlo concretamente e scorgere un vantaggio per se stessi – decidono a favore dell’efficienza energetica. Forse partire dalle percentuali è un criterio completamente sbagliato e dovremmo invece adottare un approccio che faccia leva sugli incentivi.</p>
      <p sl="de">Ed ecco la mia seconda domanda: il Commissario ci ha illustrato con lucida eloquenza quanto sia arduo spiegare cosa sia veramente l’efficienza energetica. In effetti, in che cosa consiste? Quanto sono diversi i criteri di attuazione cui ricorrono gli Stati membri? La collega che mi ha preceduto ha osservato che gli Stati membri si trovano in situazioni diversissime – totalmente diverse – dal punto di vista economico e geografico. Utilizzare un unico dato vincolante è davvero la soluzione giusta, o forse dovremmo pensare a un metodo diverso? In fatto di politica energetica, a mio avviso, dovremmo in una certa misura staccarci dal dibattito del passato, che ha tentato di ottenere risultati ricorrendo a un armamentario di nude cifre, obiettivi vincolanti e soluzioni miracolose, perché è chiaro che i risultati sono stati deludenti. Forse, per una volta, dovremmo esplorare una via alternativa che passi per soluzioni varie e differenziate, tenendo conto delle differenti situazioni ma giungendo anche a risultati concreti. Ciò che conta è la meta cui si giunge, piuttosto che le nostre circostanze particolari.</p>
      <a text="(L’oratore accetta di rispondere a una domanda “cartellino blu” ai sensi dell’articolo 149, paragrafo 8 del regolamento)"/>
    </intervention>
    <intervention id="2-632" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, vorrei porre un’unica domanda all’onorevole Reul. Non è possibile fissare obiettivi vincolanti nel corso dello sviluppo e considerarli però differenziati? Lei pone a contrasto i concetti di “vincolante” e “differenziato”, mentre io son convinto che sia possibile unificarli. Approvo senza riserve alcune delle misure proposte dalla Commissione, ma forse possiamo trovare il modo di procedere con un criterio differenziato sulla base dei fattori geografici e di altro tipo, conservando però alla fine obiettivi vincolanti.</p>
    </intervention>
    <intervention id="2-633" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, anch’io sono favorevole a soluzioni differenziate e come lei, onorevole Swoboda, sto riflettendo sul modo migliore per individuare tali soluzioni. Per quanto riguarda il settore in cui intervenire, non dobbiamo precluderci alcuna possibilità. Partirò dalla situazione odierna: mi sembra che procurarci una scappatoia a suon di percentuali e obiettivi vincolanti sia essenzialmente un approccio sbagliato. Invito piuttosto tutti noi a ripensare obiettivi e modalità per raggiungerli con un criterio graduale. Mi rammarico che non siamo riusciti a ottenere risultati più cospicui; forse proprio per questo dovremmo scegliere un approccio diverso.</p>
    </intervention>
    <intervention id="2-634" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">a nome del gruppo S&amp;D. – Signor Presidente, signor Commissario, onorevoli colleghi, per prima cosa vorrei ringraziare l’onorevole Bendtsen e gli altri relatori per la proficua cooperazione che hanno sviluppato su questa relazione.</p>
      <p sl="da">Siamo riusciti a raggiungere un accordo in molti settori: non ultimo, l’ambizione di cogliere il frutto, da lungo tempo maturo, prodotto dall’incremento dell’efficienza energetica. Ci sono stati però anche punti di contrasto: non siamo d’accordo sull’opportunità di fissare obiettivi ambiziosi e vincolanti in fatto di efficienza energetica.</p>
      <p sl="da">A mio parere, è essenziale battersi senza cedimenti per l’obiettivo minimo di un incremento del 20 per cento dell’efficienza energetica. E’ questa la via da seguire se vogliamo realizzare un’economia verde e sostenibile che possa creare in Europa un milione di nuovi posti di lavoro. E’ altrettanto cruciale, però, che tali obiettivi di efficienza energetica siano vincolanti per gli Stati membri, poiché tutti possono constatare che in moltissimi settori le raccomandazioni e gli obiettivi dell’Unione europea rimangono disattesi appunto perché non sono vincolanti.</p>
      <p sl="da">Allo stesso tempo, abbiamo osservato che gli obiettivi vincolanti effettivamente funzionano. E’ ovvio, perciò, che lo stesso ragionamento debba valere anche per le misure in materia di efficienza energetica. Come sappiamo, questo è il metodo di gran lunga più economico per ridurre le emissioni di CO2 , garantire la sicurezza dell’approvvigionamento e insieme far sì che i consumatori debbano sostenere costi minori per il riscaldamento; una spesa minore per il riscaldamento rappresenterebbe un importante passo in avanti per i molti europei vittime di quella che potremmo definire povertà energetica.</p>
      <p sl="da">E’ vittima della povertà energetica chi deve spendere una percentuale relativamente alta del proprio reddito per il riscaldamento dell’alloggio. Attualmente non esistono definizioni comuni di povertà energetica, né sono state varate adeguate iniziative politiche allo scopo di ridurla; ma le conseguenze di tale povertà sono disastrose. Essa provoca il deterioramento della salute e delle condizioni di vita complessive dei gruppi a basso reddito. Di conseguenza dobbiamo erogare prestiti a buon mercato a favore degli investimenti nel settore dell’efficienza energetica delle abitazioni private, utilizzando a tale scopo anche i Fondi strutturali.</p>
      <p sl="da">Attendo con ansia il voto di domani, augurandomi che esso dia per risultato un’ampia maggioranza a sostegno della relazione e di una decisa azione di lotta contro la povertà energetica.</p>
    </intervention>
    <intervention id="2-635" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, desidero rendere omaggio all’onorevole Bendtsen, che ha profuso in questa relazione un impegno intensissimo, collaborando strettamente con i relatori ombra degli altri partiti. Egli è riuscito a condurre i deputati a una posizione unitaria su questo tema, e merita calorose congratulazioni.</p>
      <p sl="en">Il tema del risparmio energetico si collega a un numero vastissimo di altri problemi. Il primo è il cambiamento climatico; Cancún ci ha ricordato quanto lavoro resti ancora da fare, e il risparmio energetico è il metodo più semplice e più economico per ottenere una riduzione del 30 per cento delle emissioni di gas a effetto serra. Il secondo è la sicurezza energetica; la settimana scorsa mi trovavo a Zagabria, per discutere il tema dell’adesione della Croazia insieme ai colleghi liberali, ed essi mi hanno informato che la Croazia importa il 50 per cento della propria energia; per di più, essa consuma una quantità di energia doppia di quella che le basterebbe se adottasse adeguate misure di efficienza energetica.</p>
      <p sl="en">Ora, con il trattato di Lisbona, l’energia è una competenza comune europea, e di conseguenza anche l’efficienza energetica deve diventare una responsabilità comune.</p>
      <p sl="en">Intensificare gli sforzi in materia di risparmi energetici significa anche affrontare i problemi estremamente pratici con cui i cittadini sono alle prese nella vita quotidiana. Troppa gente vive nella povertà energetica, e deve lottare per riscaldare case dotate di un isolamento inadeguato. Rendere le case più efficienti dal punto di vista energetico vuol dire lasciare ai cittadini più denaro da spendere nell’economia locale in questo periodo di difficoltà finanziarie ed economiche; e si avrebbe pure l’effetto di creare molte migliaia di posti di lavoro nell’economia locale.</p>
      <p sl="en">Alla luce di tutte queste ricadute positive, è sconcertante dover constatare che l’obiettivo del 20 per cento di efficienza energetica è proprio quella parte del pacchetto 2020 che oggi pare destinata al fallimento, come ci ha annunciato il Commissario. In effetti, secondo i dati più recenti ci stiamo avviando a raggiungere solo il 9 per cento, anziché il 20 per cento previsto per il 2020.</p>
      <p sl="en">E’ giunto il momento, mi sembra, di ammettere sinceramente che nel 2008 ci siamo sbagliati: avremmo dovuto rendere gli obiettivi vincolanti già in quell’occasione. Ora dobbiamo veramente rompere gli indugi e trovare il modo di rendere possibile questo passo.</p>
      <p sl="en">Ringrazio il Commissario, che ci ha informato in merito alle iniziative che sta preparando per l’anno prossimo. Mi sembra ormai tempo di prendere una decisione politica: dobbiamo darci un obiettivo vincolante in materia di risparmio energetico, poiché l’assenza di tale obiettivo mette a repentaglio tutti i nostri sforzi relativi all’economia, alla sicurezza energetica e al cambiamento climatico.</p>
    </intervention>
    <intervention id="2-636" speaker_id="96740" name="Yannick JADOT" is_mep="True" mode="spoken" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">a nome del gruppo Verts/ALE. – Signor Presidente, signor Commissario, desidero in primo luogo congratularmi con il relatore per la qualità del lavoro e in linea di principio, chiaramente, dichiararmi favorevole ad adottare domani la relazione già adottata in sede di commissione per l’industria, la ricerca e l’energia.</p>
      <p sl="fr">Passiamo ora all’incredibile potenziale offerto dai risparmi energetici – un’osservazione che è già stata formulata in questa sede. I documenti della stessa Commissione europea mostrano che se bloccassimo l’eccessivo consumo di energia e riducessimo lo spreco di energia del 20 per cento, potremmo creare un milione di posti di lavoro, risparmiare quasi 1 000 euro per ogni famiglia europea e ridurre nettamente la nostra bolletta energetica esterna.</p>
      <p sl="fr">In Europa, una riduzione o un risparmio energetico del 20 per cento equivale, in termini energetici, a 15 gasdotti Nabucco; attualmente quest’obiettivo ci sta sfuggendo. Questa osservazione è stata formulata dall’onorevole Hall, e a mio parere abbiamo difficoltà di calcolo. Se oggi le relazioni indicano che siamo ben lontani dal traguardo del 20 per cento, possiamo valutare i risparmi che riusciamo (o non riusciamo) a fare ogni anno. Sappiamo pure che l’approccio dell’etichettatura energetica e dell’ecoprogettazione per le automobili, e così via, non porta a una coerenza complessiva e non ci permette di raggiungere i risultati che ci siamo prefissi.</p>
      <p sl="fr">Il dibattito che stiamo tenendo mi sorprende un poco. Mi scusi, signor Commissario, ma quando lei afferma che abbiamo difficoltà a definire l’efficienza energetica questo sarà forse vero dal punto di vista teorico, ma il pacchetto clima-energia è chiarissimo per quanto riguarda l’obiettivo. Esso afferma che il consumo di energia deve essere ridotto del 20 per cento al di sotto di un livello di riferimento. Questo problema non ha nulla a che vedere con la definizione di efficienza energetica. Vi sono livelli di energia cui dobbiamo tornare: ecco ciò che afferma il pacchetto clima-energia.</p>
      <p sl="fr">Ci vengono a dire che un obiettivo vincolante non è necessario; ebbene, ne fissiamo uno per le energie rinnovabili. Pochi giorni fa, a Cancún, la Commissione europea ha negoziato un accordo vincolante sul cambiamento climatico cercando di difendere il protocollo di Kyoto, e in quest’Aula ora facciamo riecheggiare le argomentazioni di Stati Uniti e Cina quando affermiamo: “Indicheremo obiettivi volontari e poi, se un giorno ci accorgeremo che non funzionano, fisseremo obiettivi vincolanti”.</p>
      <p sl="fr">Per quanto riguarda la relazione in esame, alcuni colleghi hanno proposto di rafforzare la parte sull’edilizia. C’è spazio per adottare un iniziativa europea su vasta scala nel settore dell’edilizia, che tuttavia è responsabile del 40 per cento del nostro consumo energetico; possiamo fare molto di più nel campo delle ristrutturazioni.</p>
      <p sl="fr">Infine, sui cittadini incombe oggi il freddo; pagano una bolletta energetica molto alta. Se l’Europa uscirà dalla crisi, l’energia diventerà molto più costosa a livello internazionale, e i cittadini dovranno fare i conti con un doppio aumento dei prezzi. Dobbiamo accelerare il ritmo della nostra azione, e le chiedo, signor Commissario, di insistere presso il Presidente Van Rompuy affinché la riunione del 4 febbraio sia dedicata anche al consumo energetico. Da questo punto di vista, la tabella di marcia che egli ci propone oggi è indecorosa.</p>
    </intervention>
    <intervention id="2-637" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Signor Presidente, desidero soprattutto ringraziare il relatore per la cooperazione aperta ed estremamente costruttiva che ci ha offerto nel corso della preparazione della relazione. Nel mio intervento vorrei occuparmi essenzialmente di un problema: il nostro gruppo politico non sarà in grado di accettare l’introduzione di obiettivi vincolanti di efficienza energetica nel sistema europeo. In primo luogo, non disponiamo di una metodologia comune per misurare l’efficienza; sono troppi gli indicatori non comparabili. Occorre fissare obiettivi separati per ciascun paese, per tener conto del diverso potenziale di risparmio come pure dei risultati già raggiunti in questo settore. Porto come esempio il mio paese: dal 1990 la Polonia ha migliorato la propria efficienza energetica del 50 per cento, ma nonostante ciò rimane un paese a bassa efficienza in confronto alla media europea. L’introduzione di un obiettivo vincolante e uniforme, politicamente dannosa, provocherà una ripartizione disuguale del costo dei cambiamenti tra gli Stati membri.</p>
    </intervention>
    <intervention id="2-638" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">a nome del gruppo GUE/NGL. – Signor Presidente, anch’io vorrei esordire osservando che, a mio parere, questo è il momento opportuno per presentare una proposta di revisione del Piano d’azione per l’efficienza energetica; se ancora sussistessero dei dubbi, il dibattito in cui siamo impegnati oggi li dissiperà. La politica per l’efficienza energetica è assolutamente fondamentale in un ampio ventaglio di settori: dall’edilizia alle infrastrutture energetiche, dalla tecnologia dell’informazione e della comunicazione ai trasporti e alle questioni finanziarie; tutti questi temi e molti altri, anzi, tutti gli altri settori. E’ essenziale dotarci di politiche coordinate e articolate, poiché altrimenti non potremo raggiungere gli obiettivi che ci siamo prefissi. Come ho già ricordato, la politica per l’efficienza energetica è indispensabile pure per metterci in grado di combattere il cambiamento climatico, in rapporto alla riduzione delle emissioni – problema cui dobbiamo dare una risposta.</p>
      <p sl="pt">Non possiamo tenere, da un lato, un dibattito a sostegno della riduzione di emissioni, e dall’altro un altro dibattito in materia di efficienza energetica, in cui ne proclamiamo l’impossibilità. Vorrei perciò mettere in rilievo alcuni punti che mi sembrano fondamentali nel quadro di questo dibattito. In primo luogo, è importante per noi fissare obiettivi vincolanti. Come ho osservato in precedenza, affidandoci ai criteri volontari siamo giunti al punto in cui ci troviamo ora: non possiamo fissare obiettivi vincolanti perché sarà impossibile raggiungere il traguardo del 20 per cento per l’efficienza energetica entro il 2020, e alla fine annunceremo all’opinione pubblica europea di aver fatto promesse a vuoto – in realtà il traguardo non sarà raggiunto perché ci siamo fermati al 9 per cento appena. Mi sembra un’argomentazione inaccettabile e contraddittoria, poiché la mancata realizzazione dell’obiettivo del 20 per cento per l’efficienza energetica dipende proprio dalla rinuncia a fissare obiettivi vincolanti in questo senso. Se gli obiettivi hanno quest’effetto, hanno pure l’effetto di fornire una motivazione a politiche e progetti. Se non vogliamo agire in questo campo ci comportiamo da vili, e non possiamo affidarci alla buona volontà; dobbiamo affidarci – purtroppo, in questo caso – alla volontà politica.</p>
      <p sl="pt">Mi auguro che domani la volontà politica sia incline a fissare l’obiettivo del 20 per cento per l’efficienza energetica entro il 2020, e non solo perché la realizzazione di tale traguardo consentirebbe di creare un milione di posti di lavoro: nuovi posti di lavoro, e nella situazione in cui ci troviamo non possiamo certo trascurare l’opportunità di creare occupazione. Il quadro che abbiamo di fronte – con il rifiuto di assumere un impegno comune – è identico a quello cui si assiste per la politica economica a livello europeo.</p>
      <p sl="pt">L’Unione europea si sta dimostrando incapace di dotarsi di una politica economica per la creazione di posti di lavoro; e si dimostra altrettanto incapace di dotarsi di una politica comune per l’efficienza energetica. Mi auguro che le cose cambino; mi auguro che possiamo giungere al successo non solo in questo settore, ma anche in quello dell’edilizia; e spero vivamente che domani saremo in grado di dare una risposta che non sia solo coordinata e articolata, ma costituisca una risposta efficace alla crisi che stiamo attraversando.</p>
    </intervention>
    <intervention id="2-639" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Signor Presidente, la revisione negoziata del Piano d’azione per l’efficienza energetica illustra molti metodi tramite i quali l’Unione europea può cercare di realizzare una riduzione programmata dei volumi di gas a effetto serra entro il 2020.</p>
      <p sl="sk">La filosofia del testo presentato si basa sulla logica per cui è possibile ottenere drastici tagli dei costi di produzione e dell’inquinamento ambientale con una gestione razionale dell’energia e con l’adozione di misure necessarie e sostenibili per limitare gli sprechi di energia in tutti i settori di consumo energetico. Le misure proposte non riguardano solo le infrastrutture energetiche – ossia la produzione e la trasmissione di energia – ma anche il settore edilizio, la produzione industriale e i trasporti. Le misure stesse vengono generalmente descritte come postulati di base, i cui previsti benefici non è necessario precisare. E’ indubbiamente positivo che l’Unione europea abbia compilato un elenco sintetico di misure suscettibili di incrementare gradualmente l’efficienza energetica. Per quanto riguarda però la scadenza posta all’impegno dell’Unione di ridurre il volume delle emissioni di gas a effetto serra, prodotte in Europa, del 20 per cento entro il 2020, sarebbe forse opportuno riflettere su misure, portata, costo e risultati finali che siamo preparati a sostenere entro 10 anni nel quadro di opzioni e poteri attualmente vigenti.</p>
      <p sl="sk">Non sto affermando che dovremmo rinunciare a promuovere cambiamenti o a incrementare l’efficienza della produzione e trasmissione di energia, bensì che – alla luce dei costi e del tempo necessari per la pianificazione, il progetto e l’attuazione – non penso che si possano registrare cambiamenti importanti in questo settore entro il 2020, e neppure per una serie di altre misure proposte. Di conseguenza, sono fermamente convinto che, a partire dall’ampio documento prima ricordato, la Commissione dovrebbe selezionare alcune misure praticabili dal punto di vista organizzativo, finanziario e dei tempi; su tali misure dovremmo poi concentrarci per imprimere un forte impulso iniziale all’adozione di una filosofia di gestione dell’energia che si inserisca dapprima nella mentalità della comunità degli esperti, e poi dell’opinione pubblica in generale. Dopo tutto, signor Commissario, stiamo già cercando di fornire un sostegno al riscaldamento degli edifici, e di incoraggiare i cittadini a cambiare beni di consumo o automobili, per acquistarne di migliori e più efficienti. Continuiamo su questa strada in maniera più perentoria, e forse più sofisticata, incoraggiando in maniera ancor più decisa l’introduzione di misure nuove e razionali. E’ questo, a mio avviso, il modo migliore per promuovere l’efficienza energetica.</p>
    </intervention>
    <intervention id="2-640" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signor Presidente, signor Commissario, onorevoli colleghi, ho una domanda. Chi conosce il quantitativo di petrolio e gas che importiamo in Europa? Chi conosce il quantitativo di petrolio e gas che viene estratto in Europa? La riposta è che, pur estraendo un certo quantitativo in Europa, rispetto alle nostre necessità, noi importiamo petrolio e gas su vasta scala dal Medio Oriente e dalla Russia. Tale dipendenza dalle importazioni, che tende a crescere, ci rende poi sempre più difficile dare una base oggettiva ai nostri rapporti con questi paesi terzi. In ogni caso, onorevoli colleghi, riflettiamo per un attimo sul significato di tale importazione di petrolio e di gas. Quale significato ha per le nostre popolazioni? Si tratta, in effetti, dell’esportazione di denaro europeo verso questi paesi terzi; importando petrolio e gas, noi in realtà esportiamo denaro.</p>
      <p sl="lv">Che cosa sappiamo del futuro? Sappiamo che in futuro il prezzo che paghiamo per il petrolio e il gas sarà inesorabilmente destinato ad aumentare, poiché tali risorse diventano sempre meno accessibili ed estrarle è sempre più costoso. Ciò significa che in futuro, se non modifichiamo il nostro comportamento, continueremo a esportare crescenti quantità del nostro denaro dall’Unione europea verso paesi terzi.</p>
      <p sl="lv">Onorevoli colleghi, c’è un metodo semplice per bloccare questa massiccia esportazione di denaro dall’Unione europea, un metodo anzi semplicissimo: la conservazione. Bisogna conservare l’energia. Conservare l’energia significa in realtà guadagnare denaro che potremo poi investire non in paesi terzi ma nelle nostre economie. Invito perciò tutti i colleghi a sostenere la relazione dell’onorevole Bendtsen sull’efficienza energetica, che costituisce un metodo per venire concretamente in aiuto alla nostra economia. Vi ringrazio per l’attenzione.</p>
    </intervention>
    <intervention id="2-641" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, anch’io desidero per prima cosa ringraziare l’onorevole Bendtsen. La conclusione della relazione è chiarissima: dobbiamo dotarci al più presto possibile di obiettivi vincolanti in materia di efficienza energetica. Una simile misura è importante per una lunga serie di ragioni: ragioni economiche e ragioni relative alla concorrenza, all’occupazione, all’ambiente e al clima.</p>
      <p sl="sv">Il Commissario Oettinger si è soffermato su un problema linguistico, connesso alla distinzione tra risparmio energetico ed efficienza energetica; la domanda è: di che cosa stiamo veramente parlando? Nel mio paese si usa dire che è sciocco lasciare che il fuoco scappi dal camino; in altre parole, non dobbiamo usare le nostre risorse energetiche in modo da ricavarne un beneficio insufficiente. E’ una considerazione lapalissiana, e parecchi di voi hanno menzionato l’equilibrio da rispettare tra produzione di energia e costi connessi alla produzione, i rischi che ne derivano e il consumo di energia. E’ chiaro che dobbiamo agire con la maggior sagacia possibile.</p>
      <p sl="sv">Come misurare gli obiettivi che il Commissario ha ricordato? Come in tutti gli altri contesti in cui abbiamo ambizioni comuni a livello globale o europeo, dobbiamo concordare un metodo di misurazione comune e poi decidere in merito a obiettivi vincolanti. In questo momento stiamo sperimentando l’inefficienza di un approccio che ha rinunciato a obiettivi vincolanti e, utilizzando il metodo dei piccoli passi, rimanda i cambiamenti al futuro. A mio avviso dobbiamo abbandonare quest’approccio e sostenere invece l’onorevole Bendtsen.</p>
    </intervention>
    <intervention id="2-642" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signor Commissario, l’efficienza energetica è sempre stata la più importante risorsa a noi offerta; è un gigante addormentato che può donare all’economia energetica europea un potenziale nascosto ma immenso. E’ tutto vero, e l’aspetto più affascinante è la mancanza di qualsiasi ipoteca ideologica; soprattutto, è un problema che si può affrontare con un approccio tecnologicamente neutrale.</p>
      <p sl="de">Ciò che ci interessa in questa sede – ed è chiaramente un punto su cui si manifestano alcuni contrasti – è la questione dell’eventuale carattere vincolante degli obiettivi. A tale riguardo, signor Commissario, devo manifestare il mio apprezzamento per l’approccio in due fasi da lei proposto, che in un primo tempo dà fiducia agli Stati membri e cerca di concludere accordi volontari, per imporre poi obblighi qualora si constati l’impossibilità di raggiungere gli obiettivi entro il 2020. E’ l’approccio più corretto.</p>
      <p sl="de">Nel complesso questa relazione si muove nella direzione giusta; si possono formulare ben poche critiche. Vorrei però sollevare una questione, ossia il ruolo dei Fondi regionali; ne ha parlato anche lei, signor Commissario. Con i Fondi regionali e con il Fondo di coesione, disponiamo nell’Unione europea di uno strumento preziosissimo che però non utilizziamo. In materia di efficienza energetica, potremmo finalmente creare un valore aggiunto europeo da impiegare in maniera innovativa per affrontare il problema dell’efficienza energetica con metodi non ancora sperimentati in passato. Nella mia qualità di attuale relatore per il discarico di bilancio per la Commissione, posso constatare gli sciagurati sprechi di denaro che abbiamo commesso nel campo della coesione. Finiamola con questi sprechi! Apprezzo l’attenzione che lei dedica a questo tema, Commissario Oettinger, nonché il suo tentativo di ottenere un maggior uso di tali fondi, anche a favore dello strumento per l’efficienza energetica. E’ l’unico modo che abbiamo per garantire una reale coesione, almeno nel settore energetico.</p>
      <p sl="de">Devo deplorare le campagne diffamatorie, cui abbiamo assistito per esempio nei casi delle lampadine e dei soffioni per doccia; campagne di questo tipo disgustano i cittadini. Dobbiamo perciò tendere all’efficienza energetica in generale senza cedere a campagne diffamatorie di stampo ideologico che in ultima analisi cancellano nella mente dei cittadini l’immagine positiva dell’Unione europea.</p>
    </intervention>
    <intervention id="2-643" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Per prima cosa desidero ringraziare il relatore, onorevole Bendtsen, per la relazione da lui elaborata, che getta le basi delle iniziative che dobbiamo intraprendere.</p>
      <p sl="nl">Cerchiamo però di situare tutti gli elementi in prospettiva. Come tutti sanno, entro il 2050 l’Unione europea deve ridurre le proprie emissioni di gas a effetto serra dell’80 per cento o addirittura, come noi vorremmo, del 95 per cento: è una sfida formidabile. Dove possiamo operare i risparmi più cospicui? Si risparmia di più se si consuma ancor meno energia; allora dovremmo importare meno energia, sostituire meno energia – ossia sviluppare un minor numero di alternative – ed è quindi questa la via più economica da seguire. Di conseguenza è assurdo che, mentre già sappiamo che l’Europa si avvia a perdere la corsa a questo obiettivo di conservazione energetica, noi – e in particolare la Commissione – continuiamo a insistere su obiettivi concernenti la riduzione e le energie rinnovabili. Ciò significa che la conservazione dell’energia – cioè il consumo di minori quantità di energia – è a sua volta un obiettivo che non riusciremo a cogliere.</p>
      <p sl="nl">Una quantità immensa di energia si potrebbe però risparmiare in tutti gli aspetti dell’ambiente che ci circonda. Pensiamo per esempio al parco immobiliare. Esso consuma circa il 40 per cento della nostra energia, e il 99 per cento di tale consumo si deve agli edifici esistenti, che vanno perciò ristrutturati per renderli più efficienti dal punto di vista energetico. In Europa, l’attuale tasso di ristrutturazione è dell’1,4 per cento all’anno: in altre parole, ci vorranno 60 anni per ristrutturare l’intero parco immobiliare. Saremo così giunti al 2070, ma nel frattempo abbiamo fissato obiettivi che dovremo raggiungere entro il 2050!</p>
      <p sl="nl">Proprio questo dovrebbe essere il punto: dobbiamo accelerare fortemente, per esempio, il ritmo dei risparmi energetici nel parco immobiliare, e per tale motivo abbiamo presentato un emendamento relativo a una European Building Initiative. Farà risparmiare denaro a tutti, è un’opzione più economica, servirà a prepararci per il futuro e soprattutto servirà a risparmiare il denaro dei cittadini, i quali non dovranno più spendere somme così cospicue per l’energia. E’ un aspetto di cui non si sente parlare quasi mai, ma in ultima analisi i cittadini comuni spenderanno meno denaro per l’energia. Dovrebbe essere questo il punto!</p>
    </intervention>
    <intervention id="2-644" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signor Presidente, dal settembre 2009 i cittadini europei hanno cominciato a sostituire le tradizionali lampadine, cui erano ormai abituati, con quelle prodotte in base a una nuova tecnologia che consente il risparmio energetico. La necessità di tale cambiamento è stata giustificata tramite slogan sul risparmio energetico, e la sostituzione è avvenuta benché non mancassero gli indizi che i costi per i cittadini dell’Unione sarebbero stati eccessivi, soprattutto in un lasso di tempo così breve. Non è un segreto per nessuno che i dati presentati a suo tempo dalla Commissione europea in merito agli effetti di tale sostituzione provenivano dal materiale pubblicitario dei produttori delle lampadine a nuova tecnologia; numerose prove lo dimostrano.</p>
      <p sl="pl">Nella relazione di cui stiamo discutendo scorgiamo un’analoga impostazione di ottimismo eccessivo. Si trascurano le differenze di sviluppo tra gli Stati membri dell’Unione europea e di conseguenza i costi che essi dovranno sopportare se le raccomandazioni verranno applicate. Se gli stabilimenti industriali dovranno migliorare ogni anno il risparmio energetico del 2 per cento, come si afferma, e contemporaneamente ridurre le emissioni di gas a effetto serra, ne risulterà un aumento dei costi di produzione e il trasferimento della produzione stessa fuori dall’Europa.</p>
    </intervention>
    <intervention id="2-645" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, cercare di effettuare risparmi è una vera sfida – una sfida che ci consentirà di ridurre la dipendenza dell’Europa, una sfida che ci consentirà di liberare notevoli risorse finanziarie che potranno finanziare la ricerca in nuove forme di produzione energetica; una sfida, infine, che ci consentirà di rivitalizzare le nostre regioni.</p>
      <p sl="fr">Mentre l’efficienza energetica degli edifici deve restare la più importante delle nostre preoccupazioni, è d’altra parte essenziale che obiettivi e azioni dell’Unione e degli Stati membri si concentrino sull’edilizia sociale, poiché sono i più poveri coloro che devono trarre il massimo vantaggio dai nostri sforzi in materia di efficienza energetica. Dobbiamo porre fine all’attuale scandalosa situazione, per cui i più poveri pagano le bollette energetiche più care, mentre allo stesso tempo, in nome proprio dell’efficienza energetica, si apprestano scappatoie fiscali che consentono ai più ricchi di ridurre la propria bolletta pagando meno tasse.</p>
      <p sl="fr">Un’autentica politica dell’efficienza energetica dovrebbe prevedere la possibilità di vendere l’elettricità a minor prezzo a ferrovie, metropolitane e tram, come avveniva in Francia prima che le direttive europee sul mercato unico dell’energia lo proibissero.</p>
      <p sl="fr">Di conseguenza, una delle prime misure da adottare dovrebbe essere l’abolizione del mercato unico dell’energia all’interno dell’Unione, poiché la concorrenza – per un prodotto come l’elettricità, che non si può immagazzinare ed è difficile da trasportare – dal punto di vista dell’efficienza energetica è un’aberrazione.</p>
      <p sl="fr">Infine, l’efficienza energetica non potrà creare posti di lavoro di elevata qualità se non verrà fondata su un’autentica iniziativa industriale strategica dell’Unione europea, svincolata dalle limitazioni del libero mercato.</p>
    </intervention>
    <intervention id="2-646" speaker_id="96792" name="Bogdan Kazimierz MARCINKIEWICZ" is_mep="True" mode="spoken" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Signor Presidente, concordo con il relatore: è necessario dedicare maggiore attenzione all’innovazione sistemica – cioè a fattori come le reti intelligenti, i contatori intelligenti, una più facile integrazione delle fonti energetiche rinnovabili, nonché lo sviluppo di una strategia esauriente per produttori e distributori di energia termica. A mio avviso, però, per ottenere i vantaggi più notevoli e la massima efficienza occorrerà promuovere la responsabilità personale di ciascun cittadino dell’Unione europea. Proprio come abbiamo imparato a risparmiare acqua, dobbiamo imparare a rispettare l’energia e a utilizzarla in maniera efficiente. E’ necessario snellire e accelerare tutte le procedure concernenti la concessione di permessi per nuove infrastrutture, così da massimizzare i potenziali risparmi.</p>
      <p sl="pl">L’efficienza e la sicurezza in campo energetico saranno le priorità dell’imminente Presidenza ungherese dell’Unione europea. La Polonia, cui l’Ungheria passerà il testimone della Presidenza, ha inserito la questione della sicurezza energetica nel proprio programma e intensificherà a sua volta il dibattito su moderne soluzioni legislative e non legislative che consentano al settore energetico europeo di mantenersi competitivo migliorando contemporaneamente l’efficienza energetica.</p>
      <p sl="pl">Ora devo rilevare che, dal mio personale punto di vista, una questione sempre più critica è rappresentata dall’attendibilità delle previsioni e dalla qualità del modello PRIMES utilizzato dall’Unione europea, soprattutto alla luce dell’impossibilità di coagulare un consenso a Cancún. E’ un tema che dovrebbe essere oggetto di una discussione separata, ma vorrei subito invitare a prendere in esame un nuovo approccio, da adottare dopo la crisi, al problema della domanda e del consumo di energia nell’Unione europea. I trasporti sembrano offrire lo strumento più adatto per l’adozione di soluzioni moderne ed efficienti dal punto di vista energetico. L’efficienza energetica nell’Unione va piegata in direzione della domanda, che è direttamente connessa alla spesa e al mutare delle abitudini dei cittadini. A mio avviso, i mutamenti saranno indotti da benefici tangibili a vantaggio dei consumatori e da incentivi adeguati uniti a forme di finanziamento a lungo termine per i produttori.</p>
    </intervention>
    <intervention id="2-647" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, la relazione del collega Bendtsen è positiva per almeno quattro motivi:</p>
      <p sl="it">ribadisce che l'efficienza energetica è il modo più efficace e rapido per ridurre le emissioni climalteranti e che un deciso impegno di risorse e investimenti in questo ambito produrrà crescita economica e posti di lavoro per le piccole e medie imprese;</p>
      <p sl="it">avanza proposte valide in merito agli strumenti finanziari utilizzabili e invita la Commissione a puntare con decisione alla formazione professionale, all'accesso all'informazione per le piccole e medie imprese e alla ristrutturazione degli edifici esistenti;</p>
      <p sl="it">propone obiettivi concreti, conferma lo strumento del contratto per l'efficienza energetica, in base al quale si acquistano risparmi energetici garantiti, un volano questo per la creazione di posti di lavoro e per la riduzione del prezzo delle bollette per i cittadini europei;</p>
      <p sl="it">infine, la relazione sarà tanto più utile quanto saprà fissare senza "se" e senza "ma" obiettivi vincolanti sulle emissioni.</p>
      <p sl="it">Dobbiamo rendere raggiungibile l'obiettivo del 20 percento, non possiamo rinunciare a questa opportunità che sarebbe un segnale incoraggiante per l'Europa.</p>
    </intervention>
    <intervention id="2-648" speaker_id="38602" name="Vladko Todorov PANAYOTOV" is_mep="True" mode="spoken" nationality="Bulgaria" birth_date="07-05-1950" birth_place="Pavlikeni" p_group="Group of the Alliance of Liberals and Democrats for Europe" m_state="BG">
      <p sl="bg">Signor Presidente, giungere a un elevato livello di efficienza energetica è un fondamentale obiettivo politico dell’Unione europea, in quanto parte integrante della strategia generale tesa a costruire un’economia competitiva a basse emissioni di carbonio, che stimoli l’attività imprenditoriale e incrementi l’occupazione creando un gran numero di nuovi posti di lavoro. Con il voto di domani sul Piano per l’efficienza energetica, il Parlamento europeo invierà alla Commissione e al Consiglio un netto segnale sulla necessità di adottare in questo campo misure urgenti e mirate.</p>
      <p sl="bg">In primo luogo, invito la Commissione europea a effettuare una meticolosa analisi dell’efficacia della legislazione vigente sulla ristrutturazione del parco immobiliare esistente e sui più elevati standard energetici per i nuovi edifici. La creazione di un’infrastruttura energetica efficace e lo sviluppo di tecnologie moderne per i veicoli rappresentano altre priorità importanti che – mi auguro – verranno inserite nel nuovo Piano per l’efficienza energetica proposto dalla Commissione per il 2011.</p>
      <p sl="bg">Concludo notando che l’efficienza energetica può e deve diventare un’attività economica remunerativa; può giungere a questo traguardo con i propri mezzi e produrre un elevato ritorno sul piano sociale.</p>
    </intervention>
    <intervention id="2-649" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, la realtà dimostra che non basta adottare un Piano d’azione per l’efficienza energetica. Occorre anche compiere una valutazione dei risultati del Piano del 2006, e varare politiche che contribuiscano alla realizzazione degli obiettivi, diversificando i metodi per migliorare l’efficienza energetica. La crisi non può essere tolta a pretesto per non rispettare l’obiettivo del 20 per cento nel 2020, né per tarpare le ali alle soluzioni del grave problema della povertà energetica.</p>
      <p sl="pt">E’ importante diffondere le esperienze positive di altri paesi – senza dimenticare la Cina e gli Stati Uniti – e investire nel finanziamento di misure che incrementino l’efficienza energetica degli edifici, dell’edilizia sociale, dei trasporti e dell’industria. Occorre inserire nel bilancio dell’Unione europea le risorse necessarie per sostenere gli Stati membri e le famiglie che devono sopportare le difficoltà più gravi. L’efficienza energetica, poi, incrementa l’occupazione, riduce la povertà ed è un fattore di progresso e sviluppo sociale; è un settore in cui è necessario investire.</p>
    </intervention>
    <intervention id="2-650" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, lei ci ha presentato un Piano assai valido, che l’onorevole Bendtsen è persino riuscito a migliorare. Dobbiamo riuscire a smentire l’equazione “più crescita economica uguale più consumo di energia”. E’ un problema che rappresenta una sfida particolarmente importante per noi esponenti politici, in quanto disponiamo di un normale progresso tecnologico, caratterizzato naturalmente da prodotti e modi di attività economica più efficienti dal punto di vista energetico. Dobbiamo però riuscire a ridurre la nostra bolletta energetica pur in presenza di una crescita economica più vivace; a tale scopo è necessario portare avanti soluzioni veramente innovative ed elaborare un’adeguata politica di incentivi. Come ci insegna anche la storia economica, le società che hanno colto i maggior successi nel lungo periodo sono appunto quelle che a tale efficienza si sono costantemente ispirate, sia nel settore delle materie prime che in quello dell’energia. E’ una sfida che riguarda in maniera particolare noi europei, dato il nostro elevato tenore di vita.</p>
      <p sl="de">Se vogliamo realisticamente sperare di raggiungere i nostri obiettivi in materia di clima, dobbiamo promuovere l’efficienza energetica. Mi permetto pure di ricordarvi che ridurre la dipendenza dalle importazioni di combustibili fossili rimane un importante obiettivo politico. Inoltre, il capitale liberato grazie al minor costo delle bollette energetiche reca un notevole potenziale ai consumi, che può anche contribuire alla crescita economica nel lungo periodo.</p>
      <p sl="de">Fatta questa premessa, ritengo che l’approccio da lei scelto, il quale evita di fissare gli obiettivi in forma vincolante, sia quello corretto. Non dobbiamo smarrirci in discussioni su definizioni e problemi di misurazione; è importante piuttosto tracciare il percorso su cui dovremo avanzare. A questo proposito la Commissione e il relatore stanno adottando l’approccio migliore; quest’obiettivo deve rimanere non vincolante, ma ciò non significa diminuire le nostre ambizioni. Per le ragioni esposte, tali ambizioni devono restare elevate, ma scegliere una strada che ci permetterebbe di perseguirle solo tramite un obiettivo vincolante non è il metodo giusto, e di conseguenza il nostro gruppo respingerà tale approccio.</p>
    </intervention>
    <intervention id="2-651" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, desidero in primo luogo congratularmi con l’onorevole Bendtsen per la sua ottima relazione. In sostanza ho un solo commento da fare, signor Commissario, ossia che lei proviene da un ambiente di politica regionale, da un grande Land tedesco, mentre io provengo dalla politica a livello locale. Non raggiungeremo gli obiettivi – vincolanti o non vincolanti, e io sono favorevole agli obiettivi vincolanti – se non ci rivolgiamo direttamente a Stati, regioni e comuni per illustrare loro nei dettagli le iniziative che si possono adottare. Penso alla ristrutturazione degli alloggi, alla politica dei trasporti – che, grazie a Dio, lei ha ripetutamente menzionato – e alla lotta contro la povertà energetica: tutti questi settori non sono regolamentati a livello nazionale, bensì essenzialmente a livello locale, regionale e comunale. Occorre perciò attivarsi a tale livello; sarebbe un’occasione d’oro per guadagnare l’adesione delle città e dei comuni al nostro grande progetto europeo di efficienza e risparmio in campo energetico, oltre che, naturalmente, agli altri aspetti della politica energetica.</p>
      <p sl="de">Le chiedo dunque di agire di conseguenza e magari anche di riflettere sui metodi migliori per giungere ai cittadini soprattutto tramite città, comuni e regioni, dal momento che si tratta di un collegamento assolutamente indispensabile per far veramente accettare tali obiettivi – in forma vincolante o non vincolante.</p>
    </intervention>
    <intervention id="2-652" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signor Presidente, signor Commissario, l’efficienza energetica è essenziale per incrementare la sicurezza dell’approvvigionamento, migliorare la qualità dell’aria, ridurre le emissioni di gas a effetto serra e rendere più competitiva la nostra società. Efficienza energetica significa essenzialmente fare di più con risorse minori. Questa relazione articola una visione ambiziosa nel campo dell’efficienza energetica, grazie per esempio all’introduzione di obiettivi individuali e incentivi positivi. Si propongono elementi importanti in fatto di ammodernamento delle infrastrutture energetiche, come reti intelligenti, efficienza energetica nei settori dei trasporti e dell’edilizia, uso delle tecnologie dell’informazione e della comunicazione e sviluppo della ricerca scientifica nel settore dell’energia.</p>
      <p sl="pt">Questa relazione sottolinea la necessità di raddoppiare i finanziamenti per la ricerca scientifica nel campo dello sviluppo tecnologico e per la dimostrazione nel settore dell’energia. Per quanto riguarda i finanziamenti, la relazione incoraggia l’uso dei Fondi strutturali a sostegno dell’efficienza energetica, chiedendo che ciò rappresenti una priorità nel bilancio dell’Unione europea dopo il 2013.</p>
      <p sl="pt">Alla luce di tali considerazioni, mi congratulo con il relatore, onorevole Bendtsen, per l’eccellente lavoro che ha svolto e per l’equilibrio che è riuscito a cogliere; vi esorto tutti a sostenere questa importante relazione.</p>
    </intervention>
    <intervention id="2-653" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, sebbene nel settore dell’efficienza e del risparmio energetici siano state introdotte numerose misure, non tutte stanno producendo i risultati auspicati. Secondo la ricerca scientifica, all’attuale ritmo di progresso, il traguardo del 20 per cento che ci siamo posti non verrà raggiunto neppure a metà. Di conseguenza, è necessario adottare misure più vincolanti e instaurare un controllo più rigoroso negli Stati membri. A mio avviso, nella revisione del Piano d’azione per l’efficienza energetica la Commissione europea deve considerare attentamente il fatto che gli Stati membri non stanno sfruttando a sufficienza le opportunità di risparmio energetico, cosa che impedisce di incrementare l’indipendenza energetica. E’ necessario che anche i singoli Stati membri fissino obiettivi vincolanti in materia di efficienza energetica, monitorandone l’applicazione; altrimenti, l’immenso potenziale di risparmio energetico non verrà sfruttato.</p>
    </intervention>
    <intervention id="2-654" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signor Presidente, signor Commissario, formulo volentieri alcune commenti su questa relazione. E’ un ottimo testo, che ci permetterà di cogliere contemporaneamente molteplici risultati: non solo obiettivi ambientali e di riduzione del CO2 , ma anche obiettivi sul piano della produzione e di altro genere, concepiti per mantenere la nostra competitività. Questa relazione farà bene all’ambiente e anche al portafoglio.</p>
      <p sl="nl">Signor Commissario, lei ha manifestato l’ambizione di presentare un Piano d’azione in tempi brevi. Mi consenta però tre osservazioni: la prima riguarda i piani d’azione nazionali per l’efficienza energetica. In questo campo vi sono vastissimi margini di miglioramento ed è necessario che essi passino al vaglio critico della Commissione europea. Signor Commissario, lei ci ha annunciato l’intenzione di articolare il suo lavoro su due fasi; la prima comporterà una consultazione, insieme a un certo grado di pressione, mentre la seconda comporterà forse un certo grado di coercizione. Nei colloqui che ho già avuto con il Commissario e negli emendamenti che ho presentato ho insistito sull’opportunità di esercitare pressioni; sono lieto quindi che questo tema stia ora acquistando rilievo.</p>
      <p sl="nl">Al Commissario vorrei rivolgere un’unica domanda: possiede gli strumenti adatti per mantenere la rotta durante il passaggio alla fase della coercizione? Può fornirci un’analisi di questo problema, ora o nel prossimo futuro, o magari nello stesso Piano d’azione?</p>
      <p sl="nl">La mia seconda osservazione riguarda la politica regionale, tema già toccato dall’onorevole Swoboda. Quei fondi consentirebbero iniziative di respiro ben più ampio; ma in gran parte dei paesi essi non vengono affatto usati per migliorare l’efficienza energetica. Ho presentato quindi un emendamento all’articolo 81, per renderne più chiara la formulazione. Non si tratta sempre di stanziare più denaro; occorre anche spendere con oculatezza le risorse esistenti.</p>
      <p sl="nl">Passo infine all’ultima osservazione (anche su questo punto concordo con l’onorevole Swoboda): dobbiamo coinvolgere più a fondo cittadini, autorità locali e imprese nelle iniziative di conservazione dell’energia, tramite misure come i marchi di qualità, i patti con i sindaci e gli accordi con l’industria. Nello Stato membro da cui provengo – i Paesi Bassi – è bastato un accordo con l’industria per produrre subito un miglioramento annuale del 2 per cento nell’efficienza energetica. Ecco un esempio concreto dei risultati che possiamo ottenere! La ringrazio, le auguro il miglior successo, e ringrazio anche il relatore.</p>
    </intervention>
    <intervention id="2-655" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, un numero di cittadini europei compreso tra 50 e 125 milioni è colpito dalla povertà energetica. Ecco il motivo per cui riteniamo prioritario varare politiche di efficienza e risparmio energetici nel settore dell’edilizia sociale.</p>
      <p sl="ro">Nel 2020 appena l’1 per cento degli edifici esistenti sarà costituito da edifici nuovi. Per tale motivo, se discutiamo di edifici esistenti non possiamo pensare a obiettivi vincolanti senza stanziare risorse finanziarie adeguate. Di conseguenza stimiamo necessario introdurre piani di finanziamento innovativi, accompagnati da agevolazioni fiscali che rendano invitanti gli investimenti nell’efficienza energetica e offrano un sostegno istituzionale di lungo periodo.</p>
      <p sl="ro">Signor Commissario, di recente si è tenuta in Parlamento una riunione del gruppo del programma CONCERTO, cinque anni dopo la sua costituzione. Purtroppo, i 400 rappresentanti delle autorità locali e regionali ci hanno segnalato che, a livello locale e regionale, non è ancora noto il fatto che tutti gli Stati membri hanno l’opportunità di utilizzare il 4 per cento degli stanziamenti erogati a livello nazionale dal Fondo europeo per lo sviluppo regionale a favore dell’efficienza energetica negli edifici.</p>
      <p sl="ro">Per tale motivo, signor Commissario, concludo chiedendole di utilizzare la revisione intermedia per destinare una parte più cospicua dei finanziamenti ai programmi di efficienza energetica, in particolare promuovendo le opportunità di destinare all’efficienza energetica fino al 15 per cento del Fondo europeo per lo sviluppo regionale nella futura prospettiva finanziaria.</p>
    </intervention>
    <intervention id="2-656" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, signor Commissario, esprimo la mia gratitudine al relatore Bendtsen per la sua puntualità nell'elaborazione della relazione.</p>
      <p sl="it">Il Commissario ha aperto questa seduta dicendo – affermazione che condivido – che parlando di efficienza oggi si fa un po' dell'accademia; che esiste l'incertezza del 20 percento, visto che vi è stata già una riduzione della metà e non sappiamo in riferimento a cosa. Io aggiungo che non c'è la cultura del risparmio, dell'efficienza energetica.</p>
      <p sl="it">Ci troviamo quindi in un clima e in un momento dove è assolutamente necessario girare pagina. Come? Credo che si debba anzitutto andare verso l'innovazione e le nuove tecnologie nei due settori, quello dell'efficienza energetica degli edifici e –soprattutto – quello dell'efficienza energetica nei trasporti.</p>
      <p sl="it">Vorrei inoltre soffermarmi sull'importanza di risorse adeguate per arrivare a questi obiettivi. Credo che dobbiamo spendere per risparmiare. Oggi, in Aula, il Presidente Barroso ha dichiarato che gli eurobond non passano e che ha in serbo altri strumenti finanziari.</p>
      <p sl="it">Signor Commissario, abbiamo recentemente votato una relazione che istituisce un fondo tramite l'utilizzo dei residui non spesi dai precedenti recovery plans per finanziare anche l'efficienza energetica. Seppure con una dotazione finanziaria anche limitata, esso è a, mio avviso, decisivo a livello simbolico per stabilire un principio che è quello di attrarre capitali privati in una logica del PPP, razionalizzando i fondi che di cui già disponiamo – quelli di coesione ed altri – immessi in un contenitore capace di attrarre e non conceda denaro gratuito, ma lo dia in prestito attraverso la valorizzazione dei progetti importanti; dovrebbe trattarsi di un fondo di rotazione che dia un significato a tutto questo.</p>
      <p sl="it">Questo credo sia il sistema giusto per andare in cerca di risorse e fare in modo che l'efficienza un sia più un tabù.</p>
    </intervention>
    <intervention id="2-657" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, signor Commissario, onorevoli colleghi, la revisione del piano d'azione per l'efficienza energetica deve seguire un approccio olistico, in grado di mettere insieme le molteplici direttrici strategiche europee.</p>
      <p sl="it">Se, da un lato, investire nell'efficienza energetica è fondamentale perché contribuisce a raggiungere entro il 2020 gli obiettivi di riduzione delle emissioni, dall'altro è opportuno insistere su quelle iniziative che consentono di sfruttare meglio il potenziale di risparmio energetico dell'Unione europea, tuttora inutilizzato.</p>
      <p sl="it">Sono soddisfatto che un ampio spazio sia stato dedicato all'efficienza energetica degli edifici, in tal senso vanno intraprese iniziative anche a livello europeo. Le nostre aziende dovrebbero ripensare a un modo più efficiente sia i loro processi produttivi che i loro prodotti.</p>
      <p sl="it">Infine, è positiva l'indicazione di obiettivi obbligatori di efficienza, senza i quali sarà arduo raggiungere risultati ambiziosi all'interno dell'Unione.</p>
    </intervention>
    <intervention id="2-658" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signor Commissario, vorrei tornare su un punto: l’importanza dell’adozione di un obiettivo vincolante in materia di efficienza energetica per l’economia europea. Date le difficili condizioni economiche di una serie di Stati membri, che necessitano di forti incentivi per la crescita e per la protezione e la creazione di posti di lavoro, un obiettivo vincolante riuscirà a creare un ambiente adeguato, dal punto di vista degli investimenti, per rafforzare la competitività e il potenziale di esportazione delle imprese europee – soprattutto delle piccole e medie imprese che si occupano di servizi e tecnologia nel campo dell’efficienza energetica.</p>
      <p sl="el">Gli Stati membri acquisiranno gli incentivi necessari per rafforzare, in ciascuna economia, i mercati nei quali possono offrire il massimo valore aggiunto e creare il maggior numero di posti di lavoro. Inoltre famiglie, imprese e settore pubblico fruiranno di notevoli vantaggi economici comparativi, poiché pagheranno bollette energetiche inferiori. Mi congratulo quindi con il relatore per il testo da lui presentato e invito la Commissione europea ad attuare le proposte contenute nella relazione Bendtsen aiutando così, nello stesso tempo, le nostre economie a uscire dalla crisi.</p>
    </intervention>
    <intervention id="2-659" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, signor Commissario, l’efficienza energetica è chiaramente un tema di grande importanza, e naturalmente dobbiamo amministrare i combustibili fossili con grande parsimonia. E’ ovvio che i dati essenziali richiesti devono rappresentare una sfida, ma devono altresì mantenere un opportuno senso delle proporzioni: devono sempre essere realistici. Devono essere efficienti per la società ma anche per il singolo cittadino, e i costi per i proprietari non devono essere eccessivi. L’intero processo deve risultare comprensibile e spiegabile ai cittadini, e soprattutto dev’essere alla loro portata dal punto di vista economico. Infatti non vi può essere protezione del clima senza adesione dell’opinione pubblica. Quest’aspetto, in particolare, mi sembra assente dalla relazione.</p>
    </intervention>
    <intervention id="2-660" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signor Commissario, i negoziati di Cancún hanno fatto registrare un relativo successo. I negoziati in tema di cambiamento climatico stanno procedendo. Paesi come la Cina non hanno atteso il risultato di Cancún; hanno iniziato ad adottare misure già dall’epoca del fallimento di Copenaghen. Se rinunciamo a investire in settori come l’efficienza e il risparmio energetici, perderemo per due volte. Da un lato famiglie, imprese e servizi pubblici continueranno a pagare costi assurdi, e dall’altro rischiamo di veder svanire la posizione di avanguardia dell’economia verde europea.</p>
      <p sl="el">Ecco quindi la riflessione che dobbiamo fare: se già ora abbiamo difficoltà a competere con paesi come la Cina, come potremo in futuro competere con una Cina verde? Proprio per tale motivo è veramente importante, da parte nostra, sostenere un obiettivo vincolante per l’Unione europea, allo scopo di raggiungere il traguardo del 20 per cento dei risparmi energetici.</p>
    </intervention>
    <intervention id="2-661" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, con le politiche di efficienza energetica finora poste in essere dai vari Stati membri per il 2020 non riusciremo a raggiungere l'obiettivo del 20 percento di riduzione dei consumi energetici, ma a malapena il 10 percento – un risultato decisamente deludente.</p>
      <p sl="it">Se il consumo energetico continuerà a crescere, si rischia di mettere in pericolo anche il raggiungimento del target del 20 percento sulle energie rinnovabili, visto che tale obiettivo è calcolato sul consumo energetico finale dell'UE. Sono decisamente a favore della fissazione di un obiettivo vincolante anche sull'efficienza energetica per assicurare che le politiche energetiche climatiche europee si rafforzino mutualmente.</p>
      <p sl="it">Purtroppo, dati alla mano, puntare sulla buona volontà dei singoli Stati membri non è una strategia premiante. L'Unione europea ha il compito di tracciare la strada da percorrere con politiche e obiettivi chiari ed efficaci. Smettiamo di investire su nuovi impianti per produrre più energia, destiniamo fondi e sforzi all'energia più pulita del mondo, quella che possiamo evitare di utilizzare!</p>
      <p sl="it">Invito infine a sostenere l'emendamento numero 2 che chiede alla Commissione di lanciare un'iniziativa nel 2011 per l'efficienza energetica degli edifici esistenti.</p>
    </intervention>
    <intervention id="2-662" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, l'efficienza energetica è la parola chiave dell'economia del futuro, ma non va imposta, va favorita: è indispensabile intervenire nei confronti degli Stati membri, affinché chi sceglie di migliorare l'efficienza della propria azienda o della propria abitazione sia agevolato.</p>
      <p sl="it">Non possiamo pensare di obbligare i soggetti privati a investire senza esserne convinti o favoriti: migliorare l'efficienza energetica significa aiutare l'ambiente, risparmiare risorse, ma è fondamentale abbinare queste scelte in un campo così delicato con delle politiche europee che mirino a un mercato unico ed europeo dell'energia.</p>
      <p sl="it">Gli obiettivi vincolanti comportano solo delle spese inutili e molte volte inefficaci, è meglio convincere i cittadini, le istituzioni e gli enti che risparmiare in questo settore significa risparmiare anche in sicurezza e qualità della vita.</p>
    </intervention>
    <intervention id="2-663" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, onorevoli colleghi, il nostro punto di vista è che alla radice del cambiamento climatico, i cui effetti si fanno sentire oggi in misura sempre più marcata, non vi è unicamente l’inquinamento ambientale causato dall’umanità. Tutti noi condividiamo però la responsabilità di porre fine alla distruzione dell’ambiente – sia sul piano locale che su quello globale – per restituirlo, usando ogni nostra capacità, al suo originario stato di salute. Di conseguenza, va accolto anche l’appello a battersi per l’efficienza energetica. Gli edifici che usiamo sono responsabili all’incirca del 40 per cento del consumo mondiale di energia; perciò è estremamente importante affrontare il problema posto da tali edifici. Dobbiamo avviarci verso l’obiettivo di un nuovo parco immobiliare a livello zero di emissioni di CO2 , e individuare pure una soluzione per migliorare l’efficienza energetica degli edifici esistenti. Dobbiamo inoltre ridurre costantemente i consumi e le emissioni inquinanti dei veicoli, cercando di ottenere al più presto l’introduzione di tecnologie ibride e completamente elettriche. Sono fermamente convinto che tocchi a noi – deputati di questo Parlamento ed esponenti politici – dare l’esempio nel campo dell’efficienza energetica.</p>
    </intervention>
    <intervention id="2-664" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, anch’io giudico importante promuovere l’efficienza energetica, che può offrire notevoli vantaggi all’economia intera. Occorre però ricordare anche i vantaggi sociali, tra cui la creazione di nuovi posti di lavoro entro il 2020.</p>
      <p sl="ro">A mio avviso è essenziale sviluppare e commercializzare nuove tecnologie all’avanguardia; si tratta del metodo migliore per preservare la competitività delle imprese europee ad alto consumo di energia esposte alla concorrenza globale. Sono favorevole a un accordo su una metodologia comune per la misurazione degli obiettivi nazionali di efficienza energetica e il monitoraggio dei progressi compiuti verso la loro realizzazione.</p>
      <p sl="ro">Apprezzo inoltre i lavori svolti dalla Commissione “verso una rete energetica completamente integrata”, da cui dovrebbero scaturire proposte pratiche per semplificare e accelerare le procedure di autorizzazione per i progetti infrastrutturali.</p>
    </intervention>
    <intervention id="2-665" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ringrazio l’onorevole Bendtsen per aver ricordato, nel suo intervento introduttivo, il settore dell’edilizia. Vorrei rammentargli che la mia relazione sui prodotti da costruzione verrà votata in gennaio; anche in quella relazione abbiamo discusso il tema dell’efficienza energetica.</p>
      <p sl="en">Mi limito a due rapide osservazioni. L’onorevole Swoboda ha accennato all’importanza delle autorità locali; attiro l’attenzione dell’Assemblea sul problema – in questo momento delicatissimo, almeno nel Regno Unito – dei tagli al bilancio che colpiscono le autorità locali. E’ un elemento, mi sembra, che è necessario introdurre nel dibattito e nelle discussioni che ne seguiranno.</p>
      <p sl="en">Desidero inoltre porre una domanda alla Commissione. Nella relazione ci soffermiamo sull’importanza dei contatori intelligenti, indicando la data della fine del 2011 per la definizione di funzionalità minime comuni. Riusciremo a rispettare questa scadenza, signor Commissario? Noto con rammarico che questa sera non è presente alcun rappresentante della Presidenza, ma il problema mi pare importante. Mi unisco agli oratori precedenti che hanno posto in rilievo il tema della povertà energetica, su cui è importantissimo insistere, come tutti i colleghi – ne sono certa – saranno pronti ad ammettere.</p>
    </intervention>
    <intervention id="2-666" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, esordisco associandomi all’onorevole Swoboda, il quale ci ha ricordato che l’attuazione avviene sul campo, a livello regionale e locale. In effetti abbiamo all’attivo molteplici esperienze di programmi di ristrutturazione, quasi sempre positive: spesso ogni euro di denaro pubblico attira sei o sette euro di investimenti privati. Dovremo pure verificare se sia possibile coinvolgere in questo processo i nostri programmi regionali. Stento a immaginare che un’amministrazione locale si rivolga direttamente alla Commissione per ottenere finanziamenti, ma indirizzare in maniera più decisa i programmi regionali verso una robusta ristrutturazione del parco immobiliare mi sembra una misura importantissima, da adottare al più tardi nel prossimo periodo di finanziamento.</p>
      <p sl="de">C’è poi il problema della riduzione dei tassi di interesse sui prestiti. Desideriamo utilizzare banche strutturali pubbliche per ridurre i tassi d’interesse di prestiti relativi alla ristrutturazione di edifici? Per quanto riguarda il parco immobiliare vorrei aggiungere un’altra considerazione. Si è detto ripetutamente che migliorare l’efficienza energetica significa risparmiare denaro; è vero, ma non nel breve periodo. Se esaminiamo il parco immobiliare europeo, notiamo che in media le ristrutturazioni necessarie per ogni abitazione – dalle finestre all’isolamento attivo e passivo, fino a un impianto elettrico adeguato e adeguate migliorie all’impianto di riscaldamento – ammonterebbero a una cifra oscillante fra i 30 000 e i 60 000 euro. Nel corso del primo anno non si risparmia denaro; ne consegue che occorre investire per i prossimi 10 anni, così da ridurre le spese energetiche e reinvestire per i 40 anni successivi. Si tratta in sostanza di un contratto intergenerazionale alla rovescia. Fino a oggi la mia generazione ha accumulato debiti enormi, come dimostrano i problemi valutari che attualmente ci affliggono. Ora, per la prima volta, abbiamo la possibilità di investire, per mezzo dell’efficienza energetica, in modo che nei prossimi decenni i nostri figli ne raccolgano i frutti grazie a minori spese energetiche. Ci riusciremo? Siamo pronti a farlo? Conto su di voi. Dobbiamo fissare le nuove priorità relative alle questioni di bilancio. Se si vogliono far rientrare le ristrutturazioni a scopo di efficienza energetica nell’ambito del bilancio europeo, bisogna affrontare anche le conseguenze della questione. Non riceveremo altro denaro, quindi da dove vogliamo cominciare la riorganizzazione? Questo sarà l’aspetto cruciale del problema anche a livello di bilancio europeo.</p>
      <p sl="de">Devo poi sollevare un secondo punto. Due deputati dell’Assemblea, gli onorevoli Jadot ed Eickhout, hanno affermato che il livello di riferimento sarebbe chiaro. Devo dissentire: non è affatto chiaro, e lo dico con le decisioni del Consiglio alla mano. Per inciso, l’ultima decisione del Consiglio europeo, del marzo di quest’anno, che affermava – cito – “and moving towards 20 % increase in energy efficiency”, rappresenta di per sé una posizione meno coerente: infatti avvicinarsi al 20 per cento, significa che potrebbero bastare anche il 18, il 19 o il 17 per cento. Io rimango fedele al 20 per cento senza tentennamenti, anche se in marzo, per la prima volta, il Consiglio europeo si è in un certo senso ritirato da questa posizione. La decisione del marzo 2007 si riferisce a proiezioni del consumo energetico per il 2020, che si doveva tagliare del 20 per cento.</p>
      <p sl="de">L’organismo che fornisce all’Europa gli studi su questi argomenti è PRIMES. Vi citerò tre colonne di dati per illustrarvi quali siano i problemi che dobbiamo affrontare a questo riguardo, e che finora non sono stati sollevati. Il consumo energetico dell’Italia nel 2007 è stato di 173 milioni di tonnellate; la proiezione per il 2020 prevedeva un aumento a 208 milioni di tonnellate, da cui sottrarre poi il 20 per cento. In tal modo l’Italia resta più o meno al punto di prima. La proiezione sale e poi si toglie il 20 per cento.</p>
      <p sl="de">Oppure prendiamo l’esempio di un paese veramente piccolo: il Lussemburgo. Nel 2007 il consumo energetico del Lussemburgo è stato di 4,6 milioni di tonnellate; la domanda prevista sale a 5,6 milioni di tonnellate, ridotte poi nuovamente a 4,5 milioni. Passiamo al Portogallo: nell’anno di riferimento il consumo è stato di 23,8 milioni di tonnellate, aumentate a 30 milioni prima di essere riportate a 24 milioni. E’ urgente discutere le proiezioni; è anzi il punto cruciale, cui finora la discussione generale ha dedicato troppo scarsa attenzione, paese per paese.</p>
      <p sl="de">Molti di voi si sono pronunciati a favore degli obiettivi vincolanti; io sono ottimista e realista insieme. Se la Commissione presentasse un obiettivo vincolante per ogni Stato membro, oggi tali obiettivi sarebbero respinti dagli Stati membri medesimi, di cui tutti siamo cittadini. Non è quindi possibile agire in questo modo, poiché non otterremmo nulla. Un piano a due fasi, nel cui ambito unire a noi gli Stati membri, sarebbe forse più realistico e pertinente. In tale piano, suggerirei agli Stati membri di elaborare adesso piani nazionali per l’efficienza energetica su base volontaria, mentre il 20 per cento continuerebbe ad applicarsi in generale. Se nell’arco di due anni constateremo di non aver effettuato progressi abbastanza organici, fisseremo allora obiettivi vincolanti, che a quel punto gli Stati membri non saranno verosimilmente in grado di respingere. Vi chiedo di esaminare se non sia forse questa – anche a conoscenza dei vostri governi – la strada europea migliore per raggiungere i nostri obiettivi comuni.</p>
      <p sl="de">Vincolanti o volontari che siano, i piani d’azione nazionali sono comunque necessari. Possiamo analizzare contenuto, coerenza e impatto dei piani dal punto di vista politico; e sicuramente non accetteremo senza modifiche i piani il cui contenuto non corrisponda alle nostre specifiche. Respingeremmo dal punto di vista politico qualsiasi piano siffatto.</p>
      <p sl="de">Vi ringrazio tutti vivamente per il dibattito odierno. Sarò lietissimo di ritornare in Parlamento in marzo, per varare ufficialmente il dibattito con una proposta; la relazione rappresenta un eccellente primo passo in tal senso.</p>
    </intervention>
    <intervention id="2-667" speaker_id="96705" name="Bendt BENDTSEN" is_mep="True" mode="spoken" role="relatore" nationality="Denmark" birth_date="25-03-1954" birth_place="Odense" p_group="Group of the European People's Party (Christian Democrats)" m_state="DK">
      <p sl="da">Signor Presidente, signor Commissario, onorevoli colleghi, vi ringrazio per il costruttivo dibattito. Chi ci ascolta potrebbe sospettare che in materia di efficienza energetica regni un clima di forti contrasti. Obiettivi vincolanti oppure no, l’efficienza energetica è un tema su cui dobbiamo prendere posizione, su cui dobbiamo agire. Vorrei rilevare che, nonostante l’ampio dibattito che abbiamo intrecciato su questo tema – gli obiettivi vincolanti –, i relatori hanno naturalmente anche discusso e concordato sull’importanza di rispettare la legislazione comunitaria vigente nel settore. Abbiamo varato provvedimenti legislativi su molteplici argomenti; è importante rispettare e attuare tale legislazione. Ed è importante, pure, da parte nostra, avviare iniziative riguardanti lo sviluppo urbano, l’edilizia, l’uso di nuove tecnologie energetiche e una migliore politica del prodotto. Anche i trasporti sono un settore che richiede una presa di posizione e infine – ultimo punto, ma non per importanza –in futuro sarà essenziale ottenere il finanziamento di molte di queste iniziative energetiche. Dal mio punto di vista, abbiamo a ancora a portata di mano una moltitudine di frutti maturi da cogliere – ossia opportunità per migliorare l’efficienza energetica in Europa.</p>
      <p sl="da">Perché è così importante agire ora? Non ripeterò le osservazioni già formulate a questo proposito dal collega lettone onorevole Kariņš, ossia che l’Europa riversa ingenti somme di denaro in Medio Oriente e in Russia; questo denaro non si potrebbe utilizzare in maniera più proficua in Europa? Non è tutto: senza dubbio, se l’Europa vuole porsi all’avanguardia in questo settore, è assolutamente necessario investire. Gli investimenti produrranno naturalmente dividendi sotto forma di maggiore occupazione, imprese più innovative e nuovi posti di lavoro – in particolare, posti di lavoro per le piccole e medie imprese europee.</p>
      <p sl="da">Dopo aver svolto tutte queste argomentazioni, ringrazio tutti coloro che hanno partecipato; ringrazio la Commissione e i servizi interessati. Sottolineo che siete stati tutti disponibilissimi a cooperare, e ringrazio il mio gruppo, che mi ha dimostrato grande fiducia sostenendomi senza riserve lungo tutto il lavoro dedicato alla relazione. Ringrazio infine i relatori ombra che mi hanno offerto una cooperazione assi costruttiva, nella quale hanno dato prova pure di resistenza. Giunti a questo punto, è importante aver inviato un chiaro segnale dal Parlamento alla Commissione, in merito alla strada da percorrere per ottenere in futuro una miglior efficienza energetica.</p>
    </intervention>
    <intervention id="2-669" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani (mercoledì, 15 dicembre 2010).</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-743" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Le misure relative all’efficienza energetica sono essenziali per consentire all’Unione europea di raggiungere gli obiettivi che si è prefissa nella lotta al cambiamento climatico; il nostro obiettivo è quello di ridurre il consumo energetico del 20 per cento. Mentre per gli altri due obiettivi disponiamo di direttive che indicano chiaramente le modalità per realizzare l’obiettivo stesso, per l’efficienza energetica uno strumento analogo ci manca. Per questo motivo insisto sulla necessità di varare una direttiva sull’efficienza energetica.</p>
      <p sl="ro">Inoltre, per riuscire a raggiungere i risultati desiderati occorre promuovere l’efficienza energetica a tutti i livelli, in ogni politica nazionale ed europea. L’innovazione è una delle chiavi per ottenere il successo in questo campo. Penso quindi che il futuro programma quadro per la ricerca debba fare dell’efficienza energetica una priorità.</p>
      <p sl="ro">Ultima ma non meno importante osservazione: ritengo che le autorità pubbliche debbano dare l’esempio in questo senso, rendendo efficienti dal punto di vista energetico gli edifici che possiedono.</p>
      <p sl="ro">Gli Stati membri, inoltre, possono promuovere l’efficienza energetica tramite i requisiti inseriti nelle procedure di appalto pubblico. Bisogna perciò assegnare la priorità alle imprese che utilizzano tecnologie più pulite.</p>
      <p sl="ro">Infine, gli Stati membri possono stimolare la domanda di prodotti verdi ricorrendo a misure fiscali oppure a sovvenzioni compatibili con il mercato interno.</p>
    </intervention>
    <intervention id="2-742" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Egregio Presidente, il piano d’azione per l’efficienza energetica non è una gara, dove si fissano asticelle e vincoli, ma l’inizio di un percorso culturale, un obiettivo chiave della politica europea destinato ad incidere nei comportamenti dei singoli e delle imprese. E’ un percorso che si agevola non con la rigidità di vincoli che generano costi difficilmente sostenibili sia per i cittadini che per le imprese, ma con incentivi concreti e che si concretizza con infrastrutture energetiche, modificando lo sviluppo urbanistico, i prodotti, gli imballaggi e i trasporti. Ricordo che l’efficienza energetica è ritenuta il metodo più efficace, per quanto riguarda il rapporto costi-benefici, nella gestione delle emissioni del gas serra e di altri tipi di emissioni inerenti la produzione energetica. Inoltre, secondo uno studio di Confindustria, solo in Italia l'efficienza energetica potrebbe avere un impatto socio-economico sul totale dell'economia nazionale pari a circa 238 miliardi di Euro ed un incremento del valore della produzione totale, con una relativa crescita occupazionale di circa 1,6 milioni di unità di lavoro standard, nel periodo tra il 2010 e il 2020. Ritengo quindi fondamentale non solo focalizzare gli investimenti in questo settore, ma anche assicurare un’efficace implementazione e rafforzamento degli strumenti europei a disposizione.</p>
    </intervention>
    <intervention id="2-670" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In termini molto generali, l’efficienza energetica è la limitazione del consumo individuale ottenuta tramite la razionalizzazione dell’uso delle apparecchiature. Le opportunità essenziali per l’incremento dell’efficienza energetica lorda sono però da individuare nei processi industriali di natura fisica e chimica, che si basano su: 1) un utilizzo migliore delle correnti di calore generate da combustibili fossili o nucleari ottenuto a) trasferendo l’inversione del ciclo di Carnot a temperatura e pressione più alte, b) ricorrendo a un adeguato recupero del valore residuo, per esempio nei processi di cogenerazione; 2) riducendo la resistenza in Ohm durante la trasmissione di corrente; 3) riducendo la resistenza al calore negli scambiatori di calore; 4) incrementando la resistenza al calore mediante l’impiego di materiali isolanti nell’edilizia; 5) riducendo la resistenza all’attrito; 6) riducendo le perdite di campo magnetico; 7) accorciando le catene di conversione energetica eccessivamente lunghe.</p>
      <p sl="pl">L’obiettivo politico del 3x20 entro il 2020 non comporta perciò una semplice limitazione dell’uso di energia nella misura del 20 per cento lordo, come risultato – per esempio – di un aumento dei prezzi, perché ciò comporterebbe unicamente un abbassamento del livello di vita; ma comporta invece una razionalizzazione che consentirebbe di ottenere un 20 per cento in più di lavoro utile dalla stessa quantità di energia primaria. Gli Stati membri dovranno perciò utilizzare metodi adeguati per valutare la realizzazione di quest’obiettivo politico.</p>
    </intervention>
    <intervention id="2-671" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">La revisione del Piano d’azione del 2006 per l’efficienza energetica è divenuta un compito sempre più urgente a mano a mano che – rispetto agli obiettivi 20-20-20 dell’Unione europea, l’assenza di progressi si è resa gradualmente più evidente per gli obiettivi di efficienza energetica. Parecchie iniziative puntano già nella direzione giusta, ma i risultati attuali scompaiono di fronte al vasto panorama delle possibilità non sfruttate. L’Europa ha appena iniziato a riconoscere la mancanza di progressi, e ha compreso di non potersi concedere il lusso di affrontare con leggerezza lo sviluppo dell’efficienza energetica. Tali investimenti possono ridurre le emissioni in maniera più economica di qualsiasi altra soluzione, rafforzando immediatamente l’economia. Il fatto che, in base a una decisione del Parlamento europeo, anche le risorse finora inutilizzate del Piano di ripresa economica si possano destinare allo sviluppo dell’efficienza energetica e agli investimenti verdi è il segnale di una svolta positiva.</p>
      <p sl="hu">La strategia Energia 2020 pubblicata dalla Commissione europea in novembre colloca anch’essa l’efficienza energetica al massimo grado di priorità. Ora la relazione Bendtsen formula raccomandazioni specifiche relative a più efficaci modalità di sfruttamento delle nostre possibilità. Sono lieto che nella relazione compaiano anche soluzioni innovative come le griglie intelligenti e le ESCO, che attuano investimenti tali da produrre un ritorno in termini di efficienza energetica. Il finanziamento rimane in ogni caso il problema più importante. Gli aiuti all’efficienza energetica devono essere inseriti nei futuri bilanci di lungo periodo dell’Unione europea, con particolare riguardo ai programmi di ristrutturazione degli edifici negli ex paesi socialisti. Si tratta di un’area in cui, con mezzi relativamente modesti, si possono ottenere risparmi notevolissimi.</p>
    </intervention>
    <intervention id="2-672" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">L’efficienza energetica è una delle principali priorità della strategia Europa 2020 nonché della strategia energetica europea 2011-2020; tale circostanza conferisce importanza e attualità particolari alla relazione in esame, anche alla luce del recente vertice di Cancún. La relazione, che si fonda sul Piano d’azione per l’efficienza energetica del 2006, invita la Commissione ad aggiornare il piano stesso, a rivedere la direttiva sui servizi energetici nonché a stabilire obiettivi vincolanti per un miglioramento del 20 per cento dell’efficienza energetica entro il 2020. La relazione analizza le argomentazioni concernenti i vantaggi di una maggior efficienza energetica: sociali (potenziale creazione di un milione di posti di lavoro o diminuzione della povertà energetica nell’Unione europea), economici (potenziali risparmi energetici che potrebbero toccare i 100 miliardi di euro), strategici (mantenimento della competitività delle imprese europee grazie ai risparmi energetici) e, ultimo ma non meno importante aspetto, di sicurezza energetica (maggiore indipendenza energetica per l’Unione europea). La relazione comprende raccomandazioni in tema di infrastrutture energetiche, sviluppo di edifici e aree urbane, prodotti dell’informazione e delle comunicazioni, appalti e finanziamenti. A mio parere, il ruolo delle fonti di finanziamento (i Fondi strutturali, lo strumento ELENA della Banca europea per gli investimenti, i fondi nazionali per l’efficienza energetica, eccetera) per finanziare i progetti per l’efficienza energetica è particolarmente importante. Nel complesso, ritengo che la relazione presentata dall’onorevole Bendtsen contenga una precisa analisi del problema e puntuali raccomandazioni in materia di efficienza energetica; invito perciò ad approvarla nella forma in cui è stata proposta.</p>
    </intervention>
    <intervention id="2-673" speaker_id="28155" name="Edit HERCZOG" is_mep="True" mode="written" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">E’ fondamentale interesse dell’Unione europea e di tutti i suoi Stati membri sfruttare al massimo la minima quantità di energia possibile. Ciò consentirà di ridurre la dipendenza dall’energia esterna e di incrementare la sicurezza energetica nonché la competitività dell’Unione europea. All’efficienza energetica spetta quindi una priorità particolare nell’attuazione della strategia Europa 2020, e nella misura del possibile l’erogazione dei fondi energetici dovrebbe essere condizionata al principio dell’efficienza. Conformemente agli obiettivi sottoscritti nel quadro della strategia Europa 2020 (dal 2005 in poi), il Piano d’azione nazionale dell’Ungheria prevede misure assai impegnative sia per la produzione di energia da fonti rinnovabili, sia per l’efficienza energetica. Il Fondo di credito per l’efficienza energetica (EHA) è operativo dal 1991 e sostiene gli investimenti effettuati dai cittadini nel settore dell’efficienza energetica.</p>
      <p sl="hu">Inoltre, il governo ungherese intende migliorare del 60 per cento l’efficienza energetica dei maggiori consumatori del settore pubblico, rinnovando gli edifici delle istituzioni pubbliche (compresa l’installazione di pannelli solari e l’ammodernamento dei sistemi di isolamento e riscaldamento), sulla base del progetto di programma energetico e di protezione climatica per complessi edilizi. Si tratta di piani di ampio respiro, la cui attuazione però è messa seriamente a repentaglio dalla crisi finanziaria ed economica di cui ancora non si vede la fine. Dobbiamo perciò chiedere alla Commissione di seguire con la massima attenzione i piani d’azione nazionali e la loro attuazione, oltre che di garantire il recepimento nella legislazione nazionale delle direttive finora adottate dall’Unione europea; proprio da questo, infatti, possono dipendere la realizzazione della strategia Energia 2020 e il raggiungimento degli obiettivi di riduzione delle emissioni di CO2 . Infine, si può sperare di progredire in questo settore solo introducendo strumenti finanziari adeguati e istituendo insieme un quadro legislativo adatto.</p>
    </intervention>
    <intervention id="2-674" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">L’incremento dell’efficienza energetica contribuisce direttamente a migliorare la sicurezza energetica per l’intera Unione europea. La sagace introduzione di cambiamenti porterà a ridurre le emissioni di sostanze inquinanti. Si tratta senza dubbio della strada giusta su cui indirizzare lo sviluppo, a sostegno dei nostri sforzi nella lotta contro il cambiamento climatico. L’impiego di tecnologie aggiornate nell’ammodernamento delle infrastrutture garantirà a sua volta risparmi finanziari e, di conseguenza, la crescita economica negli Stati membri dell’Unione europea. In tal modo, come il relatore stesso non manca di sottolineare, si creeranno nuovi posti di lavoro non solo nelle aree urbane ma anche nei mercati locali e nelle campagne. Naturalmente, all’inizio tutti questi obiettivi esigono risorse e investimenti adeguati. Sono però assolutamente convinto che valga la pena di assicurare all’Europa un’economia ecocompatibile, capace di risparmi e di efficienza energetici.</p>
    </intervention>
    <intervention id="2-675" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">L’Unione europea deve agire per garantire il futuro del proprio approvvigionamento energetico e tutelare i propri vitali interessi energetici. In tale contesto le misure di efficienza energetica svolgono un ruolo cruciale assicurando che gli obiettivi climatici ed energetici vengano raggiunti al minor costo possibile. Giudico necessario avviare ampie consultazioni con rappresentanti locali e regionali, per definire precise linee guida in materia di efficienza energetica; inoltre, occorre sostenere l’elaborazione di progetti e garantire l’accesso ai 9 miliardi di euro che la Commissione mette a disposizione tramite la politica di coesione. L’uso intelligente di questi fondi ci consentirà di raggiungere il traguardo del 20 per cento di efficienza energetica, e ciò contribuirà ampiamente a cogliere gli obiettivi dell’Unione europea in materia di sostenibilità e competitività. Inoltre, ridurre il consumo grazie all’efficienza energetica è il metodo più sostenibile per ridurre la dipendenza dai combustibili fossili e tagliare energicamente le importazioni (all’incirca del 25-26 per cento).</p>
    </intervention>
    <intervention id="2-676" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Per quanto riguarda la revisione del Piano d’azione per l’efficienza energetica, uno dei mezzi più efficaci per ridurre le emissioni di CO2 e di altri gas è appunto l’efficienza energetica, che reca pure vantaggi immensi dal punto di vista della creazione di occupazione e della crescita economica. Dall’epoca dell’adozione del Piano d’azione per l’efficienza energetica, nel 2006, l’ambiente economico ha subito notevoli trasformazioni. Di conseguenza, mi sembra indiscutibile che la revisione della politica dell’Unione europea in materia di efficienza energetica e il suo allineamento alle nostre attuali priorità rappresentino un passo necessario. A mio avviso, come base di tale valutazione dovremmo utilizzare il documento che analizza risultati e carenze del Piano d’azione del 2006. Dobbiamo fare ogni sforzo per riuscire a rispettare l’obiettivo del 20 per cento fissato nella strategia Europa 2020.</p>
      <p sl="hu">Mentre è facile misurare i valori concernenti le emissioni e le fonti di energia rinnovabile, i dati sull’efficienza energetica sono più ardui da calcolare. Su questo punto ci occorre l’assistenza della Commissione. Grazie ai dati statistici forniti dalla Commissione stessa, saremo in grado di ricostruire i mutamenti della nostra politica energetica. E’ generalmente noto che l’efficienza energetica degli edifici offre anch’essa considerevoli opportunità; dobbiamo perciò accelerare il rinnovamento degli edifici esistenti, dal momento che le costruzioni di nuovi edifici stanno proporzionalmente diminuendo. Numerosi edifici, soprattutto nei paesi dell’Europa centrale, dopo un adeguato rinnovamento avrebbero un notevole potenziale in termini di efficienza. Quanto alle misure legislative a sostegno delle soluzioni efficienti dal punto di vista energetico, gli Stati Uniti e la Cina sono assai più avanti di noi; dobbiamo fare ogni sforzo per ridurre al minimo tale svantaggio. L’Unione europea e gli Stati membri devono sostenere misure e strumenti per incrementare i finanziamenti in questo settore.</p>
    </intervention>
    <intervention id="2-677" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Benché l’Unione europea abbia fissato obiettivi per la riduzione del consumo energetico del 20 per cento entro il 2020, tali obiettivi non sono vincolanti, a differenza di quelli riguardanti la riduzione delle emissioni e le energie rinnovabili. Di conseguenza, gli Stati membri non sono sufficientemente motivati a raggiungere i migliori risultati possibili nel settore dell’efficienza energetica. La tecnologia e i procedimenti pratici per migliorare tale efficienza esistono già, ma in assenza di obiettivi vincolanti i progetti in materia non fruiranno di finanziamenti adeguati, e di conseguenza non verranno realizzati. Se l’Unione europea dovesse però raggiungere entro il 2020 l’obiettivo fissato, ciò comporterebbe risparmi finanziari che potrebbero giungere a 78 miliardi di euro all’anno. Ciò significherebbe non solo una riduzione della dipendenza dalle importazioni di petrolio e gas naturale, con i conseguenti effetti positivi per la sicurezza dell’approvvigionamento, ma anche considerevoli risparmi per le famiglie. Quest’ultimo fattore mi sembra assai importante, perché il numero delle persone colpite dalla cosiddetta povertà energetica – cioè la condizione in cui le bollette dell’elettricità e del gas assorbono la maggior parte del bilancio familiare – sta attualmente crescendo. Secondo i dati dell’Unione europea, la definizione di obiettivi vincolanti potrebbe consentire alle famiglie di risparmiare fino a 1 000 euro all’anno. A parte la maggiore competitività, il miglioramento dell’efficienza energetica stimolerebbe anche la creazione di posti di lavoro a tempo indeterminato e porterebbe a ridurre le emissioni di CO2 di 780 milioni di tonnellate, ossia più di quanto richieda il protocollo di Kyoto.</p>
    </intervention>
    <intervention id="2-678" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">I benefici della riduzione del consumo energetico e della dipendenza in Europa sarebbero insieme economici, ambientali e politici; il Piano d’azione per l’efficienza energetica ha quindi implicazioni di ampia portata. Sono stata relatrice per parere della commissione per l’ambiente sull’uso delle tecnologie dell’informazione e della comunicazione per agevolare la transizione verso un’economia efficiente sotto il profilo energetico, e so che uno dei compiti più importanti in questo campo è quello di agevolare l’integrazione delle fonti di energia rinnovabili nella fornitura energetica. Le griglie intelligenti possono servire a questo scopo, mentre i contatori intelligenti installati in casa ci possono segnalare quando stiamo risparmiando energia, aiutandoci quindi a ridurre il consumo. La Commissione deve mettere correttamente a fuoco questi due elementi nel Piano d’azione, e gli Stati membri devono sostenere senza riserve l’installazione delle infrastrutture necessarie, se del caso anche tramite contratti di appalto pubblico.</p>
    </intervention>
    <intervention id="2-741" speaker_id="38601" name="Vladimir URUTCHEV" is_mep="True" mode="written" nationality="Bulgaria" birth_date="01-10-1954" birth_place="Bukovo" p_group="Group of the European People's Party (Christian Democrats)" m_state="BG">
      <p sl="en">L’efficienza energetica è una delle misure più razionali, dal punto di vista dei costi, per ridurre le emissioni di gas a effetto serra. Un minor consumo di energia ci rende meno dipendenti dalle importazioni di petrolio e di gas e dal fluttuare dei prezzi di queste materie prime. E’ perciò essenziale dirigere gli investimenti verso l’efficienza energetica e limitare la quantità di denaro che spendiamo per importare petrolio e gas: questo denaro potrebbe creare posti di lavoro nelle nostre piccole e medie imprese, nell’agricoltura, nella silvicoltura, e nell’industria. Le stime della Commissione dimostrano che un aumento del 20 per cento dell’efficienza energetica sarebbe potenzialmente in grado di creare qualcosa come un milione di nuovi posti di lavoro in Europa, mentre una famiglia media potrebbe risparmiare almeno 1 000 euro all’anno. Dall’epoca dell’ultimo Piano d’azione per l’efficienza energetica abbiamo ottenuto molti risultati, ma nulla dimostra che entro il 2020 si riesca a raggiungere l’obiettivo. Occorre introdurre, a livello sia nazionale che di Unione europea, nuovi strumenti per la promozione del risparmio energetico, puntando su due settori principali: il rinnovamento degli edifici esistenti e le misure per stimolare i finanziamenti. I vecchi edifici hanno il potenziale più elevato dal punto di vista dell’efficienza, ma non vi sono strumenti finanziari adeguati per sfruttare tale potenziale. In sede di revisione del Piano d’azione per l’efficienza energetica si dovranno affrontare in maniera adeguata questi due punti, se vogliamo effettuare i progressi auspicati.</p>
    </intervention>
  </section>
  <section id="creitem41" title="19. Abrogazione delle direttive relative alla metrologia (discussione)">
    <intervention id="2-680" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A7-0050/2010), presentata dall’onorevole Anja Weisgerber, a nome della commissione per il mercato interno e la protezione dei consumatori, sulla proposta di direttiva del Parlamento europeo e del Consiglio che abroga le direttive 71/317/CEE, 71/347/CEE, 71/349/CEE, 74/148/CEE, 75/33/CEE, 76/765/CEE, 76/766/CEE e 86/217/CEE del Consiglio relative alla metrologia [COM(2008)0801 – C6-0467/2008 – 2008/0227(COD) ].</p>
    </intervention>
    <intervention id="2-681" speaker_id="28227" name="Anja WEISGERBER" is_mep="True" mode="spoken" role="relatore" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Signor Presidente, Commissario Tajani, onorevoli colleghi, per prima cosa desidero porgere un sincero ringraziamento ai relatori ombra della commissione per il mercato interno e la protezione dei consumatori, a coloro che hanno contribuito alla stesura della relazione e a tutti coloro che hanno contribuito a questo splendido risultato. Senza la costruttiva e piena collaborazione della Commissione e della Presidenza belga del Consiglio, non sarebbe stato possibile portare a termine domani questo pacchetto.</p>
      <p sl="de">Come certo potete immaginare, sono soddisfattissima del risultato. L’abrogazione di un totale di otto direttive antiquate e obsolete ci consentirà di muovere un altro passo verso la diminuzione della burocrazia in Europa. Il particolare interessante delle direttive in questione è che esse sono divenute obsolete in gran parte perché sono già state sostituite da standard internazionali che rappresentano lo stato dell’arte più aggiornato. In fondo, norme e regolamenti degli Stati membri vengono spesso resi obsoleti da norme e regolamenti europei armonizzati. In questo caso, norme e regolamenti europei sono diventati superflui grazie ad accordi internazionali.</p>
      <p sl="de">Se vogliamo procedere verso il traguardo di una diminuzione del 25 per cento della burocrazia in Europa entro il 2012, dobbiamo mettere le carte in tavola. Per usare le parole di Edmund Stoiber, presidente del gruppo ad alto livello di parti interessate indipendenti sugli oneri amministrativi, noi europei non dobbiamo limitarci a increspare le labbra, dobbiamo fischiare forte: alle parole, cioè, dobbiamo far seguire i fatti. Ma quando si tratta di agire, il diavolo spesso si nasconde nei dettagli; questa direttiva che abroga otto direttive relative alla metrologia, lo dimostra per l’ennesima volta in maniera eloquente. Strumenti di misura per contatori d’acqua fredda, alcolometri, alcuni tipi di pesi, manometri per pneumatici di autoveicoli e attrezzature per la misurazione del peso ettolitrico dei cereali o della stazzatura delle cisterne di natanti sono stati sostituiti, in pratica, da più moderne apparecchiature digitali. Le apparecchiature obsolete vengono usate sempre più raramente, ed è quindi possibile abrogare le norme che le riguardano. Non vi sono neppure conseguenze per il funzionamento del mercato interno o per l’alto livello di protezione dei consumatori, che per noi ha sempre grande importanza.</p>
      <p sl="de">Nonostante ciò, il Consiglio ha bloccato questo pacchetto per parecchio tempo. Siamo comunque riusciti a raggiungere un compromesso ragionevole tra Consiglio e Parlamento in sede di trialogo informale, e ci siamo addirittura riusciti in prima lettura – un’impresa che per noi costituisce sempre l’eccezione piuttosto che la regola. La sostanza dell’accordo è la seguente: una direttiva – quella sulla stazzatura delle cisterne di natanti – viene abrogata immediatamente, ossia con effetto dal 1° luglio 2011, mentre le altre sette verranno abrogate dopo l’adozione della versione rifusa della direttiva generale sugli strumenti di misura (MID), cui la Commissione sta attualmente lavorando. La Commissione presenterà una nuova proposta per la direttiva MID entro la fine di aprile del 2011. L’idea è che la Commissione, nel corso della revisione della MID, verifichi anche l’opportunità di conservare alcuni elementi delle vecchie direttive (ed eventualmente quali), inserendoli a tale scopo nella MID. Se gli Stati membri forniranno le prove che alcuni elementi delle sette direttive sono ancora necessari – per esempio per ragioni di protezione dei consumatori, come alcuni elementi della direttiva concernente i manometri per pneumatici di autoveicoli – tali sezioni verranno incluse nella direttiva generale sugli strumenti di misura. Dopo l’adozione della versione rifusa della MID, verranno abrogate le direttive rimanenti.</p>
      <p sl="de">Quest’iniziativa costituisce il segnale che l’Unione europea si accinge con decisione a sfrondare i vincoli burocratici, e che siamo ansiosi di creare le condizioni per una crescita economica sostenibile. Sono fiera che il Parlamento stia facendo in questo modo la sua parte per contribuire a ridurre la burocrazia e a legiferare meglio, in maniera più snella e semplice.</p>
      <p sl="de">Permettetemi di concludere con un cenno alle tavole di concordanza: si tratta di tabelle che gli Stati membri dovrebbero redigere per documentare le modalità con cui hanno applicato la direttiva. Alla fine su questo punto abbiamo concordato una formulazione meno rigida. Ci siamo però battuti per ottenere una formulazione più rigorosa in futuro, e qui abbiamo raggiunto il nostro scopo. La Conferenza dei presidenti propugnerà questa tesi con il Consiglio e la Commissione; si tratta di un successo per cui dobbiamo ringraziare i relatori e i relatori ombra.</p>
    </intervention>
    <intervention id="2-682" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli deputati, voglio innanzitutto congratularmi e ringraziare l'onorevole Weisgerber per il lavoro che ha svolto, approfondito, su una proposta articolata, complicata, che è stata protagonista di un lungo dibattito; quindi il suo lavoro non è stato semplice e il fatto di poter raggiungere un accordo in prima lettura significa che la relatrice è stata abile nel trovare un buon accordo.</p>
      <p sl="it">Questa decisione rappresenta certamente una tappa importante nell'ambito della semplificazione e della regolamentazione intelligente. La better regulation deve diventare sempre più un obiettivo delle istituzioni comunitarie e la Commissione è assolutamente concorde nel voler puntare su una sempre migliore regolamentazione comunitaria.</p>
      <p sl="it">Con questa proposta – come ha ricordato la relatrice – verranno infatti abrogate otto direttive obsolete, relative a sei categorie di strumenti per la metrologia legale, sulla base del fatto che gli strumenti contemplati dalla direttiva in questione sono ormai superati e che stanno diminuendo gli scambi commerciali corrispondenti. Inoltre non vi sono ostacoli agli scambi di prodotti sostitutivi, tecnicamente più avanzati che non rientrano nel campo di applicazione delle direttive.</p>
      <p sl="it">In futuro gli Stati membri potrebbero voler disporre di norme nazionali, tuttavia ciò non comporterà nuovi ostacoli agli scambi poiché esistono norme internazionali che già disciplinano interamente questi vecchi strumenti, nonché la maggioranza dei prodotti sostitutivi più avanzati.</p>
      <p sl="it">L'accordo dell'Organizzazione mondiale del commercio sugli ostacoli tecnici al commercio impone agli Stati membri di basare le loro legislazioni su queste norme internazionali. Il trattato sull'Unione impone agli Stati membri anche di riconoscere reciprocamente i prodotti equivalenti legalmente commercializzati in un altro Stato membro.</p>
      <p sl="it">La Commissione accoglie quindi con favore il compromesso in prima lettura tra il Parlamento e il Consiglio, che prevede l'abrogazione di una direttiva entro il mese di luglio 2011 e delle altre sette direttive entro il dicembre del 2015.</p>
      <p sl="it">Infine la Commissione ribadisce la dichiarazione congiunta delle tre istituzioni e si dichiara disposta a riesaminare gli argomenti a favore dell'armonizzazione presentati nel corso dell'iter legislativo. Come indicato, riferiremo su tali argomenti entro la fine di aprile del prossimo anno e , se del caso, sottoporremo la proposta legislativa conformemente ai principi della legislazione intelligente.</p>
    </intervention>
    <intervention id="2-683" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">a nome del gruppo PPE . – Signor Presidente, onorevoli colleghi, offro il mio pieno sostegno alla posizione espressa dalla relatrice in merito alla proposta della Commissione concernente l'abrogazione di otto direttive nel settore della metrologia.</p>
      <p sl="it">In particolare, accolgo con favore la proposta relativa all'opportunità di concedere agli Stati membri un tempo sufficiente per valutare le possibili conseguenze dell'abrogazione nel contesto della revisione della direttiva MID sugli strumenti di misura.</p>
      <p sl="it">Infatti, pur condividendo gli obiettivi generali di better regulation e di semplificazione, promossi anche dalla strategia di Lisbona, ritengo assolutamente importante accordare agli Stati membri il tempo necessario per verificare che dalla soppressione delle abrogande direttive non discenda una situazione di incertezza giuridica. Tale situazione consentirebbe infatti di attenuare le preoccupazioni espresse dai vari Stati membri in merito all'impossibilità di disporre di un tempo ragionevole per fronteggiare il vuoto normativo che verrebbe a crearsi in seguito all'abrogazione.</p>
      <p sl="it">Si rappresenta così un ottimo compromesso tra la posizione della Commissione, che è favorevole all'abrogazione tout court delle direttive e contraria a una nuova regolamentazione della materia nel quadro della direttiva MID, e le posizioni critiche inizialmente assunte dagli Stati membri nei confronti di tale proposta.</p>
    </intervention>
    <intervention id="2-684" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">a nome del gruppo S&amp;D. – Signor Presidente, signor Commissario, ringrazio l’onorevole Weisgerber per la collaborazione davvero collegiale di cui abbiamo potuto fruire. A nome del mio gruppo devo però aggiungere che l’abrogazione di queste otto direttive non mi entusiasma affatto. C’è, in effetti, una serie di strumenti di misura obsoleti, per i quali si abrogano norme e regolamenti, ma nel corso dei dibattiti abbiamo notato che il diavolo si nasconde nei dettagli, come lei stessa ha osservato. Non sempre è risultato chiaro che fosse veramente questa la via da scegliere. Il mio gruppo voterà a favore di questo compromesso in quanto la Commissione ci ha assicurato che intende esaminare l’idea di integrare adeguatamente, ove necessario, questi strumenti di misura nella direttiva generale sugli strumenti di misura (MID), che naturalmente in questo momento è in corso di elaborazione. L’impegno di effettuare questa valutazione – procedo nelle mie supposizioni – verrà rispettato con estrema serietà e considerato scrupolosamente; votiamo a favore del compromesso a questa condizione, ben consapevoli che alcuni punti richiedono un ulteriore esame.</p>
      <p sl="de">Quanto alle tavole di concordanza ricordo a questo punto ciò che abbiamo già affermato: siamo pronti ad accettare la debole formulazione reperibile nel testo, ma questo è uno degli ultimi documenti in cui abbiamo accettato di agire in questo modo; per noi, infatti, la questione reale è la concreta e adeguata attuazione del diritto europeo, che nasce allorché gli Stati membri danno il loro consenso. Ma possiamo controllare tale attuazione solo disponendo delle informazioni, e possiamo ricavare tali informazioni solo dalle tavole di concordanza; in ogni caso continueremo a lavorare a tal fine.</p>
    </intervention>
    <intervention id="2-685" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">a nome del gruppo ALDE. – Signor Presidente, vorrei congratularmi con la relatrice e gli altri colleghi che hanno contribuito a questo dossier. Anche se all’inizio sembrava trattarsi di una questione estremamente tecnica, è risultato chiarissimo che la soluzione per la relazione sarebbe scaturita da una decisione politica.</p>
      <p sl="en">Occorre semplificare l’acquis communautaire abrogando le direttive che contengono diposizioni relative a strumenti di misura non più utilizzati a causa del progresso tecnico e dell’introduzione di standard internazionali. L’approccio della Commissione è ragionevole; se il principio del reciproco riconoscimento garantisce la libertà di circolazione e non esistono barriere particolari, non occorrono ulteriori aggiunte e gli Stati membri devono adottare le specifiche tecniche.</p>
      <p sl="en">L’abrogazione della direttiva non deve però introdurre alcuna nuova barriera alla libertà di circolazione né cagionare nuovi oneri amministrativi. Dobbiamo inoltre verificare che non rimangano punti scoperti tra l’abrogazione delle vecchie direttive e la direttiva del 2004 sugli strumenti di misura.</p>
      <p sl="en">Inoltre, la relazione di prima lettura adottata in seno alla commissione per il mercato interno e la protezione dei consumatori consentiva di inserire, nella direttiva generale sugli strumenti di misura, alcune disposizioni riguardanti gli strumenti di misura compresi nelle direttive in corso di abrogazione. Agli Stati membri è stato accordato più tempo per valutare se l’abrogazione delle direttive determinerà una situazione di incertezza del diritto.</p>
      <p sl="en">La relazione comprende una disposizione in base alla quale la Commissione valuta se gli strumenti di misura disciplinati dalle direttive abrogate debbano essere inclusi nel campo d’azione della direttiva sugli strumenti di misura. Tenuto conto anche della decisione orizzontale presa per quanto riguarda le tavole di concordanza, insieme con altri relatori ombra, propongo di sostenere il testo concordato in prima lettura con il Consiglio.</p>
    </intervention>
    <intervention id="2-686" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, anch’io desidero ringraziare la relatrice e i relatori ombra per la loro impeccabile cooperazione. Penso di potermi limitare a poche osservazioni sintetiche, dal momento che, in realtà, i punti essenziali sono già stati affrontati.</p>
      <p sl="de">Il nostro gruppo sosterrà ovviamente il compromesso, ma ci basiamo anche sul presupposto che la Commissione compirà un nuovo esame critico della situazione, al momento della revisione della direttiva sugli strumenti di misura (MID). Chiaramente, sosteniamo il compromesso che è stato individuato in merito alle tavole di concordanza. Su tale compromesso incombe però un limite di tempo, e in futuro il Consiglio dovrà reagire in maniera ben più decisa. Non siamo più disposti a cedere. In definitiva dev’essere possibile monitorare gli Stati membri e a tale scopo le tavole di concordanza sono urgentemente necessarie.</p>
    </intervention>
    <intervention id="2-687" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signor Presidente, fin dall’inizio, personalmente ho sostenuto l’originaria proposta della Commissione tesa ad abrogare tutte le otto direttive tout court . A mio avviso la proposta della Commissione rappresentava un ottimo esempio del metodo migliore per semplificare la legislazione europea e promuovere l’approccio del miglioramento della regolamentazione. Non dobbiamo esigere l’armonizzazione in tutti i settori, a qualsiasi costo; dobbiamo pensare anche a strumenti normativi diversi dai regolamenti dell’Unione europea, come per esempio gli standard internazionali. Dobbiamo impiegare tali strumenti normativi alternativi nei casi in cui si dimostrerebbero più efficaci. Con l’introduzione di norme nel settore della metrologia, preferirei un sistema volontario di riconoscimento reciproco delle norme nazionali, sulla base di standard internazionali, a un’armonizzazione centralizzata e calata dall’alto. Mi duole che il Parlamento, insieme ad alcuni Stati membri, non sostenga l’approccio eccezionalmente liberale della Commissione, e preferisca invece un approccio conservatore all’eliminazione degli eccessi normativi.</p>
      <p sl="cs">Nonostante tutto ringrazio calorosamente la relatrice per l’impegno che ha dedicato all’individuazione di una soluzione comune di compromesso. Plaudo al suo personale entusiasmo, grazie al quale la proposta della Commissione non è svanita nel nulla e una parte almeno delle intenzioni originarie si è realizzata.</p>
    </intervention>
    <intervention id="2-688" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signor Presidente, onorevoli colleghi, siamo favorevoli alla relazione in materia di metrologia. Si tratta di un testo molto tecnico, che da mesi attende la votazione in sessione plenaria.</p>
      <p sl="it">La relazione, che non ha trovato ostacoli in seno alla commissione competente, è stata licenziata nel marzo scorso e si è trascinata così a lungo a causa della necessità di trovare, in sede di Consiglio, tra i 27 Stati membri, un accordo sulle tavole di correlazione in materia.</p>
      <p sl="it">Il vero problema è che la Commissione europea non ha ancora presentato la proposta di direttiva sugli strumenti di misura, che dovrebbe sostituire quelle obsolete che oggi cancelliamo, e regolare una volta per tutte la materia. Vorrei criticare la Commissione per essere giunta all'eliminazione delle direttive obsolete senza aver già presentato contestualmente la proposta di revisione della direttiva sugli strumenti di misura. Tale comportamento è ingiustificabile, lontano dalle esigenze delle imprese e dei cittadini.</p>
      <p sl="it">Allo stesso tempo, vorrei criticare gli eccessivi timori di coloro che ritengono che il diritto degli Stati membri non sia in grado di supplire durante la vacatio . Fortunatamente, le aziende europee hanno un sistema di regole internazionali del settore che prescinde dalle norme dell'Unione e va oltre. Quindi, sono infondati i timori di catastrofi nella vacatio delle direttive.</p>
      <p sl="it">Le aziende suppliscono alle carenze dei legislatori con le loro organizzazioni di categoria, con le loro capacità, con le regole che loro stesse si sono date per creare un mercato dinamico ed equilibrato. Ricordiamoci delle nostre imprese che con grande difficoltà continuano ad operare nel nostro territorio. Non dobbiamo continuare a spremerle con tasse, burocrazia e richieste assurde.</p>
      <p sl="it">Talvolta, al Parlamento i lavori procedono con celerità. Buonsenso e voglia di trovare accordi con le altre istituzioni europee vanno oltre le divisioni politiche.</p>
    </intervention>
    <intervention id="2-689" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, otto direttive obsolete riguardanti gli strumenti di misura non sembrano a prima vista un argomento di spasmodico interesse politico, ma in effetti la loro abrogazione rappresenta la realizzazione concreta del principio di sussidiarietà, oltre che un tentativo di miglioramento della regolamentazione. Nel settore della metrologia esistono già accordi internazionali che sono stati resi necessari dalla globalizzazione della scienza e degli scambi commerciali; di conseguenza, qualsiasi armonizzazione a livello europeo è veramente superflua. Plaudo all’approccio responsabile della relatrice, onorevole Weisgerber, che da un lato ha deciso di sostenere la proposta della Commissione per la completa abrogazione delle direttive, e dall’altro – nel caso di sette direttive – ha lasciato agli istituti metrologici degli Stati membri interessati il tempo di effettuare un’analisi delle implicazioni per la legislazione nazionale.</p>
      <p sl="cs">La soluzione, che domani sicuramente approveremo, costituirà quindi anche un interessante test per le altre direttive, permettendo di verificare se il riconoscimento reciproco delle normative a livello nazionale sarà sufficiente, non provocherà una situazione di incertezza del diritto e quindi si dimostrerà più vantaggioso di una modifica o della completa armonizzazione. Personalmente sarei sorpresa se gli Stati membri preferissero l’armonizzazione.</p>
      <p sl="cs">Mi congratulo con la relatrice che ha raccolto il pieno sostegno della commissione per il mercato interno e la protezione dei consumatori, e la ringrazio per aver negoziato con il Consiglio una posizione coerente.</p>
    </intervention>
    <intervention id="2-690" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, desidero in primo luogo unirmi ai ringraziamenti all’onorevole Weisgerber, che è una valorosa componente della commissione per il mercato interno e la protezione dei consumatori e ha elaborato con grande perizia numerose relazioni di carattere estremamente tecnico, tra le quali spicca quella odierna.</p>
      <p sl="en">Quando ella ha iniziato a lavorare a questa relazione – subito dopo le elezioni dell’anno scorso – tutti pensavamo, credo, che quella che a prima vista poteva sembrare una semplice proposta della Commissione per l’abrogazione di provvedimenti legislativi apparentemente obsoleti sarebbe stata trattata con relativa rapidità e senza eccessive discussioni.</p>
      <p sl="en">Il tempo che è stato necessario e la relativa complessità della soluzione adottata dimostrano che la deregolamentazione e la riduzione delle pastoie burocratiche non sono affatto operazioni semplici come si crede. Si fa presto a pronunciare frasi a effetto sulla deregolamentazione, ma nel mondo reale c’è sempre qualcuno che desidera mantenere in vigore le norme esistenti. Non appena questa proposta è arrivata al Consiglio, abbiamo iniziato a scorgere alcuni dei radicati problemi che si ponevano nei vari paesi. In alcuni paesi vi erano problemi relativi alla stazza delle navi, oppure agli alcolometri, oppure ancora ai manometri per pneumatici; ognuno aveva i suoi problemi particolari.</p>
      <p sl="en">La mia conclusione complessiva non riguarda il valore della proposta: tra pochi mesi avremo una proposta alternativa che renderà obsoleta quella attuale, e forse si poteva addirittura attendere quel momento. Faccio invece notare al Commissario che la Commissione deve esaminare in maniera assai più approfondita la propria valutazione d’impatto e il lavoro che ha svolto sulle proposte di deregolamentazione, coinvolgendo gli Stati membri prima della presentazione di queste proposte.</p>
      <p sl="en">Riflettendoci, penso che se ci fosse stato consentito avremmo potuto dedicare a questo tema un tempo più lungo. E’ un successo per la commissione parlamentare, ma un successo condizionato, e da questo dovremo trarre un insegnamento per il futuro.</p>
    </intervention>
    <intervention id="2-691" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, anch’io apprezzo le proposte della relatrice; certamente viviamo in un mondo assai più piccolo di quello di qualsiasi epoca passata. L’interazione fra le persone è assai più vasta e continuerà rapida nel futuro; è ovvio quindi che quanto maggiore sarà l’armonizzazione degli strumenti di misura, tanto migliore sarà la situazione. Sono certamente favorevole all’abrogazione delle direttive relative alla metrologia e a una riduzione del 25 per cento della burocrazia.</p>
      <p sl="en">Credo che talvolta sottovalutiamo la capacità di adattamento dei cittadini; ho potuto constatare che nel mio paese siamo passati senza difficoltà dal vecchio sistema di sterline, scellini e pence agli euro e ai centesimi, oltre che – anche questo è successo solo in anni recenti – dalle miglia ai chilometri per calcolare distanze di viaggio e limiti di velocità. Tutto questo ha reso più facile la vita di molti cittadini, ed è una tendenza che continuerà in futuro. Questo mi sembra un passo nella giusta direzione, e quindi mi congratulo di nuovo.</p>
    </intervention>
    <intervention id="2-692" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, ringrazio tutti gli intervenuti al dibattito, perché vuol dire che c'è interesse nei confronti di questa proposta di semplificazione; ecco perché vorrei ancora insistere sui vantaggi che comporta questa scelta e di conseguenza i benefici che ne derivano.</p>
      <p sl="it">Si tratta di vantaggi a favore dei consumatori, dei produttori di strumenti e delle amministrazioni nazionali. Voglio anche assicurarvi in particolare, risposta al tema sottoposta dall'onorevole Gebhard, che la Commissione è disposta a effettuare gli studi necessari per riesaminare le argomentazioni a favore dell'armonizzazione entro aprile 2011.</p>
      <p sl="it">In risposta all'onorevole Rossi – che ha lasciato la sala ma che ha criticato la Commissione, si farebbe bene, dopo aver criticato, anche ad ascoltare la risposta – c'è una dichiarazione comune, Parlamento, Consiglio, Commissione, su questo argomento che recita testualmente "conformemente all'articolo 25 della direttiva 2004/22/CE relativa agli strumenti di misura, la Commissione è invitata dal Parlamento europeo e dal Consiglio a riferire entro il 30 aprile 2011 in merito all'applicazione della direttiva e a presentare, se del caso, una proposta legislativa". Come ho detto nel corso del mio intervento all'inizio del dibattito, intendo rispettare questa dichiarazione.</p>
      <p sl="it">Grazie signor Presidente, grazie onorevoli deputati, per l'impegno e la cooperazione; infine, sulle tavole di concordanza, la Commissione sostiene la posizione del Parlamento.</p>
    </intervention>
    <intervention id="2-693" speaker_id="28227" name="Anja WEISGERBER" is_mep="True" mode="spoken" role="relatore" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Signor Presidente, ringrazio sinceramente tutti i colleghi, ed esprimo anche il mio apprezzamento per i preziosi contributi che hanno offerto al dibattito di stasera. Dopo il voto di domani, dovremo spostare la nostra attenzione al futuro. Naturalmente attendiamo di vedere come si presenteranno singoli regolamenti e norme – la Commissione ha annunciato ora che presenterà la proposta per la direttiva sugli strumenti di misura (MID) alla fine di aprile. In quell’occasione sarà possibile verificare quali dei singoli sistemi legislativi che stiamo eliminando sarà necessario includere nella nuova direttiva.</p>
      <p sl="de">E’ importante, come ha notato anche l’onorevole Comi, evitare che si produca un vuoto normativo. Onorevole Gebhardt, posso assicurarle che questa è stata una preoccupazione importante anche per il gruppo dell’Alleanza progressista di socialisti e democratici al Parlamento europeo, alla quale siamo riusciti a dare seguito. A mio avviso è anche importante rilevare che gli Stati membri devono documentare in maniera ancor più rigorosa i motivi per cui si dovrebbero mantenere taluni aspetti o elementi; solo in queste circostanze, infatti, sono veramente necessarie le normative europee, che non sono un fine in sé.</p>
      <p sl="de">Attendo poi con interesse la consultazione Internet annunciata dalla Commissione, che avrà luogo fra il 6 settembre e il 1° novembre 2011; vi parteciperanno le aziende interessate, le autorità e così via. Anche in questo caso, ascolterò con estrema attenzione la voce delle imprese. Anche per quanto riguarda la direttiva vigente, ho verificato se tali strumenti di misura siano ancora in uso e, in effetti, senza eccezioni – cito l’esempio della mia associazione di viticoltori, cui ho chiesto ragguagli in merito agli alcolometri – la risposta è stata che tali apparecchiature non erano assolutamente più utilizzate. Si tratta quindi di un aspetto da esaminare con estrema attenzione. Se intendiamo progredire verso l’obiettivo di una riduzione del 25 per cento della burocrazia in Europa entro il 2012 – data ormai non troppo lontana – dobbiamo compiere un vero e proprio balzo in avanti in questo settore. Il nostro Parlamento è pronto a fare la sua parte.</p>
      <p sl="de">Aggiungo infine un solo cenno alle tavole di concordanza. A questo punto desidero affermare – ancora una volta – che quello che abbiamo raggiunto è un compromesso. Per il futuro, tuttavia, invito gli Stati membri a impegnarsi a elaborare effettivamente queste tavole: si tratta infatti di attuare in maniera uniforme, in tutta Europa, norme e regolamenti.</p>
    </intervention>
    <intervention id="2-694" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani (mercoledì, 15 dicembre 2010).</p>
    </intervention>
  </section>
  <section id="creitem42" title="20. Sicurezza dei giocattoli (discussione)">
    <intervention id="2-696" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la discussione sull’interrogazione orale (O-0195/2010 - B7-0658/2010) alla Commissione degli onorevoli Andreas Schwab, Anja Weisgerber, Marianne Thyssen, Anna Maria Corazza Bildt, a nome del gruppo del Partito popolare europeo (Democratico cristiano), degli onorevoli Evelyne Gebhardt, Christel Schaldemose, Anna Hedh, Barbara Weiler, a nome del gruppo dell’Alleanza progressista di Socialisti e Democratici al Parlamento europeo, degli onorevoli Cristian Silviu Buşoi, Jürgen Creutzmann, Antonyia Parvanova, Nadja Hirsch, a nome del gruppo dell’Alleanza dei Liberali e dei Democratici per l’Europa, dell’onorevole Heide Rühle, a nome del gruppo Verde/Alleanza libera europea, dell’onorevole Malcolm Harbour, a nome dei Conservatori e Riformisti europei, sulla sicurezza dei giocattoli.</p>
    </intervention>
    <intervention id="2-697" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">autore. – Signor Presidente, per quanto riguarda l’adozione della direttiva sui giocattoli, vorrei ricordare che, quando abbiamo approvato la direttiva, avevamo in mente un obiettivo preciso: rendere più sicuri i giocattoli destinati ai bambini, dal momento che proprio i bambini, che sono in una fase di crescita e di sviluppo, hanno una reazione particolarmente sensibile alle sostanze pericolose e agli agenti chimici. Sulla base delle conoscenze scientifiche più aggiornate, a quell’epoca, abbiamo fissato per i giocattoli i requisiti più rigorosi al mondo mediante la legislazione europea.</p>
      <p sl="de">Come ogni anno, la questione sale alla ribalta nel periodo che precede il Natale, e a me, futura madre, sta particolarmente a cuore; mi sembra importante infatti disporre di standard estremamente rigorosi. Per questo motivo ho contribuito ad avviare la discussione sul tema.</p>
      <p sl="de">L’ho fatto alla luce dei nuovi pareri pronunciati da esperti, secondo i quali, sulla base delle conoscenze scientifiche più recenti, i valori limite per i metalli pesanti non sarebbero sufficientemente rigorosi. Nella direttiva abbiamo incluso una clausola proprio per casi come questo, per modificare e inasprire successivamente i valori limite, e adesso dobbiamo sfruttare tale clausola. Commissario Tajani, è quello che abbiamo chiesto al suo predecessore un anno fa.</p>
      <p sl="de">A quanto pare, la Commissione oggi annuncerà la necessità di inasprire i valori limite per alcuni metalli pesanti, e me ne compiaccio, benché questo annuncio, certamente incoraggiato dalla discussione odierna, giunga con un certo ritardo rispetto alla nostra richiesta. In generale tuttavia è necessario rivedere tutte le sostanze pericolose, senza limitarsi ai metalli pesanti. Dobbiamo esaminare con attenzione tutte le informazioni più recenti sulle sostanze pericolose, note come idrocarburi policiclici aromatici (IPA). Qualora emergesse la necessità di modificare i valori limite per proteggere i nostri figli, modificheremo la legislazione anche sotto questo aspetto. Dopo tutto, si tratta della sicurezza dei nostri figli.</p>
    </intervention>
    <intervention id="2-698" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">autore. – Signor Presidente, ogni anno teniamo una discussione sulla sicurezza dei giocattoli. Ogni anno, constatiamo che c’è ancora molto da fare per migliorare la situazione in questo settore. Stiamo parlando tra l’altro di sostanze cancerogene, mutagene e reprotossiche (CMR), sostanze che provocano il cancro e che possono essere molto pericolose per la salute, e in certi casi, anche per la vita dei bambini.</p>
      <p sl="de">Le nuove informazioni di cui disponiamo mostrano in effetti la necessità di adeguare i valori limite, e chiediamo quindi alla Commissione di agire una buona volta a riguardo. Signor Commissario, mi auguro che avvenga davvero.</p>
      <p sl="de">Ma non è questo l’unico problema. C’è infatti la questione della supervisione dei mercati, e anche gli Stati membri hanno una responsabilità in materia. Hanno la responsabilità di garantire che soltanto i giocattoli che rispettano veramente gli standard di sicurezza da noi adottati possano accedere al mercato. Purtroppo non sempre è così; dobbiamo perciò garantire il rafforzamento degli standard di sicurezza.</p>
      <p sl="de">La mia terza e ultima osservazione riguarda la marcatura dei giocattoli. Molti ritengono erroneamente che il marchio CE sia un indicatore di sicurezza. Ma come è stato dichiarato perfino dalla Commissione, non è così. E’ quindi giunto il momento, signor Commissario, che la Commissione consideri l’opportunità di elaborare un marchio di sicurezza europeo veramente affidabile e monitorato da terzi, autorità od organismi indipendenti, per impedire l’accesso di un giocattolo pericoloso al mercato o nei negozi dove può mettere in pericolo la salute dei nostri bambini. In questo settore abbiamo ancora un grave debito da scontare, e un grande e urgente lavoro da fare.</p>
    </intervention>
    <intervention id="2-699" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">autore. – Signor Presidente, la sicurezza dei giocattoli è un tema di grande importanza, e non soltanto perché in questo periodo dell’anno si registra un vertiginoso aumento delle vendite di giocattoli. E’ nostro dovere, quali rappresentanti dei cittadini dell’Unione europea, assicurare la tutela dei consumatori e dei bambini.</p>
      <p sl="en">La direttiva modificata 2009/48/CE intende garantire che i giocattoli venduti nell’Unione europea soddisfino i più rigorosi requisiti di sicurezza a livello mondiale, soprattutto quelli relativi all’impiego delle sostanze chimiche. Sono state rafforzate le misure di sorveglianza del mercato. La documentazione che i fabbricanti e gli importatori di giocattoli devono tenere a disposizione degli ispettori adesso comprende una descrizione dettagliata della progettazione e della fabbricazione, compreso un elenco dei componenti e dei materiali utilizzati nei giocattoli, nonché un’analisi dei pericoli che il giocattolo può eventualmente comportare.</p>
      <p sl="en">Tuttavia, il parere del comitato scientifico dei rischi sanitari ed ambientali solleva preoccupazioni sulla valutazione dei limiti di migrazione per gli elementi chimici contenuti nei giocattoli; si afferma infatti che il metodo usato per misurare la migrazione degli elementi chimici non è del tutto affidabile. Chiediamo perciò chiarimenti sul metodo di calcolo scelto per regolamentare le CMR – le sostanze chimiche contenute nei giocattoli. C’è anche motivo di preoccupazione per quanto riguarda i giocattoli destinati a bambini di età inferiore a tre anni. Poiché questo è il gruppo di età più vulnerabile, i giocattoli progettati per questi bambini devono essere testati autonomamente.</p>
      <p sl="en">Anche gli ultimi rapporti RAPEX mettono in evidenza alcuni problemi concernenti la sorveglianza del mercato per i giocattoli. Infatti un gran numero di giocattoli entra ancora nel mercato dell’Unione europea, e rappresenta un grave pericolo per i consumatori più vulnerabili.</p>
      <p sl="en">E’ ormai evidente che la direttiva modificata sulla sicurezza dei giocattoli dev’essere rafforzata per garantire il più alto livello di protezione ai nostri bambini. Riteniamo urgente affrontare quanto prima tali questioni, e garantire che non vi siano scappatoie sull’attuazione della direttiva modificata. Dobbiamo restare estremamente vigili in materia di sicurezza dei giocattoli, sorveglianza del mercato e prevenzione per ciò che riguarda l’uso di sostanze pericolose in prodotti specificamente progettati per bambini.</p>
    </intervention>
    <intervention id="2-700" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">autore – Signor Presidente, a mio avviso l’importanza della questione che discutiamo questa sera sta nel fatto che questo comitato è ancora molto vigile sui temi correlati alla sicurezza dei giocattoli, come del resto su ciò che riguarda l’intera gamma dei beni di consumo. Nel 2009 ci siamo impegnati a fondo per approvare la direttiva modificata sui giocattoli.</p>
      <p sl="en">Ma la situazione si evolve continuamente, e mi sembra quindi positivo che la Commissione possa assicurarci che sta continuando a vigilare sugli sviluppi e sui risultati dei test, e sul costante aggiornamento delle disposizioni legislative attuali e future, per riflettere il crescente numero di prove scientifiche in materia di sostanze chimiche potenzialmente pericolose. E questo naturalmente comprende la necessità di metodi di prova coerenti. Parte del problema sta nel fatto che, in molti casi, i fabbricanti di giocattoli hanno difficoltà a ottenere standard coerenti sulla base dei quali effettuare le prove; so che la Commissione intende affrontare questo problema.</p>
      <p sl="en">Vorrei anche richiamarmi alla questione più ampia poiché ritengo che, come è stato affermato da vari colleghi, non si tratta soltanto di regolamentare il settore; è coinvolta l’intera catena di approvvigionamento, dal momento che molti giocattoli giungono dall’esterno dell’Unione europea.</p>
      <p sl="en">Recentemente il suo collega, il Commissario Dalli, mi ha invitato a rappresentare la commissione per il mercato interno e la protezione dei consumatori a un importante vertice trilaterale in Cina, cui hanno partecipato americani ed europei, per parlare della sicurezza dei giocattoli. Una delle cose importanti che abbiamo fatto in quell’occasione – e che la Commissione europea ha fatto, bisogna riconoscerlo – è stato di discutere con i fabbricanti cinesi della necessità di progettare un prodotto sicuro fin dall’inizio: si tratta di conoscere queste direttive. Tutto ciò non ha niente a che fare con la marcatura, né con le prove effettuate da terzi; riguarda in realtà il trasferimento di informazioni e conoscenze – principi fondamentali – che ci consentano di progettare prodotti sicuri fin dall’inizio. Così che quei prodotti sicuri vengano sostenuti, nel processo produttivo, da adeguati sistemi di qualità, non solo per il giocattolo, ma per tutti i suoi fornitori.</p>
      <p sl="en">In questo modo possiamo garantire la sicurezza. Non si tratta di marcatura, ma di istituire un adeguato quadro normativo, affinché tutti i partecipanti alla catena di approvvigionamento comprendano le proprie responsabilità.</p>
    </intervention>
    <intervention id="2-701" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">autore. – Signor Presidente, mi rivolgo direttamente all’onorevole Harbour. Quello che ha detto è perfetto, onorevole Harbour, ma credo comunque che anche noi abbiamo qualcosa da fare. Non è certo una coincidenza il fatto che ci troviamo a discutere di sicurezza dei giocattoli, in quest’Emiciclo, anche quest’anno, come ogni volta che si avvicina il Natale. Soltanto l’anno scorso, discutevamo di sostanze cancerogene nei giocattoli note come agenti ammorbidenti. Il Commissario Verheugen, proprio l’anno scorso, ci aveva promesso che sarebbero stati condotti nuovi studi e che avrebbe intrapreso le iniziative necessarie. Di tali studi si discute dalla metà di quest’anno. Secondo lo studio realizzato dal CSRSA, il comitato scientifico dei rischi sanitari ed ambientali, i valori limite per gli IPA – le sostanze cancerogene – sono troppo alti. Neppure i metodi di prova sono sufficientemente affidabili. Dobbiamo considerare la questione. Chiedo quindi al Commissario: cosa intende fare in merito alla situazione che ha ereditato in questo settore, e quali azioni si propone di adottare sulla base delle critiche che sono state mosse in questo campo?</p>
      <p sl="de">Anche i valori limite per i metalli pesanti, soprattutto quelli relativi al piombo, “non sono più adeguati” per citare un altro studio svolto dal CSRSA. Che cosa comporta questo per noi? Se apportiamo modifiche per i metalli pesanti, forniremo valori limite diversi nell’ambito della procedura di comitatologia? Chiedo alla Commissione di agire anche in questo settore.</p>
      <p sl="de">Inoltre siamo ancora in attesa dei valori limite promessi in relazione al rumore prodotto da giocattoli dannosi per la salute. Questi valori ci sono stati promessi quando abbiamo approvato la prima lettura: dovremmo riceverli presto. Così almeno mi auguro.</p>
      <p sl="de">Ultima questione, ma non meno importante; ancora una volta vorrei tornare sul tema della supervisione del mercato, giacché il valore delle migliori direttive è direttamente proporzionale al grado di supervisione del mercato che riescono ad assicurare, dal momento che tale supervisione, in ultima analisi, consente di monitorare il rispetto delle direttive; e naturalmente vorrei anche rammentare la questione tariffaria. Il Commissario Tajani sa certo che saremmo ben lieti di collaborare con lui in questo settore. L’onorevole Schaldemose, nella sua veste di relatrice, sta cercando di favorire nuove iniziative in questo settore, e collaboreremo intensamente su questo punto. Questa sarà la prossima fase importante, insieme alla questione del valore limite per i metalli pesanti e per le sostanze cancerogene.</p>
    </intervention>
    <intervention id="2-702" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, mai come quest'anno la discussione in sessione plenaria sulla sicurezza dei giocattoli nell'Unione europea si svolge nel momento più opportuno, soprattutto alla luce dei recenti eventi che hanno visto paesi come il Belgio ritirare dal mercato diversi modelli di tapis puzzle a causa di una concentrazione di formamide, una sostanza chimica classificata come cancerogena, mutagena e tossica per la riproduzione, in dosi tali da essere considerata pericolosa per la salute dei bambini; o ancora di altri paesi – come la Francia, ad esempio – che hanno aumentato di conseguenza il livello di guardia per quel che riguarda la sorveglianza del mercato su questi stessi prodotti.</p>
      <p sl="it">Per il momento noi attendiamo la notifica delle misure adottate da parte delle autorità nazionali e in seguito provvederemo immediatamente a valutare i dati forniti attraverso i nostri comitati scientifici. Se in base a questi controlli sarà confermato, sulla base di dati scientifici, che effettivamente una tale concentrazione di formamide rappresenta un rischio per la salute dei bambini, ebbene prenderemo tutte le misure necessarie per modificare, attraverso misure di comitatologia, i provvedimenti della direttiva in tal senso. La direttiva infatti – e con questo intendo rassicurare l'onorevole Harbour – prevede questo meccanismo che le permette di poter essere costantemente aggiornata alla luce dei nuovi dati scientifici disponibili.</p>
      <p sl="it">La Commissione, ad esempio, ha già predisposto tali modifiche per alcune sostanze chimiche – come ha ricordato l'onorevole Weisgerber – come il piombo e il cadmio, affinché i loro valori siano conformi alle più recenti informazioni scientifiche. Queste modifiche saranno esaminate secondo la procedura di regolamentazione con controllo i l Parlamento sarà quindi pienamente associato a questo lavoro. Ma, al di là dei meccanismi previsti dalla comitatologia – e mi rivolgo all'onorevole Rühle – mi impegno personalmente a mantenervi costantemente aggiornati sull'evoluzione dei lavori a proposito di queste due sostanze.</p>
      <p sl="it">Per quel che riguarda le altre questioni specifiche al centro dell'interrogazione presentata, vorrei partire dal comitato scientifico dei rischi sanitari e ambientali, che fa riferimento a uno studio condotto dal Centro comune di ricerca inteso a valutare il metodo usato nei laboratori per individuare le tracce di metalli pesanti come il piombo nei giocattoli. Queste analisi sono effettuate in base alla norma EN71-3.</p>
      <p sl="it">Secondo lo studio, 40 laboratori hanno partecipato alla valutazione, 15 dei quali sono organismi notificati dagli Stati membri come atti a valutare la conformità dei giocattoli ai sensi della direttiva. Soltanto 3 laboratori su 40 hanno interpretato in modo errato i risultati delle analisi. I risultati di questi studi sono stati comunicati dalla Commissione agli Stati membri che avevano notificato i nominativi dei laboratori nonché ai laboratori stessi, invitandoli ad adottare le misure opportune.</p>
      <p sl="it">Lo studio in questione è stato anche comunicato al Comitato europeo di normalizzazione affinché sia preso in considerazione nell'ambito della revisione della norma EN71-3 attualmente in corso, che ha l'obiettivo di stabilire una nuova norma entro il termine previsto per l'applicazione delle nuove disposizioni relative alle sostanze chimiche, ovvero il 2013.</p>
      <p sl="it">Per quanto riguarda la nuova direttiva sui giocattoli; adottata nel maggio 2009, essa si fonda su un nuovo quadro legislativo per la commercializzazione dei prodotti e prevede una maggiore vigilanza del mercato. Gli Stati membri sono tenuti a predisporre gli strumenti necessari per garantire che soltanto i prodotti sicuri siano accessibili al consumatore europeo. Questo obbligo riguarda tanto il rafforzamento del controllo alle frontiere quanto l'efficienza degli ispettorati nel sorvegliare i prodotti già presenti sul mercato europeo. Infine, nel caso in cui gli Stati membri riscontrino irregolarità nei giocattoli, è importante che notifichino immediatamente tale informazione agli altri paesi tramite RAPEX, il sistema comunitario di azione e scambio di informazioni rapido.</p>
      <p sl="it">Onorevole Harbour, la Commissione coopera intensamente con le autorità cinesi, in particolare per quanto riguarda la sicurezza dei giocattoli. Gli esperti europei e cinesi in materia si riuniscono regolarmente per scambiarsi informazioni relative alla legislazione e alle norme applicabili, nonché alle prassi amministrative. Il personale delle autorità cinesi adibite ai controlli riceve una formazione allo scopo di migliorare i controlli di qualità dei prodotti.</p>
      <p sl="it">Per quanto riguarda i limiti delle sostanze chimiche, onorevole Buşoi, è vero che è scientificamente preferibile un metodo basato sulla migrazione poiché si fonda sul rischio reale al quale è esposto il bambino. Ma determinare i limiti di migrazione implica valutare il rischio e l'esposizione al rischio e anche ammettere l'esistenza di dosi giornaliere ammissibili per calcolare tali limiti. Visto che le sostanze chimiche sono in numero ragguardevole – oltre mille – e che non si dispone di informazioni sufficienti su tutte, questo metodo allo stato attuale delle conoscenze scientifiche risulta impossibile da attuare.</p>
      <p sl="it">Ciò detto, la direttiva prevede già dei limiti basati sulla migrazione per alcune sostanze chimiche per le quali sono disponibili dati scientifici e permette, sempre grazie alla comitatologia, di poter introdurre in futuro limiti basati sulla migrazione nel caso in cui fossero disponibili ulteriori dati scientifici per altre nuove sostanze.</p>
      <p sl="it">Onorevole Rühle, per quanto attiene ai composti, idrocarburi policicli aromatici, queste sostanze possono trovarsi in vari articoli di consumo e non soltanto nei giocattoli. Di conseguenza, la possibilità di adottare misure specifiche è attualmente verificata nell'ambito del regolamento REACH che ha un campo di applicazione più vasto, e questo metodo sembra essere il più coerente ed efficace.</p>
      <p sl="it">I giocattoli destinati ai bambini di età inferiore ai tre anni sono sottoposti a norme più severe. I bambini di età inferiore a quest'età sono più vulnerabili e hanno bisogno di una maggiore protezione. In caso di dubbio relativo all'età alla quale è destinato un giocattolo, il fabbricante deve applicare le norme più rigorose. Tuttavia, non pare giustificato sottoporre tutti i giocattoli alle stesse restrizioni di quelli destinati ai bambini più piccoli. L'esposizione al rischio e l'uso che se ne fa non sono infatti gli stessi. Inoltre, si giungerebbe al divieto puro e semplice di talune categorie di giocattoli destinati ai bambini più grandi e per le quali non si sono registrati rischi né incidenti. Questo metodo sarebbe sproporzionato e sarebbe in contraddizione con l'obiettivo di meglio legiferare.</p>
      <p sl="it">La nuova direttiva vieta anche l'uso delle sostanze classificate come CMR, ma in questa stessa sede parlamentare si è deciso che un divieto totale senza alcuna possibilità di deroga non sarebbe stato né giustificabile né realistico. Ma se la sostanza non presenta rischi per la salute, ad esempio perché inaccessibile, non può essere vietata.</p>
      <p sl="it">La valutazione va effettuata caso per caso in base all'informazione scientifica disponibile per ogni sostanza. Si possono adottare limiti più severi tramite la comitatologia per garantire un livello di sicurezza adeguato. La Commissione non mancherà di proporlo ogni volta che un rischio reale e dati precisi lo rendano opportuno.</p>
      <p sl="it">Come sapete, la nuova direttiva sarà applicabile per gli operatori economici a partire dal luglio del prossimo anno. Gli obblighi inerenti alle sostanze chimiche saranno applicati dal luglio 2013. Per la Commissione l'applicazione delle nuove norme da parte di tutti gli interessati – Stati membri e operatori economici – così come l'integrazione dei necessari adeguamenti all'evoluzione scientifica costituiscono una priorità.</p>
      <p sl="it">In particolare, gli Stati membri si sono già riuniti due volte per discutere le modifiche di alcuni obblighi in materia di sostanze chimiche, nell'ottobre 2009 e nel settembre di quest'anno. È prevista una nuova riunione nell'aprile del prossimo anno per concludere i lavori.</p>
      <p sl="it">Per orientare la Commissione è stato anche istituito un gruppo composto da esperti chimici che si è già riunito lo scorso novembre con buoni risultati per quanto riguarda la definizione delle questioni da affrontare e delle opzioni da suggerire. Un'altra riunione è prevista nel gennaio 2011.</p>
      <p sl="it">Onorevole Harbour, per quanto riguarda la sorveglianza del mercato, mi soffermerò in sede di replica per fornirle le risposte richieste.</p>
    </intervention>
    <intervention id="2-703" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">a nome del gruppo PPE . – Signor Presidente, onorevoli colleghi, la direttiva sulla sicurezza dei giocattoli ha rappresentato un importante passo in avanti per la protezione dei bambini fino all'età di 14 anni. Essa determina le esigenze essenziali ai quali i giocattoli devono rispondere al momento della loro fabbricazione e prima dell'immissione sul mercato.</p>
      <p sl="it">Gli organismi europei della normalizzazione hanno elaborato delle regole europee armonizzate sulla base di esigenze essenziali: la valutazione della conformità dei giocattoli è garantita dal marchio CE, che rappresenta un elevata garanzia di sicurezza rispetto agli standard internazionali. Naturalmente confido che nel tempo si possa raggiungere l'utilizzo del microchip in sostituzione del marchio CE. Ritengo anche personalmente che l'Unione europea sia costantemente impegnata ad aggiornare i test di sicurezza, rendendoli sempre più conformi alle nuove tecnologie.</p>
      <p sl="it">Permettetemi di manifestare la mia perplessità nel dover discutere, proprio nel periodo natalizio, su uno studio nel quale si parla di una non conformità del test sui limiti della migrazione per le sostanze chimiche dei giocattoli. Non creiamo falsi allarmismi mascherandoli con la giusta necessità di un continuo aggiornamento dei sistemi di controllo, perché potrebbero anche danneggiare le molte aziende europee che operano nel settore dei giocattoli rispettando tutte le normative in essere e proprio in un periodo cruciale per la loro produzione.</p>
      <p sl="it">Inoltre, vale la pena ricordare che il miglioramento della legislazione va sempre di pari passo con il miglioramento della sua applicazione. Mentre il nostro lavoro qui al Parlamento europeo continuerà sempre nella direzione dell'innalzamento della qualità dei giocattoli, il mio auspicio per il nuovo anno è che invece i paesi extraeuropei prendano ad esempio i nostri standard per migliorare a livello internazionale la qualità dei loro prodotti.</p>
    </intervention>
    <intervention id="2-704" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D – Signor Presidente, signor Commissario, la direttiva adottata nel 2009 ha avuto successo poiché aggiorna il quadro legislativo che regola la sicurezza dei giocattoli. Rappresenta quindi un passo importante nella giusta direzione, in quanto ci indica la strada da seguire; ma non basta.</p>
      <p sl="es">Dobbiamo restare vigili e cauti, per garantire che i giocattoli in vendita non mettano a rischio la salute e la sicurezza dei bambini. Tutti i giocattoli presenti sul mercato devono rispettare l’attuale legislazione.</p>
      <p sl="es">Dobbiamo rivedere e migliorare i meccanismi di monitoraggio per individuare i giocattoli pericolosi, a causa di sostanze considerate cancerogene, mutagene e reprotossiche (sostanze CMR), profumi o altre sostanze pericolose, come i composti di eteropolianioni (HPA).</p>
      <p sl="es">La futura legislazione dovrà recare avvertenze più chiare sull’età minima e sui pericoli derivanti dall’uso improprio. Dobbiamo garantire che il limite di età raccomandato per i giocattoli si basi su studi del comportamento infantile.</p>
      <p sl="es">Dobbiamo riuscire ad adeguare la nostra legislazione ai progressi scientifici, basati su studi affidabili, e monitorare il mercato e le importazioni di giocattoli con maggior rigore.</p>
      <p sl="es">Dobbiamo lavorare insieme, rafforzando la cooperazione tra gli Stati membri e favorendo l’azione congiunta dei servizi doganali per monitorare il percorso seguito dai giocattoli importati.</p>
      <p sl="es">Gli europei sono pronti per gli acquisti natalizi: dobbiamo garantire che i prodotti in vendita rispettino tutti i requisiti di sicurezza.</p>
    </intervention>
    <intervention id="2-705" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, la raccomandazione del comitato scientifico della Commissione europea sui limiti di emissione di sei sostanze chimiche non è chiarissima, e questo ci ha spinto a presentare questa interrogazione. Sono d’accordo con i sei esperti che hanno effettuato la valutazione: essi non erano in grado di dimostrare i danni derivanti ai bambini a causa di queste sostanze, perché nel simulare l’esposizione essi utilizzano acqua e non la saliva dei bambini che contiene lattosio. Non possiamo lasciare i genitori di bambini in tenera età in dubbio sui potenziali rischi sanitari derivanti da giocattoli prodotti con materiali sintetici, e chiedo quindi alla Commissione se intenda continuare le proprie indagini avviando esperimenti sui topi, per esempio, come è stato fatto quando si studiavano gli effetti del bisfenolo, che è rilasciato dai biberon prodotti con materiali sintetici e sarà proibito in tutta l’Unione europea a partire da marzo.</p>
      <p sl="cs">Adesso vorrei porre due domande più specifiche. La Commissione è d’accordo con la proposta del comitato scientifico, che raccomanda di ipotizzare per il bambino un’esposizione equivalente al 50 per cento di quella di un adulto? Inoltre, dal momento che il comitato scientifico raccomanda di ridurre il limite del cadmio da 0,5 microgrammi per chilo di peso del bambino al giorno a 0,36 microgrammi, in che modo la Commissione intende tradurre questa e altre conclusioni del comitato in misure specifiche concernenti i limiti per i giocattoli e altri beni di consumo? Signor Commissario, vorremmo conoscere il calendario previsto per tali misure, per rassicurare i genitori di bambini in tenera età.</p>
    </intervention>
    <intervention id="2-706" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, mentre ascoltavo il Commissario che parlava con tanta competenza di idrocarburi policiclici, sostanze tossiche e cancerogene, ho pensato per un attimo che fosse un chimico e non un Commissario. Poi mi sono ricordata che egli è il Commissario responsabile del settore e quindi innanzi tutto avrebbe dovuto risponderci dettagliatamente sulla questione del marchio CE, che era stata sollevata dalla collega, onorevole Gebhardt; il marchio dovrebbe essere una garanzia di sicurezza per i giocattoli con cui giocano i nostri figli. E mi sono resa conto che egli non ha risposto per un motivo ben preciso: il prossimo venerdì saranno trascorsi due anni esatti da quando il Commissario precedente ha firmato un accordo sulla sicurezza dei giocattoli con i dettaglianti e gli importatori in un negozio di giocattoli fuori Bruxelles. La nuova direttiva è stata introdotta diciotto mesi fa; eppure, come ha giustamente ricordato il Presidente, siamo di nuovo qui, come l’anno scorso, a parlare dello stesso tema: la sicurezza dei giocattoli. Quest’anno la situazione è più grave poiché ci troviamo in una fase di recessione, e durante una recessione i genitori che vogliono acquistare giocattoli e hanno pochi soldi attingono a quella fascia del mercato che offre giocattoli di qualità inferiore alla norma. Giocattoli di questo tipo, però, pongono tre problemi: in primo luogo gli operatori di questa fascia del mercato non sono consapevoli delle conseguenze delle proprie azioni; in secondo luogo in questa fascia manca il personale e in terzo luogo mancano i controlli, e quindi restiamo privi di protezione. I bambini sono la cosa più preziosa che abbiamo – su questo siamo tutti d’accordo – e come lei ha detto molto opportunamente, signor Commissario, sono i membri più vulnerabili della nostra società. La prego di rispondere in merito al marchio CE, che rappresenta una garanzia di sicurezza. Signor Commissario, la invito a trovare una soluzione di ordine pratico così che, l’anno prossimo, non ci ritroviamo a discutere la stessa questione.</p>
    </intervention>
    <intervention id="2-707" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, il tema della sicurezza dei giocattoli è importante per tutte le famiglie dell’Unione europea. I genitori hanno certo il dovere di garantire la sicurezza dei propri figli, ma devono anche avere la certezza che i giocattoli con cui essi giocano siano sicuri. Ho quindi deciso di portarne con me alcuni stasera per ricordare a tutti l’aspetto di questi giocattoli.</p>
      <p sl="en">Tale diffusa leggerezza sulla sicurezza dei giocattoli, e il fatto che alle 11.30 della sera ci troviamo nuovamente a porre domande su questo tema, mi sconcertano. Cosa dobbiamo fare?</p>
      <p sl="en">Vorrei sapere dalla Commissione quali aziende che vendono direttamente o distribuiscono giocattoli siano state utilmente perseguite per aver abusato del marchio CE. Per quanto riguarda poi la sorveglianza del mercato, a causa delle misure di austerità che hanno effetti su molti Stati membri, le stesse organizzazioni istituite per proteggere i consumatori stanno scomparendo, si fondono con altre organizzazioni finanziariamente deboli e si vedono ridurre i finanziamenti e i poteri. A livello locale – che è spesso quello di prima linea nella lotta contro i giocattoli pericolosi – i tagli ai bilanci avranno effetto sull’efficacia degli standard commerciali.</p>
      <p sl="en">La Commissione e il Consiglio possono indagare per accertare in primo luogo se questi tagli violeranno gli impegni assunti con la direttiva sulla sicurezza generale dei prodotti in relazione all’efficacia delle risorse, e secondariamente il tipo di monitoraggio utilizzato per garantire che gli Stati membri proteggano i bambini da giocattoli pericolosi? A tale scopo, la Commissione ha intenzione di proporre strumenti legislativi sul quadro comune europeo per la sorveglianza del mercato?</p>
      <p sl="en">Come nell’interrogazione di cui discutiamo questa sera, si è diffusa la consapevolezza dell’opera svolta dal RAPEX. Esso però dispone di risorse limitate; d’altra parte, si può fare qualcosa di più che scambiarsi informazioni e ritirare i prodotti pericolosi dal mercato il prima possibile. Quale sostegno viene offerto alla condivisione delle migliori prassi tra i funzionari responsabili della sorveglianza nell’Unione europea? Inoltre, la Commissione intende introdurre una base di dati su incidenti e lesioni, a livello di Unione europea, a cominciare dai danni subiti dai bambini e connessi a giocattoli, per rimuovere i prodotti pericolosi dal mercato non appena sia concretamente possibile?</p>
      <p sl="en">Mi auguro che nel 2011 potremo constatare, una volta per tutte, un impegno più deciso per risolvere il problema dei giocattoli pericolosi nel mercato europeo.</p>
    </intervention>
    <intervention id="2-708" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signor Presidente, onorevoli colleghi, il futuro è nelle mani dei bambini: una verità eterna. E’ quindi essenziale garantire la loro sicurezza fin dalla più tenera età, e favorire l’impiego di giocattoli di alta qualità che non presentino alcun rischio per la salute. Ma la definizione dei metodi di prova è soltanto un aspetto della sicurezza dei giocattoli. Ancora più importante è il rispetto della legislazione. Nel caso di prodotti importati, per esempio, lo svolgimento di prove complete, nonché l’applicazione di sanzioni con un forte effetto deterrente nel caso di irregolarità, sono particolarmente importanti. Sentiamo parlare spesso di rischi sanitari connessi a giocattoli a basso prezzo ma di scarsa qualità, provenienti soprattutto dall’Estremo Oriente. Sulla base della mia esperienza di padre, mi rendo spesso conto che prodotti di bassa qualità come questi, lungi dall’essere bloccati da ispezioni più severe, finiscono tra le mani dei nostri figli in quantità e varietà sempre crescenti. Dobbiamo scongiurare il continuo afflusso di questi giocattoli e favorire la diffusione di giocattoli prodotti con materiali naturali.</p>
    </intervention>
    <intervention id="2-709" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, già l’anno scorso ho affrontato questo tema e, come altri colleghi, sono qui questa sera per constatare tristemente che un altro anno è passato invano.</p>
      <p sl="en">Suppongo però che non ci sia niente di più angosciante che vedere il proprio figlio ferito o addirittura vederlo morire a causa di un giocattolo. Tendiamo a pensare che questo possa succedere in seguito all’ingestione accidentale o al soffocamento, ma c’è un assassino assai più maligno e furtivo: il cancro. I dati a nostra disposizione dimostrano che il cancro è in aumento, soprattutto tra i bambini in tenera età. Molti pensano che sia la conseguenza dell’esposizione alle sostanze chimiche contenute nei giocattoli; a questo proposito si menzionano spesso gli IPA, ed è quindi importante ridurre al minimo le sostanze CMR contenute nei giocattoli.</p>
      <p sl="en">Dobbiamo agire!</p>
      <p sl="ga">E’ giunto il momento di agire, e di garantire la sicurezza dei giocattoli dei nostri figli.</p>
    </intervention>
    <intervention id="2-712" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli parlamentari, innanzitutto volevo, per rispondere alle numerose domande che sono state fatte nel corso del dibattito, ricordare ancora una volta che la direttiva sarà applicabile per gli operatori economici a partire dal luglio del 2011 e gli obblighi inerenti alle sostanze chimiche saranno applicati dal luglio del 2013. Nel corso del dell'intervento ho detto che per la Commissione l'applicazione delle nuove norme da parte di tutti gli interessati rappresenta una priorità.</p>
      <p sl="it">Per quanto riguarda la sorveglianza, è chiaro che serve non soltanto una legislazione severa, ma questa legislazione severa non potrà mai essere efficace se non verrà applicata correttamente. Ecco perché sono convinto che gli Stati membri hanno un ruolo fondamentale da svolgere, infatti un giocattolo che entra sul mercato interno a Rotterdam, a Costanza in Romania, oggi si può trovare a Bologna, a Lisbona o Helsinki domani, senza alcun controllo di frontiera.</p>
      <p sl="it">Quello che dà sicurezza ai consumatori, più che le direttive aggiornate ogni 15 giorni, è la fiducia nella pulizia e nel buon funzionamento della sorveglianza del mercato, ovvero dal fatto che se qualcuno prova a smerciare giocattoli non sicuri sarà sanzionato e i prodotti pericolosi ritirati dal mercato.</p>
      <p sl="it">Ovviamente lo stesso discorso vale per le imprese, coloro che rispettano le regole ne pagano i costi, infatti apprezzano il fatto di non essere esposti alla concorrenza sleale di coloro che smerciano più o meno consciamente prodotti e giocattoli che non le rispettano. In sintesi, la vera sfida è dare fiducia ai consumatori, certezza giuridica e level playig field alle imprese, nonché risorse e meccanismi di cooperazione alle autorità di sorveglianza del mercato.</p>
      <p sl="it">Ecco perché nel 2011 la Commissione esaminerà la possibilità di sviluppare un programma pluriennale di sorveglianza del mercato, che consente di individuare le azioni da realizzare nel lungo periodo e di disporre di idonee risorse finanziarie, al fine di garantire un livello equivalente di rigore dei controlli e una coerenza negli interventi degli Stati membri.</p>
      <p sl="it">Inoltre vorrei annunciarvi che è mia intenzione organizzare nel 2011 un evento, possibilmente in concomitanza con l'entrata in vigore della direttiva, al porto di Rotterdam, assieme alle autorità olandesi, al fine di vedere come il più porto d'Europa si organizzerà per rispettare i nuovi provvedimenti imposti dalla nuova direttiva.</p>
      <p sl="it">Per quanto riguarda il marchio CE – che è stato al centro della mia audizione davanti al Parlamento prima di avere la fiducia, che è stato un'occasione di confronto anche in audizioni che ho avuto presso la commissione per il mercato interno – voglio ricordare che il marchio CE non certifica la qualità, certifica soltanto il rispetto di alcune norme; quindi un certificato di rispetto di norme, non di qualità. Un marchio di qualità lo potremmo pensare soltanto in futuro, come ho detto più volte.</p>
      <p sl="it">Si tratta già di un grande lavoro quello di implementare il marchio CE, evitare che possa essere utilizzato in maniera abusiva, come capita purtroppo per molti prodotti che vengono anche da fuori dell'Unione europea. Quindi mi pare che su questo si possa continuare a lavorare, a sviluppare il marchio CE – e non sono personalmente contrario a, eventualmente in futuro, riflettere su un marchio di qualità – ma mi pare prematuro farlo adesso.</p>
      <p sl="it">Sui data base è previsto nella revisione della direttiva sulla sicurezza dei prodotti. Invece, per quanto riguarda il bisfenolo, che è contenuto nei biberon dei bambini, non si tratta di un giocattolo, non è coperto dalla direttiva, ma – come ha ricordato l'onorevole – è già stato ritirato dal mercato.</p>
      <p sl="it">Credo di aver risposto alla gran parte delle questioni che erano state sottoposte, ringrazio il Presidente e ringrazio i parlamentari che hanno sottoposto le questioni alla Commissione.</p>
    </intervention>
    <intervention id="2-713" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-714" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Ogni anno arrivano sul mercato europeo migliaia di nuovi giocattoli, e nel periodo natalizio la domanda di giocattoli è all’apice. L’argomento in discussione quindi è di estrema attualità.</p>
      <p sl="ga">Si nutrono profonde preoccupazioni per le sostanze chimiche pericolose contenute in alcuni giocattoli, timori a cui la Commissione dovrà rispondere tempestivamente. Gli standard di sicurezza devono basarsi su metodi di prova affidabili, ed è necessario effettuare ampie ricerche per garantire l’assenza di sostanze pericolose nei giocattoli destinati ai bambini.</p>
      <p sl="ga">Anche se tutti i giocattoli che arriveranno sul mercato a partire dal 20 luglio 2011 dovranno rispettare la nuova direttiva sulla sicurezza dei giocattoli, e benché l’Europa disponga della legislazione più rigorosa al mondo in materia di sicurezza dei giocattoli, bisogna esercitare il più fermo controllo. La Commissione deve restare vigile e rafforzare la sorveglianza del mercato sulle importazioni.</p>
      <p sl="ga">La sola menzione di giocattoli pericolosi è fonte di preoccupazione, ed è necessario esaminare immediatamente la situazione caso per caso. I consumatori devono potersi fidare del marchio CE, il quale garantisce che un prodotto rispetta gli standard dell’Unione europea ed è fabbricato con materiali non tossici.</p>
    </intervention>
  </section>
  <section id="creitem43" title="21. Ordine del giorno della prossima seduta: vedasi processo verbale"/>
  <section id="creitem44" title="22. Chiusura della seduta"/>
</text>
