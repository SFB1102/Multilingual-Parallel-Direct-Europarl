<?xml version='1.0' encoding='utf-8'?>
<text id="20110307.IT" lang="it" date="2011-03-07" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004-000" speaker_id="28269" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo aggiornata giovedì 17 febbraio 2011.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Ripristino del regime di reciprocità in materia di visti – solidarietà verso i cittadini della Repubblica ceca il cui status non è paritario a seguito dell’introduzione dell’obbligo unilaterale del visto da parte del Canada (dichiarazione scritta):vedasi processo verbale"/>
  <section id="creitem4" title="4. Dichiarazioni della Presidenza">
    <intervention id="1-008-000" speaker_id="28269" is_mep="True" mode="spoken" role="Presidente">
      <p sl="unknown">Innanzi tutto vorrei fornirvi tre informazioni.</p>
      <p sl="unknown">In primo luogo, vorrei segnalarvi che la dichiarazione scritta 89/2010 ha raggiunto il numero di firme richiesto. Vorrei dunque annunciare che ora è stata accettata dal Parlamento europeo. La dichiarazione riguarda la reintroduzione unilaterale dell’obbligo di visto per i cittadini cechi da parte del Canada. Il Parlamento europeo si aspetta che Commissione e Consiglio adottino misure immediate rispetto alla decisione del Canada di reintrodurre l’obbligo di visto per i cittadini della Repubblica ceca. Parimenti ci aspettiamo una maggiore risolutezza da parte del Consiglio e della Commissione nelle loro azioni. Siamo totalmente solidali con i cittadini della Repubblica ceca che, membri dell’Unione europea, dovrebbero poter entrare in Canada senza visto.</p>
      <p sl="unknown">In secondo luogo, per la settima volta, venerdì 11 marzo, ossia tra quattro giorni, celebreremo la Giornata europea delle vittime del terrorismo. Quel giorno, nel 2004, attacchi dinamitardi a Madrid hanno ucciso quasi 200 persone. Sedici mesi dopo, 52 persone sono morte durante gli attacchi che hanno colpito Londra. Il terrorismo mina la democrazia alle fondamenta. Il terrorismo non ha giustificazioni e nessun attacco, così come nessun terrorista, potrà mai indebolire lo spirito della solidarietà europea o della democrazia europea.</p>
      <p sl="unknown">In terzo luogo, siamo molto preoccupati dalle informazioni giunteci in merito all’esecuzione di cinque persone venerdì a Taiwan. La reintroduzione della pena capitale nel 2010 è stata di fatto un capovolgimento della moratoria in vigore dal 2006. L’Unione europea e in particolare il Parlamento europeo da tempo condannano il ricorso alla pena di morte in tutto il mondo. Chiedo alle autorità taiwanesi di imporre una moratoria sull’esecuzione di questa punizione inumana abolendola in futuro nel suo codice penale.</p>
    </intervention>
  </section>
  <section id="creitem5" title="5. Calendario delle tornate del Parlamento europeo – 2012: vedasi processo verbale"/>
  <section id="creitem6" title="6. Calendario delle tornate del Parlamento europeo – 2013: vedasi processo verbale"/>
  <section id="creitem7" title="7. Composizione del Parlamento: vedasi processo verbale"/>
  <section id="creitem8" title="8. Firma di atti adottati in conformità della procedura legislativa ordinaria: vedasi processo verbale"/>
  <section id="creitem9" title="9. Trasmissione di testi di accordo da parte del Consiglio: vedasi processo verbale"/>
  <section id="creitem10" title="10. Seguito dato alle posizioni e risoluzioni del Parlamento: vedasi processo verbale"/>
  <section id="creitem11" title="11. Interrogazioni orali e dichiarazioni scritte (presentazione): vedasi processo verbale"/>
  <section id="creitem12" title="12. Dichiarazioni scritte decadute: vedasi processo verbale"/>
  <section id="creitem13" title="13. Petizioni: vedasi processo verbale"/>
  <section id="creitem14" title="14. Storni di stanziamenti: vedasi processo verbale"/>
  <section id="creitem15" title="15. Presentazione di documenti: vedasi processo verbale"/>
  <section id="creitem16" title="16. Ordine dei lavori vedasi processo verbale">
    <intervention id="1-022-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signor Presidente, vorrei prendere la parola a norma dell’articolo 16 del trattato dell’Unione europea. Questa settimana, su iniziativa del Capo di Stato francese Nicolas Sarkozy, il quale ha dimostrato grande senso di comunità, è stata formulata una proposta per convocare il prossimo venerdì una riunione straordinaria del Consiglio europeo.</p>
      <p sl="fr">In genere, secondo i trattati, è il Consiglio “Affari generali” a predisporre le riunioni del Consiglio europeo. Tuttavia, nell’ordine dei lavori di questa settimana, non ho visto alcuna riunione del Consiglio “Affari generali” per preparare la riunione straordinaria del Consiglio europeo. In un’epoca di profondi cambiamenti democratici, penso che i cittadini europei debbano essere coinvolti unitamente ai loro capi di Stato nelle decisioni prese dall’Europa in merito a tali importanti questioni.</p>
    </intervention>
    <intervention id="1-023-000" speaker_id="28269" is_mep="True" mode="spoken" role="Presidente">
      <p sl="unknown">La ringrazio per la sua puntualizzazione. Le invierò una risposta scritta.</p>
    </intervention>
  </section>
  <section id="creitem17" title="17. Finanziamento innovativo a livello mondiale ed europeo (discussione)">
    <intervention id="1-025-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0036/2011), presentata dall’onorevole Podimata a nome della commissione per gli affari economici e monetari, su un finanziamento innovativo a livello mondiale ed europeo (2010/2105(INI)).</p>
    </intervention>
    <intervention id="1-026-000" speaker_id="39317" name="Anni Podimata" is_mep="True" mode="spoken" role="relatore">
      <p sl="el">Signor Presidente, innanzi tutto vorrei ringraziare i relatori ombra, il segretariato della commissione per gli affari economici e monetari e le presidenze dei gruppi politici per il loro contributo costruttivo alle discussioni e l’impegno profuso per pervenire a un accordo su questa importantissima relazione.</p>
      <p sl="el">La relazione di iniziativa del Parlamento su un finanziamento innovativo non potrebbe essere giunta in un momento più opportuno perché la crisi che, come tutti sappiamo, sta mettendo chiunque alla prova, soprattutto attualmente la zona euro, ha comportato un drastico calo delle risorse del settore pubblico, programmi di austerity generalizzati e il consolidamento del bilancio nella maggior parte degli Stati membri. Nel contempo, ha esercitato una pressione notevole sul bilancio comunitario, come abbiamo visto molto di recente nella discussione sul quadro finanziario.</p>
      <p sl="el">La situazione, lo abbiamo spiegato, ha portato a una conclusione di fondo ampiamente condivisa. Sono i cittadini europei a sopportare il peso maggiore della crisi, pagare i tagli con la disoccupazione, l’incertezza che aleggia sui loro posti di lavoro e la riduzione dei loro diritti sociali.</p>
      <p sl="el">La seconda conclusione di fondo ampiamente condivisa che emerge da questa situazione è il fatto che l’Europa e gli Stati membri hanno urgentemente bisogno di nuove risorse che contribuiscano a innescare una rapida ripresa e crescita dell’economia europea, questa volta in una maniera equilibrata che limiti disparità e divergenze. È l’unica via per creare i prerequisiti di un’attuazione riuscita della strategia UE 2020 e l’unico modo che ci consente di discutere di un mercato interno reale, corretto e forte che vada a vantaggio dei suoi cittadini.</p>
      <p sl="el">Abbiamo dunque bisogno di nuove risorse e conveniamo che, come espressamente dichiarato nella relazione, e cito: “l’aumento delle aliquote, l’estensione del campo di applicazione degli attuali strumenti fiscali e ulteriori tagli alla spesa pubblica non possono rappresentare una soluzione sufficiente e sostenibile per affrontare le grandi sfide che ci attendono, a livello europeo e mondiale”.</p>
      <p sl="el">Un finanziamento innovativo può svolgere un ruolo fondamentale per raccogliere tali sfide in quanto può dare un enorme contributo alla generazione di risorse per i bilanci nazionali e il bilancio comunitario. Questo, tuttavia, non è l’unico vantaggio di un finanziamento innovativo: finanziamento innovativo non significa soltanto reperire nuove risorse; è parimenti importante per noi aprire la via a graduali cambiamenti dell’attuale modello fiscale nell’ambito del quale il principale onere della tassazione e del finanziamento dell’economia in generale è stato a carico degli investimenti in produzione, attività commerciale e forza lavoro.</p>
      <p sl="el">Il notevole valore aggiunto di un finanziamento innovativo, il doppio dividendo, se così si può dire, consiste nel fatto che, oltre a generare gettito, può anche assumere un importante ruolo normativo scoraggiando pratiche e condotte dannose sia nel settore finanziario sia nel campo dell’ambiente e della conservazione.</p>
      <p sl="el">La relazione è costituita fondamentalmente da quattro capitoli: tassazione del settore finanziario, eurobond e obbligazioni europee di progetto, tassa sul carbonio e finanziamento dello sviluppo.</p>
      <p sl="el">Per quanto riguarda la tassazione del settore finanziario, siamo partiti anche in questo caso da una premessa di fondo ampiamente condivisa, vale a dire che il settore finanziario, sebbene sia stato fondamentalmente responsabile della crisi, sebbene abbia generato e, nonostante la crisi, continui a generare utili eccessivi, è sottotassato perché è pressoché esente dall’imposta sul valore aggiunto.</p>
      <p sl="el">Un’altra premessa ampiamente condivisa, basata soltanto sui dati, sul dilagare delle transazioni finanziarie nell’ultimo decennio, è il notevole allontanamento, sempre crescente, dal suo ruolo fondamentale, che consiste nel finanziare l’economia reale.</p>
      <p sl="el">Queste due ipotesi sono ampiamente accettate dal Parlamento e dalla Commissione europea nella sua recente comunicazione sulla tassazione del settore finanziario.</p>
      <p sl="el">Siamo dunque di fronte a una manifesta ingiustizia alla quale porre rimedio trasmettendo un messaggio forte ai cittadini europei, un messaggio che di fatto abbiamo appreso dalla crisi, ossia che stiamo ricercando una distribuzione più giusta degli oneri e siamo determinati a intraprendere qualunque intervento necessario a livello globale ed europeo per riportare il settore finanziario al suo ruolo fondamentale, vale a dire finanziare l’economia reale.</p>
      <p sl="el">Vi è ampio consenso quanto al fatto che il meccanismo fiscale più idoneo per conseguire tali obiettivi sia una tassa sulle transazioni finanziarie. Una siffatta tassa sarebbe stabilita sulla base della quantità, della frequenza e, in ultima analisi, della qualità, ossia il valore aggiunto della transazione stessa, perché, come tutti abbiamo concordato nel paragrafo 13, “l’introduzione di una TTF potrebbe essere di aiuto per fronteggiare i modelli commerciali altamente pregiudizievoli nei mercati finanziari, come le transazioni sul breve periodo e le transazioni automatiche ad alta frequenza, e per porre un freno alla speculazione”.</p>
      <p sl="el">Ovviamente, tutti privilegiamo l’idea che tale tassa sia adottata a livello globale. Nondimeno, è parimenti ovvio che, prescindendo dalle dichiarazioni ambiziose iniziali, la probabilità di un accordo globale, anziché aumentare, sta costantemente diminuendo.</p>
      <p sl="el">La domanda che dunque si pone in tale contesto è che cosa faremo in Europa. Ci nasconderemo dietro l’assenza di un accordo globale? È sufficiente e, aspetto ancora più importante, convincerà i cittadini che stanno portando il fardello della crisi? Anche se non sarà semplice procedere sul cammino che abbiamo intrapreso e adottare una tassa sulle transazioni finanziarie a livello europeo, perché sarà difficile ottenere una decisione unanime del Consiglio, il Parlamento, unica istituzione europea eletta direttamente dai cittadini europei, ha il dovere di trasmettere un messaggio politico chiaro lungo tali linee. È nostro dovere, non quello della Commissione, trasmettere un messaggio politico inequivocabile.</p>
      <a text="(Applausi)"/>
    </intervention>
    <intervention id="1-027-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare la commissione per gli affari economici e monetari, la commissione per lo sviluppo e in particolare l’onorevole Podimata per la sua relazione su un finanziamento innovativo a livello globale ed europeo.</p>
      <p sl="en">Ho già avuto l’opportunità di discutere con voi varie volte come far pagare alle banche i costi della crisi. Come sapete, la Commissione sta predisponendo un’approfondita valutazione di impatto sugli strumenti per la tassazione del settore finanziario che dovrebbe essere resa nota nell’estate del 2011.</p>
      <p sl="en">Ciò consentirà alla Commissione di formulare proposte appropriate sui possibili interventi politici. Stiamo inoltre analizzando l’impatto complessivo sugli istituti finanziari del nuovo regolamento, delle tasse e dei prelievi previsti per le banche. I risultati saranno disponibili nel corso dell’anno. Vi inviterei ad attendere gli esiti della valutazione di impatto prima di assumere una posizione definitiva sull’introduzione di una tassa sulle transazioni finanziarie a livello europeo.</p>
      <p sl="en">Per quanto concerne la tassa sul carbonio, concordo con l’idea che l’attuale modello di tassazione non inglobi completamente il principio del “chi inquina paga”. Accolgo con favore il sostegno manifestato dal Parlamento europeo a un rafforzamento del sistema di scambio di emissioni, nonché a una revisione completa della direttiva sulla tassazione dell’energia affinché le emissioni di CO2 e il contenuto energetico siano i criteri di base per la tassazione dei prodotti energetici. Una proposta di revisione della direttiva è prevista per la primavera del 2011.</p>
      <p sl="en">Ho udito inoltre preoccupazioni in merito al potenziale rischio di rilocalizzazione delle emissioni di carbonio. La Commissione è favorevole alla libera assegnazione transitoria di quote e all’accesso a crediti internazionali per le imprese che partecipano al sistema di scambio di emissioni. Stiamo nondimeno continuando a monitorare l’attuale e il futuro rischio di rilocalizzazione delle emissioni di carbonio e sono persuaso che una soluzione simile alla libera assegnazione nell’ambito del sistema di scambio di emissioni possa essere inserita nella revisione della direttiva.</p>
      <p sl="en">Infine, per quel che riguarda gli eurobond , la Commissione riconosce che, a seconda delle sue modalità precise, l’emissione comune di eurobond possa andare a vantaggio dell’efficienza e dell’integrazione del mercato delle obbligazioni sostenendo anche l’euro come moneta internazionale. Tale strumento merita però ulteriori analisi e discussioni a livello tecnico e politico, soffermandosi in particolare sulle implicazioni in termini di rischio morale per gli Stati membri.</p>
    </intervention>
    <intervention id="1-028-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">relatore per parere della commissione per l’industria, la ricerca e l’energia. – Signor Presidente, conseguire gli obiettivi europei per quanto concerne sviluppo sostenibile, sicurezza dell’approvvigionamento energetico e cambiamento climatico richiede un notevole impegno finanziario, specialmente in termini di innovazione e ricerca, oltre che nuovi modi per integrare i fondi esistenti. La Commissione deve valutare al riguardo la fattibilità dell’introduzione di una tassa sul carbonio simile all’IVA da applicarsi a qualunque prodotto presente sul mercato interno. È molto importante però eliminare la possibilità che tali costi gravino sui consumatori e analizzare i rischi per la competitività delle industrie europee nel mercato unico.</p>
      <p sl="ro">L’efficienza dell’utilizzo dei fondi strutturali e dei fondi della Banca europea per gli investimenti deve essere migliorata, come migliorato deve essere il coordinamento dei fondi comunitari, dei fondi nazionali e di altre forme di sostegno che possono fungere da sprone per stimolare l’investimento in efficienza energetica. Investimenti adeguati nell’approvvigionamento energetico e nell’efficienza energetica riducono la dipendenza dalla volatilità del mercato e incidono positivamente sull’economia dell’Unione.</p>
      <p sl="ro">La Commissione dovrebbe condurre quanto prima una valutazione di impatto della tassazione delle transazioni finanziarie a livello europeo e globale per esaminare l’effetto e i vantaggi economici che produrrebbe riducendo il volume delle transazioni finanziarie speculative che attualmente stanno creando notevoli perturbazioni sul mercato, studio che dovrebbe analizzare se la tassazione del settore finanziario nell’Unione europea possa effettivamente essere fonte di risorse proprie per l’Unione e contenere proposte specifiche sulla procedura per l’introduzione della tassa.</p>
    </intervention>
    <intervention id="1-029-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">a nome del gruppo PPE. – Signor Presidente, signor Commissario, onorevoli colleghi, vorrei innanzi tutto formulare due commenti sulla forma: la relatrice ha appena manifestato il dovuto riconoscimento a tutti coloro che hanno contribuito all’odierna relazione. Tale documento è stato realmente frutto di un lavoro di squadra in cui il membro del nostro gruppo, l’onorevole Hübner, ha partecipato in maniera estremamente attiva come relatrice ombra. Ho appreso tuttavia che il gruppo socialista ha presentato una risoluzione alternativa, il che significa che sarà messo prima ai voti un documento in merito al quale non vi è stata alcuna consultazione.</p>
      <p sl="fr">Il mio secondo commento politico, e generalmente non formulo commenti del genere, è che stiamo creando in Parlamento un’opposizione artificiosa, specialmente per quel che riguarda la tassa sulle transazioni finanziarie. La posizione del nostro gruppo è chiara: siamo favorevoli a tale tassa a livello globale; concordiamo con l’idea che sia sperimentata in Europa se non può esserlo a livello mondiale. Crediamo soltanto che non si possa prendere una siffatta decisione in maniera affrettata senza condurre un’approfondita valutazione di impatto per accertarsi che la competitività dei centri finanziari in Europa non ne subisca le conseguenze. In proposito, signor Commissario, vorrei affermare con chiarezza che la posizione del gruppo PPE non è una posizione intesa a guadagnare tempo né una posizione attendista. Chiediamo urgentemente con veemenza che la valutazione di impatto in merito alla quale abbiamo ripetutamente discusso in Parlamento sia debitamente e prontamente svolta per consentirci di prendere una decisione informata sulla questione.</p>
      <p sl="fr">Penso che da un lato vi sia il sensazionalismo alimentato dagli opinionisti di alcuni quotidiani europei e dall’altro la situazione reale nella quale la questione deve essere gestita con serietà, sulla base di conoscenze precise dei pro e dei contro, prendendo quanto prima una decisione politica.</p>
    </intervention>
    <intervention id="1-030-000" speaker_id="4267" name="Udo Bullmann" is_mep="True" mode="spoken">
      <p sl="de">a nome del gruppo S&amp;D. – Signor Presidente, mi duole rivolgermi al Commissario in questi termini, ma quanto ci sta illustrando è insufficiente. Sono mesi che il Parlamento le ha affidato l’incarico di approfondire le azioni che si possono intraprendere, anche rispetto a una tassa sulle transazioni finanziarie; le abbiamo affidato tale incarico qui, in questa Camera. L’incarico non è stato assolto. Ciò che sappiamo in merito alla sua posizione, presentata per iscritto dalla Commissione in più occasioni, è diverso. Lei vuole che tassiamo i piccoli fornitori di servizi finanziari, quelli che ancora mantengono le filiali, si preoccupano dei clienti, si preoccupano delle medie imprese, garantiscono che sia ancora disponibile credito per le aziende. Lei invece non vuole tassare gli speculatori, quelli che spostano milioni, miliardi nel mondo con le loro negoziazioni ad alta frequenza, facendo così in modo che la nostra economia sia imprevedibile, imprevedibile anche per i buoni imprenditori e i buoni investitori che vogliono creare posti di lavoro dignitosi per il futuro. La sua posizione è dunque insoddisfacente e, pertanto, questa Camera deve esprimere una propria voce.</p>
      <p sl="de">Mi dispiace anche dire che l’onorevole Gauzès, per il quale nutro solitamente grande stima, in questa occasione sbaglia. Sbaglia perché sta annacquando la posizione adottata precedentemente dal Parlamento con la relazione Berès. Chiunque voti a favore della proposta del collega Gauzès garantirà che la Commissione faccia ciò che intende comunque fare, vale a dire non proporre alcuna tassa sulle transazioni finanziarie. Questo sarà l’esito dell’approvazione della relazione dell’onorevole Gauzès. Per questo sarebbe sbagliato in questa occasione concordare con lui.</p>
      <p sl="de">Chiunque voglia dar voce al nostro Parlamento, chiunque voglia riconquistare la fiducia, chiunque voglia garantire che i cittadini europei possano nuovamente guardare alle nostre istituzioni con speranza e la certezza che stiamo facendo qualcosa per affrontare le crisi in questo caso deve votare a favore della proposta alternativa presentata dal gruppo S&amp;D e dell’emendamento n. 2, avallato da più di 120 parlamentari appartenenti a tutti i principali gruppi. Grazie per il vostro sostegno.</p>
    </intervention>
    <intervention id="1-031-000" speaker_id="4274" name="Olle Schmidt" is_mep="True" mode="spoken">
      <p sl="sv">a nome del gruppo ALDE. – Signor Presidente, desidero ringraziare l’onorevole Podimata per la sua collaborazione costruttiva. Siamo riusciti a raggiungere un compromesso nonostante profonde divergenze di opinione. Ora è importante per noi tenere fede ai compromessi adottati in sede di commissione per gli affari economici e monetari. Vorrei rivolgere le mie osservazioni in particolare al collega Bullmann.</p>
      <p sl="sv">Il fatto che la relazione sottolinei l’importanza di creare un vero mercato interno senza barriere è positivo. Ciò ovviamente costituisce la base per la crescita dell’Europa. È importante discutere la possibilità di finanziare progetti infrastrutturali con l’aiuto, per esempio, delle obbligazioni di progetto, nonché una possibile soluzione per la tassazione del carbonio a livello comunitario in maniera da poter passare in Europa a una produzione sostenibile.</p>
      <p sl="sv">Parimenti importante è sottolineare che gli Stati membri, quelli in cui viviamo, onorevoli colleghi, devono rispettare gli obiettivi di aiuto per poter finanziare i progetti essenziali. Purtroppo, soltanto Danimarca, Lussemburgo, Paesi Bassi e Svezia stanno attualmente rispettando tali obiettivi.</p>
      <p sl="sv">Credo inoltre che il settore finanziario debba essere coinvolto e pagare i costi sostenuti dagli Stati e dai contribuenti per salvare le banche in crisi. Non ritengo tuttavia che l’introduzione di una tassa sulle transazioni finanziarie sia una soluzione.</p>
      <p sl="sv">Il mio paese ha introdotto una sorta di tassa sulle transazioni finanziarie su base unilaterale negli anni Ottanta e il risultato è stato soltanto che segmenti importanti del settore finanziario si sono trasferiti a Londra. Sono consapevole del fatto che sia necessaria prudenza nel fare raffronti tra Svezia ed Europa, ma il mercato finanziario è molto mobile ed è dunque importante trarre lezioni dall’esempio svedese. Sussiste pertanto un rischio notevole che la stabilizzazione del mercato finanziario che auspichiamo venga conseguita con una tassa sulle transazioni finanziarie non si realizzi se l’Unione introduce tale tassa indipendentemente.</p>
      <p sl="sv">A parere del gruppo ALDE, una tassa sulle transazioni finanziarie deve essere, per sua natura, globale affinché possa produrre un effetto positivo. Il gruppo ALDE respinge gli emendamenti nn. 1 e 2, ma accoglie con favore l’emendamento n. 3 dell’onorevole Gauzès.</p>
    </intervention>
    <intervention id="1-032-000" speaker_id="96648" name="Philippe Lamberts" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, perché stiamo discutendo di un finanziamento innovativo? Siamo tutti improvvisamente vittime di una pazzia fiscale? Ovviamente no!</p>
      <p sl="fr">Come sapete, dobbiamo ricostruire le finanze pubbliche su fondamenta sostenibili. Ciò naturalmente significa spendere in maniera responsabile, ma anche generare gettito in maniera equa, efficiente e sostenibile e, come sapete, i sistemi fiscali attualmente esistenti in Europa non rispondono a tali criteri perché non garantiscono le risorse di cui i governi hanno bisogno per assolvere i loro doveri di servizio pubblico: istruzione, ricerca, coesione sociale, giusto per citare qualche esempio. Tali sistemi non sono riusciti a colmare le crescenti disparità in Europa e continuano a incoraggiare attività dannose sia per l’ambiente sia per la coesione sociale.</p>
      <p sl="fr">Che si tratti di tassare il settore finanziario, ottenere un equo contributo dalle grandi aziende, introdurre una tassa sull’energia e sul clima o affrontare efficacemente l’evasione e l’elusione fiscale, come è noto, soltanto un approccio europeo ci consentirà di attuare soluzioni effettive. Gli sforzi individuali profusi dagli Stati membri non sono più efficaci. Siamo stanchi di sentire che tutto questo è impossibile, che abbiamo bisogno dell’unanimità. Che cosa vi aspettate? È troppo complesso.</p>
      <p sl="fr">Senza intraprendere un’azione comune, nessuno Stato membro dell’Unione sarà in grado di ricreare finanze pubbliche sostenibili nell’arco di dieci anni. Parlando di governo economico, perché anche di questo si tratta, la proposta attuale consiste nel dire agli Stati membri: “Tagliatevi il braccio della spesa e legatevi dietro la schiena il braccio del gettito”. E questo lo chiamiamo patto di competitività. Vorrei veramente vedervi combattere con un braccio tagliato e l’altro legato.</p>
      <p sl="fr">Penso che la relazione della collega Podimata apra vie importanti che di fatto contribuiranno a dare risposte alla questione fiscale, per cui spero che sia adottata dalla Camera.</p>
    </intervention>
    <intervention id="1-033-000" speaker_id="28320" name="Ivo Strejček" is_mep="True" mode="spoken">
      <p sl="cs">a nome del gruppo ECR. – Signor Presidente, sul tabellone in sala leggiamo che l’argomento del giorno è definito finanziamento innovativo. Penso che sia opportuno e giusto precisare che stiamo di fatto parlando dell’introduzione di nuove tasse europee e già sappiamo chi dovrà pagarle. Le pagheranno banche e istituti finanziari. Ritengo che sia sbagliato accusare le banche di aver scatenato la crisi finanziaria o dire che la crisi economica è colpa loro. Dopo tutto, da tempo sappiamo che la causa principale della crisi è stata uno squilibrio economico mondiale, bassi tassi di interesse a lungo termine, un’eccessiva regolamentazione del settore finanziario e, purtroppo, un’interferenza politica in ambiti in cui i politici non hanno alcun titolo per formulare richieste.</p>
      <p sl="cs">L’importo indicato nella documentazione che le istituzioni europee o l’Unione europea guadagneranno, per esempio, dall’introduzione di una tassa sulle transazioni finanziarie è molto controverso. Questo perché è molto probabile che il settore finanziario incrementi il proprio rendimento in risposta a ogni tassa e all’introduzione di nuove tasse o, a discapito dell’economia europea, finisca per trasferire la residenza fiscale al di fuori dell’Unione europea. Tuttavia, se le banche e gli istituti finanziari restano qui e continuano a offrire servizi finanziari, come è ovvio trasferiranno inevitabilmente tali costi ai loro clienti e consumatori.</p>
      <p sl="cs">È positivo che negli Stati membri sia in atto un consolidamento finanziario molto complesso e penso che anche le istituzioni europee dovrebbero essere coinvolte. Purtroppo, però, non è stato fatto alcun riferimento a possibili tagli di spesa da parte delle istituzioni europee, parlando invece soltanto dell’introduzione di nuove tasse. Se le istituzioni europee chiudessero alcune loro agenzie, spesso inutili, eccessive e costose, si svincolerebbero sicuramente fondi per sostenere vari progetti europei.</p>
      <p sl="cs">Aggiungerei un commento in merito agli eurobond . Se si adottano gli eurobond , ne consegue che non vi sarà alcun bisogno di risparmiare né di accantonare denaro per il futuro né di attuare riforme perché qualcuno comunque e sempre le pagherà. Il rischio morale che ne deriva è maggiore. I conservatori europei voteranno contro tale proposta perché sono contro l’introduzione di nuove tasse e l’innalzamento di quelle esistenti.</p>
    </intervention>
    <intervention id="1-034-000" speaker_id="96769" name="Jürgen Klute" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevoli colleghi, l’esortazione a introdurre una tassa sulle transazioni finanziarie non è nuova; gli oppositori della globalizzazione la chiedono da diversi anni. Nondimeno, soltanto cinque anni fa quasi nessuno avrebbe pensato che sarebbe stato possibile introdurla in un futuro prevedibile. Eppure questa settimana, a mio parere giustamente, è all’ordine dei lavori del Parlamento europeo assieme a una tassa sulle emissioni di CO2 e agli eurobond .</p>
      <p sl="de">Non posso non accogliere con favore e sostenere gli strumenti finanziari proposti dall’onorevole Podimata nella sua relazione e sono persuaso che saranno approvati. Tali strumenti sono urgentemente necessari. Sinora il consolidamento dei bilanci nazionali si è concentrato soltanto sui tagli della spesa. Tuttavia, i tagli della spesa pubblica incidono principalmente su lavoratori, pensionati e poveri, in altre parole coloro che fanno affidamento sullo Stato sociale.</p>
      <p sl="de">A oggi, la parte gettito delle finanze pubbliche è stata completamente ignorata. È questa seconda leva che possiamo sfruttare per consolidare i bilanci nazionali. In particolare, occupandoci del gettito, faremmo in modo che i principali responsabili della crisi del debito pubblico si accollino parte di tale debito.</p>
      <p sl="de">Se vogliamo consolidare i bilanci nazionali, è assolutamente indispensabile aumentare il gettito. Infatti, il livello elevato di indebitamento pubblico deriva essenzialmente dalla nazionalizzazione del debito privato, in altre parole dall’assunzione da parte dei governi dei debiti di banche private e del finanziamento delle conseguenze della crisi finanziaria. Gli Stati, quindi, non sono affatto gli unici responsabili della crisi del debito. Chiedere al settore finanziario di mettere mano al portafoglio non è dunque soltanto ovvio, bensì politicamente doveroso. Una tassa sulle transazioni finanziarie finalmente significherebbe che il settore sarebbe chiamato a farsi carico di parte di tale debito come uno dei principali elementi che hanno scatenato la crisi del debito pubblico. L’odierna relazione trasmetterebbe un segnale politico importante se fosse adottata così come è stata presentata.</p>
      <p sl="de">Analogamente, riteniamo che gli eurobond rappresentino una soluzione sensata e, quindi, anche uno strumento necessario. Faranno di più per ridurre il debito di ciò che fanno tutte le sanzioni e le raccomandazioni messe insieme, per quanto animate da buone intenzioni. Le lamentele espresse da alcuni paesi in attivo secondo cui gli eurobond aumenterebbero il loro carico di interessi sono inaccettabili perché, nel contempo, tali paesi in attivo stanno guadagnando dalle loro esportazioni più dei paesi in passivo. Qualcuno potrebbe criticare tale approccio affermando che si tratta di un’unione di trasferimento. Nondimeno, chiunque voglia un’Europa sociale, chiunque voglia che in futuro l’Unione continui a restare coesa, deve accettare l’idea di un’unione di trasferimento, perlomeno in linea di principio.</p>
      <p sl="de">Vorrei infine dire alla Commissione che spero che finalmente presenti proposte per una tassa sulle transazioni finanziarie; ormai la chiediamo da più di un anno.</p>
    </intervention>
    <intervention id="1-035-000" speaker_id="4525" name="Nigel Farage" is_mep="True" mode="spoken">
      <p sl="en">a nome del gruppo EFD. – Signor Presidente, la teoria di una tassa Tobin è nell’aria da anni, ossia l’idea di una tassa globale sui cambi, ma naturalmente non ha mai visto la luce del giorno. Ciò che qui viene proposto, e come ovvio tale proposta nasce dal fatto che l’Unione ha disperatamente bisogno di soldi e ha talmente tanti problemi da aver bisogno di risorse proprie, è di sfruttare l’opportunità di colpire il settore finanziario, al momento molto impopolare, introducendo una tassa sulle transazioni finanziarie soltanto nell’Unione europea, come se questo potesse assicurarci un gettito notevole.</p>
      <p sl="en">Mi dispiace ricordarlo, ma viviamo in un’economia globale. Se diventiamo non competitivi attraverso tasse o regolamenti, la gente semplicemente si trasferirà ed è possibile farlo nell’arco di 24 ore. Un approccio del genere rappresenterebbe un suicidio economico. Il più grande mercato valutario del mondo, il più grande settore finanziario del mondo, è a Londra. Se non conoscessi meglio la situazione, potrei ipotizzare un complotto per impedire agli anglosassoni di svolgere la propria attività.</p>
      <p sl="en">Nel 2010, a seguito della direttiva AIFM, un fondo di copertura su quattro ha abbandonato la city di Londra. Se continuiamo così, la Gran Bretagna perderà il suo settore più importante. Penso che sia giunto il momento in cui la city di Londra e i mercati finanziari britannici si rivolteranno contro l’appartenenza all’Unione europea. Probabilmente, se domani voteremo a favore, l’esito sarà talmente negativo da potersi trasformare in un risultato positivo per l’UKIP e la nostra tesi secondo cui non dovremmo partecipare a questo esperimento socialista di massa.</p>
    </intervention>
    <intervention id="1-036-000" speaker_id="39769" name="Martin Ehrenhauser" is_mep="True" mode="spoken">
      <p sl="de">Signor Presidente, non posso esimermi dal dire all’onorevole Garage che ha torto. Da parte mia, è un chiaro “sì” a una tassa sulle transazioni finanziarie. A mio parere, questo è un ambito nel quale l’Unione europea può dimostrare le proprie capacità. Sì, abbiamo bisogno dell’Unione europea proprio per questioni come questa. E anche il Parlamento europeo potrebbe mettersi alla prova. Se domani tutti votiamo a favore, ciò potrebbe costituire un nuovo passo decisivo verso una tassa sulle transazioni finanziarie. La politica potrebbe allora fornire la risposta giusta che ci affrancherebbe una volta per tutte dal nostro assoggettamento al settore finanziario.</p>
      <p sl="de">Tuttavia, la tassa sulle transazioni finanziarie non dovrebbe soltanto offrire incentivi al settore finanziario affinché compia in tale ambito investimenti a lungo termine che assicurino valore aggiunto all’economia reale; no, dovrebbe anche avere una componente sociale facendosi sì che i lavoratori siano chiaramente sgravati dall’onere fiscale. Ciò richiederà coraggio, anche da parte della Camera, soprattutto quando si tratterà di fissare l’aliquota. Un’aliquota dello 0,03 o 0,05 per cento non è sufficiente. Dovremmo prefiggerci un obiettivo perlomeno dello 0,5 per cento. Pertanto, sì, impegniamoci chiaramente per una tassa europea sulle transazioni fiscali. Sicuramente domani voterò a favore dell’emendamento n. 2.</p>
    </intervention>
    <intervention id="1-037-000" speaker_id="1917" name="Markus Ferber" is_mep="True" mode="spoken">
      <p sl="de">Signor Presidente, signor Commissario, onorevoli colleghi, questa discussione di fatto riguarda il finanziamento innovativo, ma ne abbiamo già sentito parlare. Innovazione non significa soltanto inventare nuove tasse o rinominare concetti già esistenti, come il debito nazionale.</p>
      <p sl="de">Vorrei soffermarmi molto brevemente sulla reale sostanza dell’odierno dibattito. Non si tratta di introdurre gli eurobond , e i partiti CDU/CSU sicuramente si schiereranno contro, bensì di trarre lezioni dalla crisi dei mercati finanziari, e ciò significa abbastanza semplicemente che anche la speculazione deve essere tassata. Tuttavia, ciò significa anche, e lo dirò senza mezzi termini, che se non è possibile ottenere un consenso globale in sede di G20, dovremo farlo a livello europeo.</p>
      <p sl="de">Non abbiamo alternative. Per questo, onorevole Bullmann, non cerco solo un applauso adesso, bensì un voto chiaro e forte domani da parte del Parlamento europeo. In proposito, signor Commissario, la Commissione deve agire come nostra alleata contro gli Stati membri, specialmente quello Stato membro che abbiamo poc’anzi sentito esprimere a gran voce il pensiero della city di Londra. La inviterei semplicemente, onorevole Garage, ad analizzare le cifre della disoccupazione e il declino economico del suo paese che si è concentrato sui prodotti dei mercati finanziari. Se ancora costruiste autovetture, come facciamo noi in Baviera e Germania, forse la vostra situazione ora sarebbe in qualche modo migliore. Per questo la tassa sulle transazioni finanziarie va chiesta e introdotta urgentemente. È nostro dovere di europei.</p>
    </intervention>
    <intervention id="1-038-000" speaker_id="96888" name="Leonardo Domenici" is_mep="True" mode="spoken">
      <p sl="it">Signor Presidente, onorevoli colleghi, la relazione dell’on. Podimata contiene molti aspetti importanti che non si limitano soltanto alla questione della tassa sulle transazioni finanziarie. È una relazione ricca di analisi e di proposte e spero che sia ampiamente sostenuta da questo Parlamento.</p>
      <p sl="it">È la possibile base per una vera e nuova politica fiscale europea, di cui c’è bisogno. Se parliamo di armonizzazione fiscale, anche in questa relazione ci sono proposte che vanno nel senso di un’armonizzazione fiscale che dà nuova forza e nuova soggettività all’Europa, ma è chiaro che in questo momento il dibattito si concentri soprattutto sulla tassa sulle transazioni finanziarie da applicare come primo step a livello europeo. Credo che questo sia il momento delle scelte coraggiose, che devono essere applicate in modo equilibrato, ma devono indicare una strada. Credo che l’Europa abbia il compito di indicare una strada a livello globale, credo che questo Parlamento abbia il compito di dare un segnale e un messaggio politico.</p>
      <p sl="it">Vorrei dire una sola cosa all’on. Schmidt, di cui rispetto molto l’intelligenza e la lucidità: attenzione agli argomenti che usiamo, perché se oggi noi diciamo che non possiamo applicare la tassa sulle transazioni finanziarie perché ci sono i paradisi fiscali, daremo la sensazione ai cittadini europei di essere disarmati nel momento in cui molte di queste istituzioni finanziarie hanno ricominciato a fare profitti.</p>
      <p sl="it">Questa non è soltanto la proposta dei socialisti. Nel mio paese, in Italia, questa proposta è sostenuta anche da molte associazioni autonome e indipendenti, è sostenuta anche dal movimento cattolico e democratico in favore dello sviluppo e della crescita equilibrata.</p>
    </intervention>
    <intervention id="1-039-000" speaker_id="97137" name="Sylvie Goulard" is_mep="True" mode="spoken">
      <p sl="fr">Signor Presidente, vorrei manifestare il dovuto riconoscimento al lavoro della collega Podimata, che di fatto affronta diversi argomenti estremamente delicati. Non mi intratterrò sugli eurobond , tema che io stessa ho affrontato nella mia relazione sul governo economico. Vorrei invece soffermarmi su tre aspetti riguardanti la tassa sulle transazioni finanziarie.</p>
      <p sl="fr">In primo luogo, abbiamo bisogno di nuove fonti di gettito fiscale e abbiamo il diritto, in questo Parlamento, di discutere di volta in volta tale argomento? La mia risposta è “sì”. Esistono alcuni tabù in Europa; nondimeno, sono personalmente convinta che non saremo in grado di tenere una discussione approfondita su come porre fine alla crisi se non riusciamo ad affrontare l’argomento senza tabù, per cui apprezzo il lavoro svolto dal Commissario Šemeta sulla tassazione alternativa.</p>
      <p sl="fr">In secondo luogo, abbiamo bisogno di una tassa sulle transazioni finanziarie? A mio parere, questa è una via estremamente interessante da esplorare. Farei riferimento, per esempio, al lavoro svolto di recente dalla Banca centrale europea nell’ambito della consultazione organizzata dalla Commissione sulla direttiva concernente i mercati degli strumenti finanziari (MiFID) e, in particolare, la sezione riguardante le negoziazioni ad alta frequenza, vale a dire le transazioni estremamente rapide effettuate telematicamente. È evidente che vi sono stati alcuni sviluppi recenti pericolosi e al riguardo condivido l’idea dell’onorevole Ferber secondo cui dobbiamo operare una distinzione tra attività di mercato che consentono di generare liquidità e attività di natura più speculativa e probabilmente dannosa.</p>
      <p sl="fr">La mia terza domanda conclusiva è la seguente: abbiamo bisogno di norme globali o europee? Vorrei sapere che cosa intendiamo per “globale”. Attenderemo che l’ultima dittatura rimasta al mondo dia il suo benestare prima di prendere una decisione su un determinato argomento nell’Unione europea? Ci nascondiamo dietro la globalizzazione per evitare di confrontarci con le nostre responsabilità? Penso che sarebbe del tutto irragionevole. Ovviamente dobbiamo valutare il rischio della rilocalizzazione, non siamo irresponsabili, ma d’altro canto il Parlamento non deve prendere decisioni sotto minaccia.</p>
    </intervention>
    <intervention id="1-040-000" speaker_id="96730" name="Sven Giegold" is_mep="True" mode="spoken">
      <p sl="de">Signor Presidente, onorevoli colleghi, innanzi tutto vorrei anch’io esprimere i miei ringraziamenti all’onorevole Podimata. Nelle ultime settimane il suo compito è stato tutt’altro che semplice. Sono certo che avrete notato dalle e-mai l che abbiamo ricevuto e dall’animato dibattito che ha avuto luogo, persino all’interno di alcuni gruppi, che si tratta di un tema seguito con estrema attenzione dai nostri cittadini che vogliono vedere esattamente quale posizione assumeranno al riguardo i politici in questo Parlamento.</p>
      <p sl="de">La tassa sulle transazioni finanziarie è frutto di un’iniziativa dei cittadini che ha portato all’odierna proposta, fondamentalmente basata sulla tassa Tobin, per cui la posizione del Parlamento in proposito sarà decisiva. In primo luogo, dobbiamo porci una domanda fondamentale: deve essere una tassa globale? A livello globale, non vi è pressoché nessuno contrario alla tassa. La domanda successiva è: dovremmo introdurla a livello europeo? A essere franchi, mi dispiace dire che molti suoi detrattori si nascondono dietro un’argomentazione che riguarda l’Europa. Dovremmo categoricamente respingere tale tattica dissimulata, qui, adesso, perché esistono tasse sulle transazioni anche a livello nazionale che hanno conseguito risultati positivi, tasse che intervengono su sottomercati.</p>
      <p sl="de">In altre parole, anche se il Commissario Šemeta si sta attualmente occupando della valutazione di impatto, non vi è motivo di indagare se una tassa sulle transazioni possa funzionare o meno; dobbiamo soltanto verificare in quali sottomercati può essere introdotta a livello nazionale, in quali a livello europeo e in quali soltanto a livello globale. Ciò significa anche che, alla luce della formulazione dell’emendamento, chiunque sostenga di volere che le transazioni siano tassate non ha motivo di votare domani contro la formulazione proposta congiuntamente da 120 parlamentari.</p>
      <p sl="de">La esorto, signor Commissario, a rendere equa la sua valutazione di impatto e tener conto di quanto è sottotassato il settore finanziario. Onorevoli colleghi, trasmettiamo domani un segnale chiaro a favore di una tassa europea sulle transazioni finanziarie. Non sussiste alcuna ragione tecnica per non farlo.</p>
    </intervention>
    <intervention id="1-041-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, da tempo vi è la necessità di creare una tassa sulle transazioni finanziarie a livello globale e, pertanto, anche a livello europeo, così come da tempo vi è la necessità di porre fine ai paradisi fiscali e ai prodotti finanziari speculativi. Da tempo vi è la necessità di controllare e regolamentare efficacemente il mercato dei capitali impedendo la speculazione su una gamma estremamente ampia di prodotti, tra cui commodity , transazioni immobiliari, pensioni e assicurazioni, oltre a tutta una panoplia di derivati, compresi quelli basati sullo stesso debito sovrano.</p>
      <p sl="pt">Purtroppo, la Commissione europea non ha compiuto alcun progresso con queste proposte, ma è ben noto che l’evasione e l’elusione fiscale hanno un costo stimato pari a 250 miliardi di euro all’anno in Europa, cifra che baserebbe per sanare i deficit pubblici senza bisogno di aumentare le tasse. Secondo le attuali proiezioni, anche con un’aliquota ridotta, una tassa sulle transazioni finanziarie genererebbe quasi 200 miliardi di euro all’anno a livello di Unione e 650 miliardi di dollari a livello globale.</p>
      <p sl="pt">Proprio in tale contesto chiediamo come si possa accettare che una posizione chiara in merito alla creazione di una tassa sulle transazioni finanziarie a livello europeo venga rinviata con il pretesto di un ulteriore approfondimento, nuovi studi o un’altra valutazione? È tempo di prendere decisioni chiare sul controllo e la tassazione del capitale. È tempo che ci impegniamo soprattutto affinché lavoratori, microimprese e piccole aziende non paghino per la crisi economica e sociale.</p>
    </intervention>
    <intervention id="1-042-000" speaker_id="96954" name="Marta Andreasen" is_mep="True" mode="spoken">
      <p sl="en">Signor Presidente, da tempo ormai l’Unione europea vuole finanziarsi con una tassa europea. Pare che la sua preferenza andrebbe a una tassa sulle transazioni finanziarie che, secondo le stime, dovrebbe generare 200 miliardi di euro all’anno.</p>
      <p sl="en">Sono fortemente contraria all’imposizione di una nuova tassa da parte dell’Unione fondamentalmente perché ciò consentirebbe alla Commissione europea di decidere in merito all’entità e alla composizione del bilancio comunitario senza che gli Stati membri e i loro cittadini possano esprimersi nel merito. Peggio ancora, priverebbe gli Stati membri della possibilità di chiedere conto alla burocrazia comunitaria.</p>
      <p sl="en">Se fosse introdotta a livello nazionale per controllare i rischi nel settore dei servizi finanziari, i costi sarebbero inevitabilmente trasferiti al contribuente. Sebbene vi sia l’idea che i servizi finanziari e il settore bancario debbano pagare per la crisi, non possiamo ingannare i nostri cittadini imponendo loro un ulteriore onere fiscale.</p>
    </intervention>
    <intervention id="1-043-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, tassare la speculazione, che in molti casi non porta alcun beneficio all’economia reale, mediante una tassa sulle transazioni finanziarie è sicuramente l’approccio giusto. Tale tassa però non dovrebbe essere sfruttata come opportunità per introdurre, dalla porta sul retro, qualcosa che sia simile a una tassa comunitaria giustificando la sovranità fiscale dell’Unione. Purtroppo, invece, l’odierna relazione ci porta proprio in tale direzione. A mio parere, l’Unione non è uno Stato e non dovrebbe neanche diventarlo. La sovranità fiscale deve restare una responsabilità degli Stati membri.</p>
      <p sl="de">Se Bruxelles non è in grado di gestire il proprio bilancio, sarà necessario operare tagli. I poteri che sarebbero regolamentati meglio a livello nazionale che a livello comunitario sono già abbastanza. Inoltre, la giungla di sovvenzioni e agenzie comunitarie offre notevoli potenzialità di risparmio. L’introduzione degli eurobond , raccomandata anch’essa nella relazione, va a mio giudizio decisamente respinta perché è contraria a ogni buon senso economico e non è null’altro che un’ulteriore misura per trasformare l’Unione in un’unione di trasferimento, concetto che rifiuto.</p>
    </intervention>
    <intervention id="1-044-000" speaker_id="96977" name="Diogo Feio" is_mep="True" mode="spoken">
      <p sl="pt">Signor Presidente, la questione di un finanziamento innovativo a livello globale ed europeo è non solo importante, bensì estremamente attuale. Trovo deprecabile che sia stata ridotta all’esistenza o inesistenza di una nuova tassa sulle transazioni finanziarie, ma non per questo mi sottrarrò al dibattito.</p>
      <p sl="pt">Al riguardo vorrei porre una serie di interrogativi. Innanzi tutto, questa Camera è a conoscenza di crisi che siano state risolte introducendo una nuova tassa? Siete al corrente di studi sull’amministrazione di questa nuova tassa? Siete a conoscenza di studi che stabiliscano gli effetti che questa nuova tassa produrrà sull’economia? In tutta onestà, personalmente non ne conosco. Inoltre, siete al corrente di forme di regolamentazione che siano attuate introducendo nuove tasse, oppure la regolamentazione avviene attraverso la vigilanza e il controllo del mercato? Mi pare evidente che è vera la seconda ipotesi.</p>
      <p sl="pt">Concluderò chiedendo che questo dibattito e la discussione si svolgano con la dovuta serenità, non sulla base delle ideologie di coloro che poco si interessano della crescita dell’economia e delle imprese o del benessere del pubblico.</p>
    </intervention>
    <intervention id="1-045-000" speaker_id="96768" name="Enrique Guerrero Salom" is_mep="True" mode="spoken">
      <p sl="es">Signor Presidente, tra pochi mesi saranno trascorsi quattro anni da quando abbiamo percepito i primi sintomi, i primi effetti di questa crisi economica devastante, la peggiore che il mondo abbia vissuto negli ultimi settantacinque anni.</p>
      <p sl="es">Tutto è iniziato con un grande sollevamento internazionale nel mondo finanziario per poi trasformarsi in una crisi economica e dilagare nell’economia reale incidendo su crescita e occupazione con un grave impatto sociale. Non dobbiamo infatti dimenticare che per centinaia di persone al mondo si tratta di una crisi umanitaria.</p>
      <p sl="es">Da allora abbiamo assistito a molte riunioni internazionali, segnatamente a livello di G20, con una forte presenza degli Stati membri dell’Unione. Molte dichiarazioni perentorie sono state rilasciate e tanti impegni formali sono stati assunti in occasione di dette riunioni per riformare gli istituti finanziari internazionali, riformare i sistemi fiscali, introdurre tasse sulle transazioni finanziarie internazionali. Nondimeno, si è trattato di poco più che dichiarazioni formali.</p>
      <p sl="es">Infatti, tutto il lavoro effettivamente necessario per combattere i paradisi fiscali e riformare gli istituti finanziari deve ancora essere svolto.</p>
      <p sl="es">Vorrei stabilire un nesso tra l’odierna relazione e le esigenze delle politiche di sviluppo. I paesi in via di sviluppo subiscono gli effetti della crisi più di altri: sono caratterizzati da meno crescita, meno posti di lavoro, più difficoltà nell’ottenere finanziamenti esterni, più indebitamento e meno aiuti ufficiali allo sviluppo. La tassa sulle transazioni finanziarie costituirebbe una potente nuova fonte di fondi per lo sviluppo.</p>
      <p sl="es">Ritengo pertanto che tali aspetti della relazione Podimata meritino il nostro sostegno, ragion per cui a questo punto esorterei il Parlamento a essere sincero con se stesso rammentando che l’introduzione della tassa è stata approvata da questa Camera già nel marzo 2010 in una relazione concernente l’impatto della crisi sui paesi in via di sviluppo.</p>
    </intervention>
    <intervention id="1-047-000" speaker_id="96683" name="Carl Haglund" is_mep="True" mode="spoken">
      <p sl="sv">Signor Presidente, vorrei ringraziare la relatrice che è riuscita a produrre un documento in grado di alimentare anche un dibattito. Ritengo importante ricordare il fatto che la Commissione europea ha effettivamente promesso di formulare una serie di proposte ambiziose entro l’estate in merito a ciò che abitualmente definiamo “risorse proprie”. Le tasse specifiche di cui abbiamo parlato poc’anzi rientrano sicuramente in tale ambito.</p>
      <p sl="sv">Forse proprio per questo penso anche che le relazioni di iniziativa, ossia quelle in cui il Parlamento assume l’iniziativa in merito a uno specifico argomento, possano creare qualche difficoltà perché prima tendiamo a esigere un notevole lavoro preparatorio, tra cui valutazioni dell’impatto che le varie tasse o altri strumenti potrebbero produrre, poi in Aula vanifichiamo tale lavoro dicendo ciò che vogliamo prescindendo dalle informazioni predisposte dalla Commissione.</p>
      <p sl="sv">Credo che l’onorevole Feio avesse ragione al riguardo poiché spesso accade che ci accostiamo alle tasse da una prospettiva ideologica. Ora parliamo, per esempio, dell’imposizione di una tassa sul settore finanziario. La situazione nell’insieme è molto complessa. Raramente udiamo argomentazioni concernenti i dettagli tecnici di ciò che una siffatta tassa comporterebbe. È piuttosto una questione di principio: vogliamo che la tassa sia introdotta.</p>
      <p sl="sv">In tale contesto, potremmo anche interrogarci su quanto siamo effettivamente innovativi. Per motivi ideologici volevamo queste tasse 30 anni fa o più, per cui chiederle oggi non rappresenta affatto una novità. Posso nondimeno comprendere che alcuni le reputino necessarie. Personalmente sono del parere che sia importante introdurre una tassa sul settore finanziario, e farlo a livello globale. Qualcuno qui ha chiesto che cosa implicherebbe. Non significherebbe che dobbiamo aspettare l’ultimo dittatore del pianeta. Sarebbe piuttosto il caso di domandarsi se si possa conseguire un qualche risultato a livello di G20. Tale è ovviamente anche l’obiettivo della Francia, che quest’anno presiede il G20.</p>
      <p sl="sv">Eppure, adesso non abbiamo la pazienza di ricordare che riceveremo proposte serie dalla Commissione entro l’estate. Credo quindi che compieremo progressi soltanto se la questione non diventerà puramente ideologica, visto che è anche pratica. Non dobbiamo infatti dimenticare che queste tasse devono funzionare nel concreto.</p>
    </intervention>
    <intervention id="1-048-000" speaker_id="102931" name="Keith Taylor" is_mep="True" mode="spoken">
      <p sl="en">Signor Presidente, intervengo a favore della tassa sulle transazioni finanziarie, tassa che offre la possibilità di ristabilire l’equilibrio e riparare il danno causato dalle misure di austerity , il disavanzo e i provvedimenti adottati per ripianarlo.</p>
      <p sl="en">È importante però introdurre una tassa che sia appropriata alle circostanze perché, nel Regno Unito per esempio, la Barclays Bank ha pagato soltanto 113 milioni di sterline di imposta sulle società nel 2009, cifra nettamente inferiore all’aliquota britannica pari al 28 per cento, mentre la Royal Bank of Scotland ha stanziato 25 miliardi di euro a regimi di elusione fiscale quell’anno con un costo per il Tesoro britannico e americano di 500 milioni di euro di gettito perso.</p>
      <p sl="en">Nel Regno Unito si è costituito un gruppo a sostegno della tassa sulle transazioni finanziarie chiamato gruppo Robin Hood Tax ispirandosi al nome della leggendaria figura che rubava ai ricchi per dare ai poveri.</p>
      <p sl="en">Sostengo la sua campagna ed esorto il Parlamento a fare altrettanto.</p>
    </intervention>
    <intervention id="1-049-000" speaker_id="96660" name="Niki Tzavela" is_mep="True" mode="spoken">
      <p sl="en">Signor Presidente, la relazione dell’onorevole Podimata è molto equilibrata e molto ben circostanziata, per cui domani dovremmo tutti accogliere con favore i quattro strumenti finanziari da essa introdotti. Le quattro misure sono tutte innovative e, a mio avviso, il dibattito non dovrebbe limitarsi unicamente alla tassa sulle transazioni finanziarie. Dovremmo essere cauti nella scelta delle misure da attuare escludendo una tassa su settori come quello energetico che produrrebbe un effetto moltiplicatore sul costo della vita. Pertanto, per la fase conclusiva dell’iter , la Commissione dovrebbe condurre un’analisi attraverso una valutazione di impatto dell’efficienza e dei risultati potenziali dell’uso di tali strumenti.</p>
    </intervention>
    <intervention id="1-050-000" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, innanzi tutti vorrei complimentarmi con la relatrice per aver messo in luce nel documento alcune interessanti differenze politiche.</p>
      <p sl="en">Dopo aver ascoltato la discussione, vorrei inoltre chiarire un aspetto, vale a dire che una tassa sulle transazioni finanziarie sarà pagata unicamente dai clienti. Lo stesso accada per l’elettricità, le autovetture o qualunque altro prodotto o servizio. Nel momento in cui vengono imposte tasse, il prezzo per il cliente aumenta. Nessuna banca la pagherà. Le banche dovranno in ogni caso incrementare il proprio capitale durante il prossimo decennio.</p>
      <p sl="en">La tassa sarà dunque rivolta ai clienti. Ciò potrebbe essere positivo perché, ovviamente, abbiamo bisogno di tasse. Ma è una tassa valida? Come ha detto poc’anzi il collega Schmidt, l’abbiamo sperimentata in Svezia, dove è stata denominata puppy tax . Era grossomodo la stessa tassa di cui stiamo parlando ora ed è stata un successo, per la city di Londra, visto che le negoziazioni azionarie si sono trasferite a Londra e quelle obbligazionarie sono quasi scomparse.</p>
      <p sl="en">Per questo sono un po’ sorpreso da quanto è stato detto nel corso della discussione. La differenza è tra coloro che vogliono conoscere le conseguenze e coloro che non vogliono conoscerle, coloro che vogliono una valutazione di impatto e coloro che non la vogliono. Vi invito a riflettere: forse, a questo punto, stiamo facendo felice il sindaco di Shanghai. Penso che al riguardo dovremmo seguire l’orientamento del gruppo PPE.</p>
    </intervention>
    <intervention id="1-051-000" speaker_id="2173" name="Arlene McCarthy" is_mep="True" mode="spoken">
      <p sl="en">Signor Presidente, vorrei ringraziare la nostra relatrice per il presente documento e concentrare i miei commenti sulla risposta alla richiesta del pubblico di una tassazione giusta sul settore dei servizi finanziari.</p>
      <p sl="en">Dovremmo ricordare a noi stessi che i contribuenti hanno già provveduto a una massiccia iniezione pari a 4 500 miliardi di aiuti di Stato al settore bancario – 9 500 euro per ogni uomo, donna e bambino dell’Unione europea – e, ovviamente, durante questa grave crisi finanziaria, il pubblico continua a pagare perdendo posti di lavoro. Ora che il settore è tornato a essere redditizio e sta pagando ingenti bonus (in realtà, in questo modo, onorevole Hökmark, può ricapitalizzare – non ha bisogno di preoccuparsi delle tasse; sono i bonus di cui dovrebbe liberarsi), è più che appropriato che il settore, come qualunque altro, dia un giusto contributo.</p>
      <p sl="en">La domanda è: perché le risorse proprie dell’Unione, compresa la componente IVA, dovrebbero essere a carico di nuclei familiari e contribuenti mentre il settore dei servizi finanziari è in larga misura esente dall’IVA? L’Irlanda presta 85 miliardi di euro per risolvere la propria crisi economica; nel contempo, il suo sostegno totale alle banche è stimato pari a 725 miliardi di euro. I nostri cittadini giustamente pensano che sia giunto il momento che il settore dei servizi finanziari paghi un equo contributo. Anche Mervyn King, Governatore della Banca di Inghilterra, questo fine settimana ha detto che se non attueremo una radicale riforma del settore dei servizi finanziari, ci dirigeremo verso un’altra crisi del settore bancario.</p>
      <p sl="en">L’odierna relazione non afferma come dovremmo introdurre una tassa sulle transazioni finanziarie né come tale tassa dovrebbe configurarsi. Ora è chiaro che siamo all’inizio della valutazione dei dati disponibili in tale ambito e uno studio dimostra che persino una piccolissima tassa sugli scambi valutari potrebbe consentire di raggranellare 26 miliardi di dollari nel mondo.</p>
      <p sl="en">Siamo a favore di ulteriori studi, così come ovviamente la sosteniamo, Commissario Šemeta, nel suo tentativo di far sì che il nostro modello non sia quello svedese, un modello non riuscito che non rappresenta un valido esempio di tassa sulle transazioni finanziarie. Tuttavia, signor Commissario, vorrei dirle che, prima di vedere i risultati degli studi, sono un po’ delusa dal fatto che il suo documento di consultazione abbia già escluso a priori una tassa europea sulle transazioni finanziarie. Come lei sostiene, signor Commissario, analizziamo i dati prima di respingerla. Sono dunque delusa dal fatto che lei abbia già preso una siffatta decisione.</p>
      <p sl="en">Il voto di domani, pertanto, e con questo concluderò, è a favore della relazione e del principio che i servizi finanziari debbano contribuire anch’essi. È un voto che sostiene i nostri cittadini e l’idea che non vadano sempre lasciati a pagare per gli errori dei servizi finanziari e del settore bancario.</p>
    </intervention>
    <intervention id="1-052-000" speaker_id="28321" name="Satu Hassi" is_mep="True" mode="spoken">
      <p sl="fi">Signor Presidente, ringrazio la relatrice per il suo eccellente lavoro. Avrei voluto che si ponesse maggiore enfasi nella relazione sulla questione del finanziamento degli interventi internazionali rispetto al clima, sebbene personalmente sia anche fortemente a favore di una tassa sulle transazioni finanziarie. Per quanto concerne il finanziamento delle attività climatiche, lo scorso anno il gruppo di lavoro istituito dal Segretario generale dell’ONU ha proposto una tassa sul carbonio come una possibilità per le emissioni generate dai trasporti internazionali. Tale opzione dovrebbe essere seriamente analizzata nell’Unione europea.</p>
      <p sl="fi">All’epoca del pacchetto sul clima del 2008, abbiamo deciso che, a meno che l’Organizzazione marittima internazionale non avesse introdotto un regime globale per il controllo delle emissioni generate dai trasporti entro la fine dell’anno, l’Unione avrebbe agito unilateralmente come nel caso del traffico aereo. Una tassa sul carbonio per i trasporti da/verso l’Unione europea sarebbe una misura globalmente significativa in quanto interesserebbe un terzo di tutti i trasporti internazionali e fornirebbe ai paesi in via di sviluppo una fonte di contanti stabile per i loro interventi in campo climatico.</p>
    </intervention>
    <intervention id="1-053-000" speaker_id="96733" name="Antonio Cancian" is_mep="True" mode="spoken">
      <p sl="it">Signor Presidente, onorevoli colleghi, signor Commissario, credo che l’argomento di oggi sia un argomento fondamentale, perché riguarda non solo la tassazione finanziaria, ma anche un tema importante del mercato. Attraverso gli eurobond – distinguiamo tra eurobond e project bond – è arrivato il momento di sviluppare e di trainare la nostra economia attraverso quel fondo che si chiama project bond, in particolare le infrastrutture transeuropee nel settore dei trasporti, dell’energia e delle telecomunicazioni, accompagnato dalla ricerca e dall’innovazione.</p>
      <p sl="it">Dobbiamo fungere da traino in questi settori: ecco il tema fondamentale di oggi e quindi il cambio di passo. Quando parliamo di metodo comunitario, che qua ci riempiamo la bocca, questa è l’occasione per riempircela con dei contenuti. La disoccupazione è il vero problema sociale di oggi, questo è il nostro mestiere di oggi.</p>
      <p sl="it">Quando noi applichiamo tasse, o le tasse sono distribuite in maniera globale, oppure se le applichiamo solo in Europa a mio avviso rendiamo meno competitive le nostre aziende. Quando noi andiamo ad aumentare, oltre ad essere di difficile applicazione – perché vorremmo andare a colpire esclusivamente quelli che fanno speculazione, ma non ci riusciremo – non ci riusciremo perché è di difficile applicazione e dobbiamo farlo a livello di G20, questo è il nostro modo – poi, sull’applicazione delle imposte per quanto riguarda il carbonio, io credo che non vadano aumentate ma regolarizzate.</p>
    </intervention>
    <intervention id="1-054-000" speaker_id="96950" name="Liem Hoang Ngoc" is_mep="True" mode="spoken">
      <p sl="fr">Signor Presidente, onorevoli colleghi, la relazione che oggi stiamo discutendo contiene reali progressi. Penso in particolare agli eurobond , di cui l’Unione avrà bisogno per finanziare la strategia Europa 2020.</p>
      <p sl="fr">Purtroppo, in sede di commissione per gli affari economici e monetari, la destra ha respinto il principio di una tassa sulle transazioni finanziarie a livello europeo, nonostante avesse votato a favore in giugno. Le sue argomentazioni per respingere una siffatta tassa a livello europeo come preludio di una tassa globale sono le stesse formulate dai sostenitori dei paradisi fiscali. Ci dicono che attuare una tassa del genere, anche soltanto a livello europeo, sarebbe disastroso per il nostro settore finanziario. Ci dicono anche che comporterebbe una fuga di capitali dall’Europa.</p>
      <p sl="fr">La mia risposta a questo è: e allora? L’attuale volume delle transazioni finanziarie è eccessivo rispetto alle esigenze dell’economia reale. Introdurre tale tassa anche solo a livello europeo contribuirebbe a sgonfiare la bolla finanziaria.</p>
      <p sl="fr">Inoltre, se il volume delle transazioni di capitali speculativi come i derivati di credito all’origine della crisi fosse in qualche modo ridotto, contribuirebbe realmente a consolidare i bilanci delle nostre banche, che sarebbero molto più incentivate a finanziare l’economia reale.</p>
      <p sl="fr">A quanti si nascondono dietro l’assenza di una valutazione di impatto ricorderei che non si è proceduto ad alcuna valutazione di impatto prima di dare il via libera alla proliferazione di derivati.</p>
      <p sl="fr">È tempo, onorevoli colleghi, che tutti i parlamentari facciano fronte alle proprie responsabilità. L’Unione europea non deve continuare ad arrancare dietro un G20 dominato da Stati Uniti e Cina. Deve indicare la via nella riforma del nostro sistema finanziario.</p>
      <p sl="fr">Per questo non posso appoggiare un testo che opterebbe per fare a meno di una tassa sulle transazioni finanziarie.</p>
    </intervention>
    <intervention id="1-055-000" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Signor Presidente, la relazione dell’onorevole Podimata contiene idee interessanti, sia vecchie sia nuove, che in questo momento sono di grande attualità, viste le sfide con cui dobbiamo confrontarci nella zona euro e nell’Unione europea nel suo complesso in termini di stabilità e crescita. Un’idea particolarmente positiva è quella degli eurobond .</p>
      <p sl="el">Volevo soprattutto commentare la questione di una tassa sulle transazioni finanziarie che, come si afferma nell’emendamento che ho avallato, reputo un passo positivo, anche se compiuto soltanto a livello europeo, nonostante la sua difficoltà e complessità messe in luce da tutti gli studi in materia in termini di prelievo ed efficacia se dovesse essere applicata a livello europeo e non internazionale.</p>
      <p sl="el">Tuttavia, a prescindere da queste specificità tecniche, siamo preoccupati soprattutto dal suo possibile impatto sulla competitività dell’economia europea, requisito indispensabile per la nostra crescita che sembrerebbe anche ovvio dal tentativo di applicare il patto di competitività nel quadro del governo economico a condizioni rigide e vincolanti. Siamo quindi preoccupati dall’impatto che una siffatta tassa potrebbe avere in termini di passing on dei servizi finanziari ad alta mobilità, mancanza di liquidità (di cui al momento i nostri mercati hanno disperatamente bisogno) e trasferimento del costo a investitori e contribuenti.</p>
      <p sl="el">Per questi motivi riteniamo quindi che lo studio proposto dalla Commissione europea sia un prerequisito fondamentale. Vi è però qualcos’altro che ci preoccupa, ovverosia il fatto che in nessun punto si stabilisce dove andranno a finire queste risorse. Non siamo favorevoli alle tasse fine a se stesse; non abbiamo una dottrina in materia di tasse. Abbiamo bisogno di sapere quale sarà l’esito. Sarei molto ricettiva, e la mia proposta sarebbe sempre applicabile, a una tassa che finisca nel bilancio dell’Unione o al meccanismo di sostegno.</p>
    </intervention>
    <intervention id="1-056-000" speaker_id="28308" name="Elisa Ferreira" is_mep="True" mode="spoken">
      <p sl="pt">Signor Presidente, inutile ribadire che l’attuale situazione rappresenta il banco di prova più difficile per la sopravvivenza dell’euro e, dunque, dell’Europa. La relazione Podimata apre la via a soluzioni costruttive, ragion per cui mi complimenterei con la collega per le idee formulate.</p>
      <p sl="pt">La gravità della situazione non deriva dal fatto che la zona dell’euro nel suo complesso ha un debito esterno o un disavanzo eccessivo, bensì piuttosto dalla persistente e profonda divergenza delle economie che la compongono sotto l’effetto della politica comune. Ci mancano strumenti che consentano una convergenza tra queste economie, permettano all’Europa di ritrovare il suo equilibrio, consentano all’Europa di crescere.</p>
      <p sl="pt">Siamo chiari: all’attuale livello di integrazione e considerata la diversità delle economie che la costituiscono, la zona euro e l’Unione europea non sopravvivranno con un bilancio pari all’1 per cento del loro patrimonio collettivo. In pratica, a seguito della crisi, l’unica soluzione che siamo stati in grado di costruire è consistita nel prescrivere l’austerity . I lavoratori e le aziende ora stanno pagando per i deficit creati dalla crisi speculativa del settore finanziario, per salvare il quale l’Unione europea ha impegnato il 26 per cento della sua ricchezza.</p>
      <p sl="pt">È vero che la tassa sulle transazioni finanziarie, riscossa con un’aliquota molto ridotta, per esempio dello 0,05 per cento, su transazioni estremamente speculative che comportano prodotti ad alto rischio, dovrà essere pagata dai consumatori di tali prodotti. Tuttavia, perché non dovrebbero pagarla se la gente normale paga l’IVA sul pane, il latte o altri generi di prima necessità? L’onere fiscale deve essere ridistribuito in maniera da gravare meno su lavoratori e aziende ed essere condiviso più equamente con il settore finanziario e, in particolare, quello speculativo.</p>
      <p sl="pt">Signor Commissario, non credo che ora la Commissione dovrebbe respingere o evitare il messaggio politico chiaro che il Parlamento le sta trasmettendo. La consultazione pubblica non può escludere l’analisi della tassa sulle transazioni finanziarie: al contrario, alla sua analisi occorre attribuire la massima priorità.</p>
    </intervention>
    <intervention id="1-057-000" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Signor Presidente, a quasi 10 punti percentuali, l’Unione europea ha già un onere fiscale superiore a quello di Stati Uniti, Giappone e altre potenze economiche mondiali, il che significa che le imprese europee hanno uno svantaggio competitivo rispetto alle aziende americane ed altre che operano a livello internazionale. Sicuramente vi è grande entusiasmo rispetto all’introduzione di una nuova tassa sulle transazioni finanziarie. Come tutti sappiamo, però, il settore finanziario ha un’incredibile capacità di trasferire costi a cittadini e imprese. Ritengo pertanto che possiamo parlare solo di una tassa sulle transazioni finanziarie nell’Unione europea, sempre che vi sia un consenso generale al riguardo.</p>
      <p sl="ro">In secondo luogo, intendo manifestare pieno sostegno all’introduzione degli eurobond per realizzare progetti infrastrutturali europei come strumento per richiamare risorse, anche provenienti dal settore privato, per finanziarli.</p>
    </intervention>
    <intervention id="1-058-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, vorrei complimentarmi con la relatrice, onorevole Podimata.</p>
      <p sl="ro">La crisi economica e finanziaria ha rivelato una serie di incentivi sproporzionati esistenti nel settore finanziario, oltre che lacune nel quadro di regolamentazione e vigilanza del sistema finanziario. Il sistema finanziario dovrebbe contribuire a farsi carico dei costi della crisi in maniera più equa e sostenibile. Dovremmo tuttavia sincerarci che la tassa sulle transazioni finanziarie introdotta in virtù di uno studio di impatto non sia in ultima analisi trasferita ai consumatori, ossia ai cittadini. Riteniamo pertanto necessario stabilire regole chiare per evitare che ciò accada.</p>
      <p sl="ro">Gli appalti pubblici rappresentano il 17 per cento del PIL dell’Unione e un importante mercato, soprattutto in settori quali sanità, trasporti ed energia. L’attuazione di sistemi elettronici per gli appalti pubblici negli Stati membri ha portato a una maggiore trasparenza e un notevole risparmio per i bilanci nazionali. Mi rivolgo alla Commissione e agli Stati membri affinché perfezionino perlomeno il 50 per cento degli appalti pubblici mediante corrispondenti sistemi elettronici entro 2015, rispettando in tal modo gli impegni assunti dagli Stati membri a Manchester nel 2005. Chiedo inoltre alla Commissione di realizzare l’iniziativa e-invoice , vale a dire la fatturazione elettronica, strumento importante per contenere l’evasione fiscale.</p>
      <p sl="ro">Gli Stati membri dovrebbero migliorare sostanzialmente i fondi strutturali esistenti per progetti di ricerca e innovazione, trasporti ed efficienza energetica aiutando i cittadini ad acquisire le necessarie competenze, migliorando le prestazioni dei sistemi nazionali e attuando progetti transnazionali e strategie di specializzazione intelligente. In tale contesto, siamo a favore dell’emissione comune di eurobond per finanziare progetti infrastrutturali.</p>
      <p sl="ro">Vorrei altresì richiamare l’attenzione sul potenziale inutilizzato di strumenti finanziari rotativi innovativi volti a migliorare l’efficienza energetica degli edifici. Infine, gli Stati membri dovrebbero intraprendere la preparazione dei fondi strutturali post-2013 ponendo in particolare l’enfasi su innovazione, trasporti, efficienza energetica e specializzazione intelligente.</p>
    </intervention>
    <intervention id="1-059-000" speaker_id="1186" name="Astrid Lulling" is_mep="True" mode="spoken">
      <p sl="fr">Signor Presidente, in un momento in cui stiamo solo iniziando a digerire gli effetti della crisi finanziaria, sicuramente non è vietato riflettere su alcuni problemi di fondo, come meccanismi fiscali innovavi, e proporre nuove strade, come gli eurobond . Tuttavia, se vogliamo che tale esercizio sia effettivamente valido, il realismo non deve mai cedere all’idealismo. Gli eurobond potrebbero essere uno strumento del futuro se l’Unione europea riuscisse a compiere un vero salto qualitativo in termini di governo economico. Questa è una condizione indispensabile. Non sottovalutiamo i problemi in tale ambito.</p>
      <p sl="fr">Se ascoltassimo la collega Podimata, le cose sarebbero in realtà abbastanza semplici. Preleveremmo il denaro dov’è. Nient’altro. Oggi le banche sono un facile capro espiatorio. Hanno peccato e devono pagare. Questo hanno detto i francesi ai tedeschi dopo il trattato di Versailles negli anni Venti. Un osservatore particolarmente informato, Trichet, Presidente della BCE, ci ha segnalato molto chiaramente i rischi derivanti dall’attuazione unilaterale di una tassa sulle transazioni finanziarie in Europa. Sento dire anche che si ipotizzerebbe la sua introduzione nella sola zona euro. Siamo su un terreno sdrucciolevole; il collega Farage ne sarebbe compiaciuto! Dobbiamo pertanto essere estremamente cauti. Per questo concordo pienamente con l’emendamento presentato dal mio gruppo, che non chiude alcuna porta, bensì chiede un’analisi approfondita delle conseguenze delle scelte che possiamo compiere. Scegliere di essere ideologici in questo momento sarebbe un grave errore.</p>
      <p sl="fr">Dal canto mio, non appoggerò una misura la cui unica conseguenza sarebbe quella di penalizzare il settore finanziario europeo rispetto ai nostri concorrenti.</p>
    </intervention>
    <intervention id="1-060-000" speaker_id="28122" name="David Casa" is_mep="True" mode="spoken">
      <p sl="mt">Signor Presidente, desidero ringraziare la relatrice per averci ricordato che il mercato interno deve essere più efficace ed efficiente se vogliamo che migliori. Se poniamo la questione della tassa in tale contesto e consideriamo che abbiamo appena cominciato a riemergere dalla crisi, credo che l’introduzione improvvisa di tasse non sia il modo giusto per procedere. Lo dico perché penso che il mercato sia già abbastanza oberato così com’è, e mi riferisco ai nuovi requisiti in termini di capitale e ai nuovi sistemi di garanzia dei depositi. Non abbiamo neppure iniziato a sentirne l’effetto. Pertanto, visto che tutti concordiamo con l’idea che adottare una tassa globale sia pressoché impossibile perché non è pensabile che l’Europa sia l’unica protagonista in tutto questo, ritengo quindi che dovremmo valutare le conseguenze derivanti da tale tassa europea. Dobbiamo riflettere sui suoi effetti sul mercato del lavoro, sulle modalità per creare più occupazione, sul nostro futuro livello di competitività come mercato europeo contrapposto a mercati internazionali. Il mio partito, che qui rappresento, non chiude la porta alla questione, sebbene non concordi con l’idea che si possa superare la crisi introducendo una tassa. Ciò che noi diciamo è: valutiamo l’impatto, analizziamo gli studi svolti, valutiamo quanto la tassa inciderà sul settore economico europeo e se, alla luce di questi approfondimenti, dovesse emergere che la tassa è dopo tutto vantaggiosa, ci schiereremo a favore della sua introduzione. Al momento restiamo però dell’idea che nuove tasse siano inaccettabili.</p>
    </intervention>
    <intervention id="1-061-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signor Presidente, le mie prime parole saranno di elogio per il lavoro della nostra relatrice, onorevole Podimata, e per lo straordinario impegno profuso dall’onorevole Hübner per conto del nostro gruppo politico.</p>
      <p sl="fr">Tutti conosciamo i dati relativi alla tassa sulle transazioni finanziarie. Il primo dato è che le transazioni e le speculazioni insieme superano di 80-100 volte il valore dell’economia reale. Il secondo dato è che abbiamo gli obiettivi di sviluppo del Millennio (povertà, acqua, infrastrutture, istruzione e sanità) da finanziare per un totale di 300 miliardi di dollari entro il 2015.</p>
      <p sl="fr">Siamo dunque favorevoli a tale tassa. Tuttavia, quando sarà messa ai voti domani, richiederà una maggioranza schiacciante. Prevaricare sarebbe la cosa più pericolosa che il Parlamento potrebbe fare. Serve un voto schiacciante e la tassa deve essere comunitaria, non intergovernativa.</p>
      <p sl="fr">Per quel che riguarda gli eurobond , esistono tre categorie. La prima potrebbe essere usata per finanziare il debito sovrano, il che è un errore perché non otterremo mai una maggioranza politica per finanziare il debito sovrano degli Stati membri attraverso l’Unione europea. La seconda potrebbe finanziare il meccanismo di gestione della crisi, divenuto permanente. A tal fine, abbiamo effettivamente bisogno di eurobond . Al riguardo vorrei sollevare la questione del controllo politico, e dunque parlamentare, degli eurobond . In terzo luogo, e concludo, è vero che abbiamo bisogno degli eurobond per l’investimento. Un continente che non investe è un continente votato al declino. In tutto il mondo, i continenti stanno investendo. Abbiamo pertanto bisogno degli eurobond e delle obbligazioni di progetto.</p>
    </intervention>
    <intervention id="1-062-000" speaker_id="96794" name="Sławomir Witold Nitras" is_mep="True" mode="spoken">
      <p sl="pl">Signor Presidente, non vorrei ribadire le argomentazioni dei colleghi del mio gruppo politico che mi hanno preceduto. Preferirei semplicemente aggiungere un commento.</p>
      <p sl="pl">È vero che la tassa sulle transazioni finanziarie sarebbe una tassa imposta al cittadino. Altrettanto vero è che introdurre tale tassa senza condurre studi di fattibilità (e non ne abbiamo a nostra disposizione), soltanto a livello europeo e non globale, sarebbe estremamente irresponsabile.</p>
      <p sl="pl">Formulerei un’ulteriore osservazione. Ho dimenticato di ringraziare l’onorevole Podimata e l’onorevole Hübner, senza il cui lavoro la relazione della Commissione sarebbe stata notevolmente peggiore. La relazione si è infatti rivelata un documento alquanto costruttivo che, in maniera sobria ed equilibrata, presenta alcuni spunti di riflessione, senza tuttavia contenere digressioni ideologiche e idee avulse dal contesto reale.</p>
      <p sl="pl">Vorrei però, come dicevo poc’anzi, aggiungere un’ulteriore osservazione in merito alla tassa sulle transazioni. Non soltanto a livello globale, bensì anche europeo, vi sono paesi, compreso il mio, il cui sistema bancario ha dimostrato la propria validità durante la crisi finanziaria. In Polonia, non abbiamo integrato il sistema finanziario. Il nostro sistema finanziario era già sottoposto al monitoraggio del nostro sistema di vigilanza finanziaria ed esistevano regolamenti che vengono introdotti a livello europeo soltanto ora. Sembra che tale sistema non abbia generato debito. L’idea di introdurre una tassa sulle transazioni finanziarie andrà anche a gravare sui sistemi sani non colpevoli della situazione venutasi a creare. In quanto cittadino europeo a conoscenza di sistemi che non hanno generato costi, non posso condividerlo.</p>
      <p sl="pl">Un ultimo commento sugli eurobond . L’idea è valida. Dobbiamo finanziare gli investimenti, ma pur intraprendendo questa via, resta un interrogativo che vorrei porre in particolare alla Commissione europea, vale a dire: come garantiremo che tale strumento ricomprenda tutti quelli che, nel tempo, vorranno aderire alla zona euro e non solo i suoi attuali aderenti?</p>
    </intervention>
    <intervention id="1-063-000" speaker_id="96682" name="Sari Essayah" is_mep="True" mode="spoken">
      <p sl="fi">Signor Presidente, la crisi finanziaria ci ha costretti a prendere in esame le fonti di reddito al fine di individuare quelle giuste per creare crescita e prosperità. L’odierna relazione contiene iniziative utili, ma anche iniziative problematiche. Ciò che nella relazione è problematico è la proposta delle obbligazioni comunitarie di progetto, gli eurobond , a cui sono assolutamente contraria. Gli eurobond renderebbero confusa la responsabilità che gli Stati membri hanno nei confronti della propria economia e farebbero gravare costi sugli Stati membri che si sono occupati correttamente dei propri affari in quanto dovrebbero pagare interessi maggiori. Come si dice, gli eurobond comporterebbero un “rischio morale”.</p>
      <p sl="fi">Nondimeno, sono favorevole alla “tassa sulle borse”, la tassa sulle transazioni finanziarie, in merito alla quale dovremmo ottenere quanto prima dalla Commissione una valutazione di impatto. Chiederei persino al Commissario presente: quando tale valutazione si renderà disponibile?</p>
      <p sl="fi">È anche positivo che l’odierna relazione abbia prestato molta attenzione al finanziamento della cooperazione allo sviluppo perché le peggiori conseguenze della crisi finanziaria in termini umani rischiano di interessare coloro che sicuramente sono i meno colpevoli di questa situazione, ossia i popoli dei paesi in via di sviluppo. I più poveri del mondo devono soffrire perché diversi paesi che versano in una situazione di recessione economica stanno tagliando gli aiuti allo sviluppo e addirittura gli aiuti umanitari di emergenza.</p>
      <p sl="fi">La relazione giustamente ci rammenta anche l’importanza non solo della cooperazione allo sviluppo, bensì anche delle misure introdotte dagli stessi paesi in via di sviluppo, paesi che devono intensificare i propri sforzi nel campo della tassazione, specialmente del prelievo fiscale e della lotta all’evasione fiscale. Nel frattempo, l’Unione dovrebbe migliorare il coordinamento del sistema di aiuti allo sviluppo, attualmente frammentato, e intensificare la lotta ai paradisi fiscali.</p>
    </intervention>
    <intervention id="1-064-000" speaker_id="96850" name="Damien Abad" is_mep="True" mode="spoken">
      <p sl="fr">Signor Presidente, forse siamo appena usciti dalla peggiore crisi finanziaria che il mondo ricordi dal 1929, ma ciò non significa che l’Europa possa sedersi e rilassarsi.</p>
      <p sl="fr">Ciò che devo dire è che la regolamentazione del sistema finanziario internazionale e l’idea di una tassa sulle transazioni finanziarie non sono temi della sinistra. Non è una questione prettamente socialista. È un argomento che riguarda l’intero Parlamento. Al riguardo, non posso non aggiungere che è vergognoso da parte del gruppo socialista presentare una risoluzione alternativa proprio quando tutti i nostri gruppi politici sono in grado di riunirsi e concordare due proposte. La prima proposta consiste nel sostenere il principio di una tassa globale sulle transazioni finanziarie in linea con le proposte del G20 e secondo la sua attuale roadmap . La seconda consiste nell’esaminare la possibilità di introdurre la tassa sulle transazioni finanziarie all’interno dell’Unione, dopo aver svolto una valutazione di impatto. La valutazione di impatto non è intesa a congelare tutto o concederci più tempo: serve semplicemente per garantire che la tassa sia introdotta nelle giuste condizioni.</p>
      <p sl="fr">A mio parere, è un peccato che interessi personali, politici e partitici ci stiano impedendo di creare un movimento forte in Parlamento. Penso che il tema della regolamentazione del sistema finanziario internazionale sia troppo serio per trasformarlo in una questione politica e partitica. I partiti del centro e della destra hanno il diritto, esattamente come la sinistra, di dire la propria sull’argomento influendo sui dibattiti, dimostrandosi audaci e dando prova di senso di responsabilità, proponendo anche l’introduzione di tale tassa da un punto di vista pragmatico, non ideologico.</p>
    </intervention>
    <intervention id="1-065-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, vorrei ringraziare il relatore per il suo documento.</p>
      <p sl="en">I due problemi principali con cui l’Unione europea deve confrontarsi sono l’elevata disoccupazione e il grave indebitamento. Ieri, a Dublino, si è giunti a un accordo in merito alla formazione di un nuovo governo, governo impegnatosi a far superare all’Irlanda uno dei momenti più bui della sua storia. L’Irlanda sta vivendo un’emergenza economica nazionale senza precedenti, fatto di cui i colleghi in Aula sono tutti perfettamente consapevoli. Abbiamo effettivamente bisogno della comprensione e del sostegno dei nostri colleghi per superare le difficoltà.</p>
      <p sl="en">Il governo entrante deve raccogliere molte sfide, tra cui l’attesa dei risultati del secondo stress test delle banche previsti per la fine del mese, per comprendere infine la gravità del problema. Tali stress test saranno una pesante accusa a carico della regolamentazione inefficace del settore bancario europeo, anche irlandese, ma soprattutto europeo, e mi preme ribadire tale punto. Dobbiamo trarre lezioni. Dal punto di vista dell’occupazione, il nostro obiettivo sarà quello di ricreare occupazione.</p>
      <p sl="en">Pertanto, sui temi della relazione, sono proposte tre misure di tassazione. La tassa sulle transazioni finanziarie ha potenzialità, ma ci occorre, e apprezzo i commenti del Commissario in merito, una valutazione di impatto prima di formulare un giudizio finale. La tassazione, vorrei sottolinearlo, non dovrebbe essere misura punitiva; si tratta di costruire le risorse in maniera giusta ed equa.</p>
      <p sl="en">In merito agli eurobond , anche in questo caso vi possono possibilità di realizzare importanti progetti infrastrutturali. Coloro che si preoccupano del rischio morale dovrebbero dire che se avessimo un governo economico valido, il loro timore scomparirebbe. Da ultimo, la tassa sul carbonio: nutro alcune perplessità al riguardo, ma perlomeno stiamo discutendo tali aspetti importantissimi in Aula e domani esprimeremo in merito il nostro voto.</p>
    </intervention>
    <intervention id="1-066-000" speaker_id="101954" name="Jan Kozłowski" is_mep="True" mode="spoken">
      <p sl="pl">Signor Presidente, gli obiettivi strategici ambiziosi che l’Unione europea si è prefissa richiedono notevoli investimenti e risorse. D’altro canto, la crisi economica ha indotto molti Stati membri a ricercare modi per risparmiare. È difficile conciliare le due tendenze, per cui ritengo che la ricerca di un finanziamento innovativo sia importante e meriti di essere perseguita.</p>
      <p sl="pl">Vorrei nondimeno richiamare l’attenzione su due aspetti particolarmente importanti. In primo luogo, il finanziamento innovativo non va visto come integrativo del bilancio dell’Unione europea. Va interpretato come sostegno agli ambiziosi obiettivi dell’Unione europea, ma non come tentazione di ridurre i contributi degli Stati membri. In secondo luogo, l’influenza dei metodi di finanziamento proposti sulla competitività europea e i livelli di disoccupazione va attentamente analizzata.</p>
    </intervention>
    <intervention id="1-067-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signor Presidente, per conseguire gli obiettivi della strategia Europa 2020, occorrono investimenti ingenti a livello europeo nella ricerca, nell’istruzione e nelle infrastrutture. Tuttavia, nel contesto delle politiche di austerity seguite dai governi europei e dei crescenti deficit, tali obiettivi possono essere conseguiti soltanto attraverso metodi di finanziamento alternativi. Mi riferisco sia all’emissione comune di obbligazioni per consentire agli Stati membri di coprire parte del loro disavanzo trasformando una quota del loro debito in debito europeo e agevolando l’ottenimento di prestiti a tassi di interesse contenuti, sia alla tassa sulle transazioni finanziarie.</p>
      <p sl="ro">Quest’ultima farebbe gravare un onere minimo sul settore finanziario, le cui attività rappresentano grossomodo il 73 per cento del PIL globale, e sarebbe utilizzata per scoraggiare la speculazione finanziaria e garantire la regolamentazione dei mercati e l’investimento in progetti europei. È necessario che l’Unione trasmetta un segnale forte trovando una soluzione alla crisi finanziaria, principalmente introducendo queste tasse.</p>
    </intervention>
    <intervention id="1-068-000" speaker_id="96814" name="Elena Băsescu" is_mep="True" mode="spoken">
      <p sl="ro">Signor Presidente, una tassa sulle transazioni finanziarie inciderebbe sulla competitività, ma una tassa applicata globalmente nel modo giusto potrebbe rappresentare un metodo per reperire ulteriori fondi per le politiche globali. Per avere una posizione coerente, l’Unione europea dovrebbe procedere a una valutazione dell’impatto dell’introduzione di una siffatta tassa. Lo studio dovrebbe coprire il possibile rischio di rilocalizzazione degli investimenti esteri in zone meno trasparenti. La misura in cui le opzioni prese in considerazione possono essere utilizzate come meccanismi finanziari innovativi va studiata. Tale tassa non dovrebbe avere un impatto negativo sul sistema bancario. Evitare possibili effetti sulle piccole e medie imprese e gli investimenti personali sono tuttavia due aspetti estremamente importanti.</p>
      <p sl="ro">Vorrei infine sottolineare che a livello europeo sarebbe realizzabile soltanto una tassa sulle attività finanziarie. In questo modo, tasseremmo soltanto le società e non ogni partecipante a una transazione finanziaria.</p>
    </intervention>
    <intervention id="1-069-000" speaker_id="96925" name="Sylvana Rapti" is_mep="True" mode="spoken">
      <p sl="el">Signor Presidente, non dirò grazie a lei né esprimerò gratitudine all’onorevole Podimata. Ciò che dirò è: decisamente ben fatto perché in un momento in cui l’euro è gravemente ammalato, la collega si è fatta carico dell’onere di presentare al Parlamento europeo una relazione di iniziativa che suggerisce una cura. La cura che suggerisce comprende una tassa sulle transazioni finanziarie.</p>
      <p sl="el">Ho sentito molti dire “no”: alcuni lo hanno fatto con cortesia, altri senza mezzi termini. Non ho però sentito proposte alternative, e penso che tutti vogliamo difendere l’Unione europea e l’euro. Ho anche sentito parlare di uno studio, ma quando sento proposte per uno studio, so già che la risposta è negativa e stiamo soltanto prendendo tempo. Non prendiamo tempo, signor Commissario. Facciamo qualcosa subito. Per analogia con la procedura catch the eye , le dico: cogliamo la tassa al volo!</p>
    </intervention>
    <intervention id="1-070-000" speaker_id="28409" name="Raül Romeva i Rueda" is_mep="True" mode="spoken">
      <p sl="es">Signor Presidente, il mio gruppo e io sosteniamo fermamente l’introduzione di una tassa sulle transazioni finanziarie per due motivi.</p>
      <p sl="es">In primo luogo, perché è necessaria e utile. Un’aliquota dello 0,05 per cento garantirebbe un gettito superiore a 200 miliardi di euro. In un momento in cui politiche di taglio dei costi asseritamente magiche richiedono più gettito, penso che sia più che necessario introdurre tale tassa. È essenziale.</p>
      <p sl="es">In secondo luogo, perché ci consentirebbe di affrontare e contenere l’attività speculativa, che rappresenta la grande sfida con la quale la politica mondiale ed europea deve attualmente confrontarsi.</p>
      <p sl="es">Vi è un altro motivo per il quale appoggio la tassa: perché migliaia e migliaia di cittadini, rappresentati da moltissime organizzazioni, la chiedono. Come rappresentanti politici, è nostro dovere non soltanto ascoltare, ma rispondere in maniera responsabile e coerente, e credo che questa Camera domani abbia bisogno di essere chiara e convincente al riguardo.</p>
    </intervention>
    <intervention id="1-071-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, i politici sono chiamati a governare il mondo e, se non lo fanno, il vuoto viene colmato da altri. Questo è, in parte, ciò che è accaduto con la crisi economica, non da ultimo nel mio paese. Per fortuna, stiamo recuperando il terreno perduto e il Parlamento ha profuso sforzi per cercare di controllare gli speculatori finanziari, i parassiti economici che hanno provocato la rovina dei mercati e della vita della gente. La tassa sulle transazioni finanziarie è un’idea di partenza valida, ma credo che procedere con la sua introduzione senza applicarla a livello globale sarebbe, come ha detto il collega Farage, un suicidio economico.</p>
      <p sl="en">Sono stato lieto di cofirmare l’emendamento n. 3 in cui si chiede uno studio di fattibilità. È giusto e prudente attendere detto studio per vedere se per noi è sensato da un punto di vista economico procedere unilateralmente, senza il resto del mondo. Una volta resosi disponibile lo studio, potremo prendere una decisione.</p>
    </intervention>
    <intervention id="1-072-000" speaker_id="96783" name="Wojciech Michał Olejniczak" is_mep="True" mode="spoken">
      <p sl="pl">Signor Presidente, la tassa sulle transazioni finanziarie è estremamente importante per il futuro dell’Unione europea. Tale tassa concorrerà a un maggiore controllo del settore finanziario. In passato, l’assenza dei controlli essenziali a portato a una crisi, al danno notevole causato dalla speculazione da parte, per esempio, delle banche. Oggi i costi della crisi sono stati trasferiti ai cittadini dell’Unione europea. In Polonia, per esempio, vi è stato un aumento dell’IVA, il che significa che il costo per il mantenimento di una famiglia è cresciuto.</p>
      <p sl="pl">L’introduzione della tassa sulle transazioni finanziarie significherà che si intraprenderanno azioni per contenere l’attività dei cosiddetti paradisi fiscali. Oltre alla sua funzione di disciplina del settore finanziario, il denaro che l’Unione europea potrà stanziare per lo sviluppo attingendo dalle risorse proprie sarà notevole. Più denaro nel bilancio comunitario significherà più opportunità, più fondi per la scienza, l’istruzione, l’investimento in nuove tecnologie, la politica di coesione e la politica agricola comune.</p>
    </intervention>
    <intervention id="1-073-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, concordo con la relatrice quando afferma che la turbolenza del settore finanziario ha comportato gravi problemi non soltanto ai nostri cittadini, ma anche alla maggior parte delle nostre imprese. È dunque più che legittimo discutere un aggiornamento delle regolamentazioni sulla gestione del risparmio dei cittadini europei da parte di banche, compagnie di assicurazione e altri istituti finanziari.</p>
      <p sl="sk">Tuttavia, una conclusione importante del dibattito dovrebbe essere quella di sostenere l’amministrazione responsabile e sicura del risparmio dei nostri cittadini eliminando tutte le transazioni speculative e rischiose in cui i risparmi o le future pensioni dei piccoli risparmiatore scompaiono nelle tasche degli speculatori.</p>
      <p sl="sk">Ciò implicherebbe, innanzi tutto, regolamentazioni migliori e più complete, che siano accettate globalmente ed escludano rischiose speculazioni da parte del settore finanziario, per cui evitino inutili danni a risparmiatori o clienti. Non dovremmo parlare di sanzioni o tasse speciali finché non avremo completato la radicale riforma del nostro sistema finanziario, che oggi, purtroppo, gode di ben poca fiducia.</p>
    </intervention>
    <intervention id="1-074-000" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, onorevoli colleghi, dopo la crisi strutturale, e non mi pare che l’abbiamo ancora affrontata in alcun modo, è essenziale garantire una piattaforma finanziaria sicura per contenere la speculazione o, meglio ancora, vietarla del tutto. Gli strumenti di finanziamento innovativi integrano la politica dei tagli attualmente indispensabile e dovrebbero essere introdotti urgentemente in tutto il mondo. Se pertanto votassimo a favore di una tassa sulle transazioni finanziarie a un’aliquota dello 0,05 per cento, potremmo contare su un potenziale gettito di quasi 200 miliardi di euro nell’Unione europea o addirittura 650 miliardi nel mondo. Perlomeno parimenti positivo è il suo potenziale in termini di regolamentazione dei mercati finanziari e miglioramento della trasparenza. In altre parole, è un passo nella giusta direzione.</p>
    </intervention>
    <intervention id="1-075-000" speaker_id="1922" name="Thomas Mann" is_mep="True" mode="spoken">
      <p sl="de">Signor Presidente, se vogliamo stabilizzare i mercati finanziari, una tassa sulle transazioni finanziarie è indispensabile. Ne abbiamo bisogno in modo da poter porre fine una volta per tutte a eccessi fortemente speculativi. L’instabilità dei mercati finanziari è dovuta a strategie di investimento a breve termine e speculazioni sui tassi effettuate usando una quota elevata del capitale di prestito. Dobbiamo disincentivare questo tipo di speculazione facendo prevalere una volta per tutte le politiche di investimento a lungo termine.</p>
      <p sl="de">La tassa creerà un gettito notevole che ci è indispensabile visto il costo delle reti di sicurezza dell’Unione. Le aliquote della tassa devono però essere fissate anch’esse in maniera intelligente. L’aliquota sui titoli a rischio inferiore deve essere più bassa dell’aliquota sui titoli a rischio superiore. I sistemi finanziari e bancari possono essere organizzati in maniera diversa nel mondo, ma è indispensabile che la tassa sulle transazioni finanziarie si conquisti un consenso globale perché concorrerà sostanzialmente a ridurre la turbolenza sui mercati finanziari e porrà finalmente tali transazioni su una base più ferma.</p>
    </intervention>
    <intervention id="1-076-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. – Signor Presidente, innanzi tutto vorrei ringraziare il Parlamento tutto per questa discussione molto interessante. I pareri in merito alla possibilità di introdurre inizialmente una tassa sulle transazioni finanziarie a livello europeo sono divergenti.</p>
      <p sl="en">Le cifre rese note parrebbero interessanti. Sono tuttavia persuaso che dovremmo prima valutare il rischio di rilocalizzazione e le conseguenze di una siffatta tassa sulla competitività europea. Come sapete, le transazioni finanziarie possono essere facilmente rilocalizzate al di fuori dell’Unione. Precedenti esempi come quello svedese hanno dimostrato che l’introduzione di una tassa sulle transazioni finanziarie a livello locale potrebbe arrecare danno alle imprese legittime ed erodere in larga misura la base imponibile. Ciò è stato illustrato con estrema chiarezza dagli onorevoli Schmidt e Hökmark.</p>
      <p sl="en">Come ho detto nel mio intervento introduttivo, vi inviterei ad attendere i risultati della valutazione di impatto per definire una posizione fondata in tale ambito. Posso assicurarvi che tale valutazione di impatto sarà condotta in maniera molto approfondita. Sapete che in febbraio abbiamo intrapreso una consultazione pubblica sull’argomento. Alla fine di marzo vi sarà il forum fiscale a Bruxelles, che sarà interamente dedicato alla questione della tassazione del settore finanziario. Stiamo lavorando in stretta collaborazione con il mondo accademico e il Fondo monetario internazionale sull’argomento che vorrei fosse analizzato con estrema serietà per poter prendere decisioni basate su solide fondamenta.</p>
      <p sl="en">Le questioni in gioco sono molto importanti e tante sono state sollevate durante l’odierna discussione, come l’impatto sulle negoziazioni ad alta frequenza. Dobbiamo inoltre analizzare l’incidenza della tassa. Alcuni di voi hanno chiesto chi la pagherà. La risposta al riguardo non è ovvia. Dobbiamo altresì valutare il costo dell’amministrazione analizzando le basi imponibili e molti altri aspetti che devono essere tenuti presenti per prendere una decisione finale.</p>
      <p sl="en">Vorrei dunque chiedervi di aspettare che la Commissione concluda tale valutazione di impatto. Ci siamo impegnati a farlo entro la pausa estiva.</p>
      <p sl="en">Per il resto, apprezzo la relazione che complessivamente sostiene le azioni della Commissione nel campo del finanziamento innovativo, specialmente per quanto concerne la tassa sul carbonio, gli eurobond di progetto e il finanziamento allo sviluppo. Vorrei ringraziare ancora una volta l’onorevole Podimata per la sua eccellente relazione e augurarvi buon voto domani.</p>
    </intervention>
    <intervention id="1-077-000" speaker_id="39317" name="Anni Podimata" is_mep="True" mode="spoken" role="relatore">
      <p sl="el">Signor Presidente, soltanto qualche parola per sintetizzare l’odierno dibattito estremamente interessante per il quale ringrazio tutti gli intervenuti.</p>
      <p sl="el">In primo luogo, una tassa globale o europea? Penso che la domanda sia mal posta o quantomeno temo che sia la domanda posta da coloro che non vogliono la tassa né a livello europeo né a livello globale perché tutti sappiamo che è impossibile pervenire a un accordo globale senza che qualcuno compia il primo passo. Pertanto, per essere credibili ed efficaci in questo sforzo verso un accordo globale, l’Unione, che ha il più grande mercato finanziario al mondo, deve compiere il primo passo.</p>
      <p sl="el">In secondo luogo, la valutazione di impatto. Tutti coloro che hanno letto la relazione sul finanziamento innovativo sanno che la valutazione di impatto riguarda moltissimi punti contenuti nella relazione e sicuramente abbiamo bisogno di una valutazione di impatto; nessuno contesta tale necessità. Tuttavia, signor Commissario, non posso concordare con lei quando ci ha chiesto, ribadendo poc’anzi tale preghiera dopo la sua dichiarazione introduttiva, di non fare nulla, non assumere alcuna posizione prima della pubblicazione della valutazione di impatto della Commissione europea. Sono anche preoccupata dal fatto che, visto il punto di vista da lei assunto poc’anzi, è come se lei già avesse deciso la sua posizione nonostante l’assenza di una valutazione di impatto, nonostante il fatto che non dovremmo introdurre una tassa sulle transazioni finanziarie a livello europeo. Ovviamente abbiamo bisogno di una valutazione di impatto e noi tutti sappiamo che è prassi normale prima di intraprendere un iter legislativo. Non nascondiamoci però dietro le valutazioni di impatto e non tradiamo il nostro ruolo e il nostro compito, specialmente non in un momento in cui stiamo combattendo per difendere il metodo comunitario, e intendo il ruolo del Parlamento europeo nel processo decisionale. La decisione politica in merito a una tassa europea spetta a noi e al Consiglio, come il Cancelliere tedesco Merkel ci ha ricordato la scorsa settimana. Non facciamoci travolgere dagli avvenimenti!</p>
      <a text="(Applausi)"/>
    </intervention>
    <intervention id="1-078-000" speaker_id="28576" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149)</p>
    </intervention>
    <intervention id="1-078-250" speaker_id="28257" name="Ivo Belet" is_mep="True" mode="written">
      <p sl="it">Oggi il Parlamento europeo trasmette un segnale forte al G20, ma soprattutto ai capi di Stato e di governo europei. Siamo sempre stati e restiamo a favore dell’introduzione di una tassa sulle transazioni finanziarie a livello globale, ma se non possiamo ottenere tale risultato a breve termine, l’Unione europea dovrebbe agire indipendentemente per assumersi la propria parte di responsabilità. Presupponiamo che la Commissione a breve pubblicherà una valutazione e successivamente una proposta legislativa specifica.</p>
      <p sl="it">Una tassa sulle transazioni finanziarie è lo strumento migliore per salvaguardarci dalla speculazione sui mercati e finanziare beni pubblici globali. Nel contempo, tuttavia, potrebbe anche essere uno strumento efficace per sostenere una ripresa economica proattiva in Europa. Al riguardo, vorrei altresì sottolineare che quanti affermano sempre che il progetto di integrazione europea è un progetto antisociale potrebbero d’ora in poi ridimensionare le proprie asserzioni perché, e cito Oxfam, il Parlamento europeo sta stabilendo uno standard mondiale esercitando pressioni per una tassa Robin Hood europea.</p>
    </intervention>
    <intervention id="1-078-375" speaker_id="1289" name="Proinsias De Rossa" is_mep="True" mode="written">
      <p sl="it">Appoggio l’odierna relazione in cui si chiede che l’Unione promuova l’introduzione di una tassa sulle transazioni finanziarie a livello globale o, se ciò non dovesse essere attuabile, inizialmente come tassa a livello europeo. L’aumento spettacolare del volume delle transazioni finanziarie nell’economia globale nel corso dell’ultimo decennio, che nel 2007, ha raggiunto un livello 73,5 volte superiore al PIL mondiale nominale, esemplifica lo scollamento crescente tra transazioni finanziarie ed esigenze dell’economia reale. Il settore finanziario è sottotassato. Interessante è notare, per esempio, come non venga riscossa IVA sulla maggior parte dei servizi finanziari. È necessario attuare misure per ottenere di più da questo settore e contribuire a sollevare i lavoratori dall’onere della tassazione. I principali costi della crisi sinora sono stati a carico dei contribuenti. Istituti finanziari e parti interessate, che hanno beneficiano di anni di rendimenti eccessivi sui titoli ed eccessivi bonus annuali, devono assumersi anch’essi una quota proporzionale ed equa di tali costi. Secondo le stime, la tassa sulle transazioni finanziarie applicata con un’aliquota ridotta potrebbe fruttare quasi 200 miliardi di euro all’anno a livello comunitario e 650 miliardi di dollari a livello globale, il che rappresenterebbe un sostanziale contributo da parte del settore finanziario al costo della crisi e alla sostenibilità delle finanze pubbliche.</p>
    </intervention>
    <intervention id="1-078-500" speaker_id="96832" name="Kinga Göncz" is_mep="True" mode="written">
      <p sl="it">In tempi di ristrettezze finanziarie difficilmente si potrebbero trovare risorse per conseguire gli obiettivi comuni più ovvie che tasse sulle transazioni finanziarie a livello internazionale od europeo, eurobond , obbligazioni comunitarie di progetto e altri strumenti finanziari innovativi. Se siamo seri rispetto alle nostre risoluzioni e agli obiettivi stabiliti nella strategia UE 2020, dobbiamo sostenere i nuovi strumenti finanziari che ci permettono di realizzarli. Occorrono risorse fresche per sviluppare reti di trasporto ed energia, combattere il cambiamento climatico e finanziare i passi necessari per giungere all’integrazione sociale. Tali risorse non devono gravare ulteriormente sui contribuenti che già subiscono le conseguenze delle misure di austerity . Secondo il parere degli esperti finanziari, una tassa sulle transazioni finanziarie che riduca il livello della speculazione finanziaria e l’eccessiva assunzione di rischi da parte degli istituti finanziari, chiesta da tempo dal gruppo ALDE, può essere introdotta a livello europeo senza allontanare il settore finanziario dall’Europa. A livello annuale, una tassa dello 0,05 per cento rappresenterebbe un contributo in bilancio di 200 miliardi di euro. Inoltre, ulteriori misure di finanziamento innovative, come l’emissione di eurobond , potrebbero contribuire anch’esse ad aumentare le entrate di bilancio.</p>
    </intervention>
    <intervention id="1-078-625" speaker_id="96857" name="Cătălin Sorin Ivan" is_mep="True" mode="written">
      <p sl="it">Dopo aver vissuto la crisi finanziaria, che ha dimostrato la volatilità dei titoli degli istituti finanziari, abbiamo ritenuto necessario introdurre una tassa sulle transazioni finanziarie a livello europeo, tema discusso anche approfonditamente dal Consiglio europeo.</p>
      <p sl="it">Il gruppo S&amp;D, al quale appartiene la relatrice designata, merita la maggior parte degli elogi. Siamo riusciti a trasmettere un segnale forte, specialmente adottando l’emendamento più problematico, quello volto a introdurre la tassa a livello europeo anziché a livello globale. Così facendo, abbiamo dimostrato le nostre buone intenzioni e il nostro fermo convincimento che le misure possono avere una maggiore efficacia nell’Unione con benefici immediati e quantificabili. In proposito, non posso non ribadire che la politica di austerity , fortemente promossa dai governi conservatori, è profondamente iniqua e persino demagogica, soprattutto alla luce del fatto che la crisi economica non è stata provocata dall’uomo della strada, bensì dagli istituti finanziari e bancari, che hanno interpretato in modo eccessivamente liberale il sistema finanziario. La rinascita deve avvenire in condizioni di parità e, pertanto, tale tassa è la misura migliore che abbiamo a disposizione.</p>
    </intervention>
    <intervention id="1-078-750" speaker_id="97197" name="Alfredo Pallone" is_mep="True" mode="written">
      <p sl="it">Caro Presidente, onorevoli colleghi, la discussione è affascinante sul piano etico, politico e anche tecnico. Il problema è che non si può fare su un campo segmentato: è necessaria una soluzione condivisa e concordata a livello di G20, in quanto altrimenti se non posta in essere da tutti è un boomerang, che spingerebbe alla delocalizzazione finanziaria. Non siamo qui a difendere gli speculatori o coloro che hanno giocato sui mercati finanziari come se fossero al casinò, ma d’altro canto non possiamo prendere misure di facciata dettate un po’ dalla demagogia, che poi all’atto pratico arrecherebbero più danni di quelli che si vogliono prevenire. Evitiamo, quindi, di ragionare su basi puramente ideologiche e guardiamo alla realtà dei fatti. Concordiamo tutti sulla necessità di arrestare la speculazione finanziaria fine a se stessa e di stabilire il principio del polluter’s pay , ma per fare ciò è necessario impostare un discorso basato su dati certi, numeri e analisi statistiche. E’ necessario trovare una soluzione che tenga conto dell’esigenza di bloccare un certo tipo di speculazione, e di evitare che l’UE arretri sul mercato globale, cosa che creerebbe ancora più problemi in un momento in cui occorre investire e cercare di superare la crisi.</p>
    </intervention>
  </section>
  <section id="creitem18" title="18. Zona coperta dall’accordo della Commissione generale per la pesca nel Mediterraneo (discussione)">
    <intervention id="1-080-000" speaker_id="28576" is_mep="True" mode="spoken" role="Presidente">
      <p sl="unknown">L’ordine del giorno reca la relazione (Α7-0023/2011), presentata dall’onorevole Rivellini a nome della commissione per la pesca, sulla proposta di regolamento del Parlamento europeo e del Consiglio relativo a talune disposizioni per la pesca nella zona coperta dall’accordo CGPM (Commissione generale per la pesca nel Mediterraneo) (COM(2009)0477 - C7-0204/2009 - 2009/0129(COD)).</p>
    </intervention>
    <intervention id="1-081-000" speaker_id="97199" name="Crescenzio Rivellini" is_mep="True" mode="spoken" role="relatore">
      <p sl="it">Signor Presidente, onorevoli colleghi, la presente proposta di regolamento tende a trasporre alcune raccomandazioni adottate dalla Commissione generale per la pesca nel Mediterraneo (CGPM) per contribuire a migliorare la certezza del diritto costituendo, al contempo, un passo importante verso la semplificazione.</p>
      <p sl="it">Fino ad oggi le raccomandazioni adottate dalla CGPM sono state recepite nella legislazione comunitaria in via provvisoria, mediante regolamenti annuali sulle possibilità di pesca. Il carattere permanente di tale raccomandazione richiede, tuttavia, uno strumento giuridico più stabile per il loro recepimento nel diritto comunitario. Pertanto, è opportuno recepire le raccomandazioni in oggetto mediante un singolo atto legislativo al quale possono essere aggiunte le future raccomandazioni mediante modifiche dello stesso.</p>
      <p sl="it">Per quanto riguarda il contenuto delle raccomandazioni adottate dalla CGPM, all’interno del titolo II (misure tecniche) della proposta di regolamento, vengono poste alcune restrizioni alla pesca all’interno del Golfo del Leone relativamente alle reti da pesca utilizzabili (articolo 5), relativamente al rilascio di autorizzazioni per le attività di pesca praticabili e alla protezione degli habitat naturali.</p>
      <p sl="it">Inoltre, le navi autorizzate a partecipare alla pesca della lampuga ricevono un permesso di pesca speciale e vengono incluse in un elenco fornito alla Commissione dallo Stato membro (articolo 13). Per quanto riguarda gli attrezzi di pesca, la proposta di regolamento descrive dettagliatamente la dimensione minima di maglia delle reti nel Mediterraneo (articolo 15) e nel Mar Nero (articolo 16) e proibisce l’uso di draghe trainate e reti da traino a più di 1000 metri di profondità (articolo 17).</p>
      <p sl="it">Il titolo III è stato intitolato alle misure di controllo. Tra di esse è previsto che ogni Stato membro trasmetta alla Commissione europea, tramite il supporto informatico abituale, un elenco aggiornato delle navi di lunghezza fuori tutto superiore a 15 metri, battenti la sua bandiera e registrate nel suo territorio, autorizzate a pescare nella zona CGPM (articolo 18).</p>
      <p sl="it">Nel secondo capo sono disciplinate le misure riguardanti lo Stato di approdo. L’ambito di applicazione riguarda le navi dei paesi terzi che potranno subire controlli ed ispezioni per le operazioni di sbarco e trasbordo (articolo 21). Inoltre, gli Stati membri non consentono a una nave di paesi terzi di utilizzare i loro porti se la nave non batte bandiera di una parte contraente della CGPM, se la nave ha svolto attività di pesca illegale, non dichiarata e non regolamentata o se la nave non dispone di un’autorizzazione valida a praticare la pesca (articolo 23).</p>
      <p sl="it">Il titolo IV (cooperazione, informazione e rendicontazione) della proposta di regolamento prevede una cooperazione e uno scambio di informazioni della Commissione europea e degli Stati membri con il segretario esecutivo della CGPM (articolo 24) e la trasmissione da parte degli Stati membri al segretario esecutivo della CGPM delle matrici statistiche (numero di registro della nave, capacità, tonnellata, cavalli di forza, ecc.) entro le scadenze previste.</p>
      <p sl="it">Per quanto riguarda le disposizioni del titolo V (disposizioni finali), l’articolo 28 in particolare permette alla Commissione, mediante concessione del Parlamento europeo e del Consiglio, di modificare, attraverso atti delegati, disposizioni che riguardano elementi non essenziali all’atto legislativo in questione, conformemente all’articolo 290 del trattato sul funzionamento dell’Unione europea.</p>
      <p sl="it">Inoltre, si nota che le parti contraenti della CGPM hanno l’obbligo di assicurare piena implementazione delle misure concordate a decorrere dalla data stabilita dalla CGPM stessa. Una tempestiva trasposizione è dunque necessaria al fine di rendere tali misure internazionali direttamente applicabili alle persone fisiche o giuridiche a livello comunitario e per assicurare la certezza del diritto in tal senso.</p>
      <p sl="it">Tuttavia, la procedura di codecisione, a causa della lunga durata, appare in questo caso specifico sovradimensionata rispetto alle questioni in gioco in materia di recepimento delle modifiche alle disposizioni presenti all’articolo 28, che ritengo non essenziali e che prima di essere proposte o adottate in occasione della sessione annuale della CGPM sono già state discusse e concordate con gli Stati membri, sia in gruppo di lavoro, in Consiglio, che sul posto durante la sessione stessa.</p>
      <p sl="it">Il fatto che l’Unione europea non sia in grado di assicurare questa trasposizione del diritto comunitario entro il termine impartito può essere considerato una violazione dei suoi impegni internazionali. Questo, a sua volta, potrebbe minare la credibilità dell’Unione europea nel contesto della CGPM e di altre organizzazioni internazionali di gestione della pesca.</p>
      <p sl="it">Questo non è un buon servizio per l’Unione europea e certamente fornirebbe ulteriori elementi ai detrattori dell’Unione, che potrebbero sospettare che l’Unione europea perde tempo su piccole cose invece di concentrarsi sulle questioni più sostanziali.</p>
      <p sl="it">Infine, è fondamentale notare che importanti meccanismi di salvaguardia sono incorporati nel sistema degli atti delegati, ad esempio la possibilità di obiezione da parte dei due colegislatori, Parlamento e Consiglio, rispetto ad atti specifici adottati dalla Commissione in base ai poteri delegati e alla possibilità di revocare completamente la delega, se non sono soddisfatti del modo in cui vengono utilizzati questi poteri da parte della Commissione.</p>
      <p sl="it">Per questo motivo ritengo che l’articolo 28 riguardo gli atti delegati sia un buon compromesso che verrà comunque ridiscusso in seconda lettura col Consiglio, al fine di trovare un accordo definitivo. Questo ragionamento è in linea con la relazione dell’on. Bairbre de Brún sulla proposta di regolamento del Parlamento europeo e del Consiglio che modifica il regolamento (CE) n. 998/2003 relativo alle condizioni di polizia sanitaria applicabili ai movimenti a carattere non commerciale di animali da compagnia e la relazione dell’on. Romeva sulla proposta di regolamento del Parlamento europeo e del Consiglio che istituisce un programma di documentazione delle catture di tonno rosso.</p>
    </intervention>
    <intervention id="1-082-000" speaker_id="28576" is_mep="True" mode="spoken" role="Presidente">
      <p sl="unknown">(in riferimento al fatto che all’onorevole Rivellini ha potuto superare il tempo di parola concessogli) Onorevole Rivellini, in segno di ringraziamento per quanto è accaduto oggi mi aspetto che lei appenda un mio ritratto nel suo ufficio. Posso fornirgliene uno di dimensioni adeguate, anche autografato.</p>
    </intervention>
    <intervention id="1-083-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, non ho nessuna intenzione di appendere un suo ritratto in ufficio, per cui dovrò essere breve.</p>
      <p sl="en">Innanzi tutto, vorrei ringraziare l’onorevole Rivellini per il lavoro svolto in merito all’odierna relazione. Sono molto lieta di prendere atto del fortissimo sostegno della commissione per la pesca e del Parlamento sulla sostanza di questa importante proposta. Non posso che concordare con la presentazione esaustiva dell’onorevole Rivellini, così come con il fatto che l’attuazione delle varie misure adottate dalla CGPM è fondamentale per garantire la gestione sostenibile delle risorse ittiche nel Mediterraneo.</p>
      <p sl="en">Dobbiamo farlo perché il Mediterraneo ne ha realmente bisogno. Dobbiamo farlo se vogliamo garantire la biodiversità del Mediterraneo ed evitare che si trasformi in un mare morto. Consentitemi di fare riferimento a una questione istituzionale citata anche dal vostro relatore.</p>
      <p sl="en">Come sapete, a partire dalla data fissata dalla CGPM le sue raccomandazioni diventeranno vincolanti per l’Unione e, secondo il trattato, anche per gli Stati membri. È dunque necessario un tempestivo recepimento affinché tali misure internazionali siano direttamente applicabili alle persone fisiche e giuridiche a livello comunitario garantendo, a tal fine, certezza giuridica. Dobbiamo evitare che il recepimento delle misure della CGPM diventi una versione moderna del mito di Sisifo. Diverse misure adottate dalla CGPM recepite negli ultimi anni sono già in attesa dell’adozione di tale regolamento. Ben presto, tuttavia, è molto probabile che la CGPM adotti nuovi emendamenti che richiederanno un effettivo recepimento nel diritto comunitario entro un termine prestabilito. L’esercizio dovrà dunque essere compiuto più e più volte.</p>
      <p sl="en">Per questo ritengo che la Commissione dovrebbe disporre di poteri delegati per recepire tutti i futuri emendamenti nel diritto comunitario. Mi preoccupa molto il fatto che dalla limitazione dei poteri delegati alla Commissione derivi un rischio notevole che il recepimento non sia tempestivo, esito che dobbiamo assolutamente evitare. Questo non è un modo per eludere la competenza del Parlamento europeo su tali temi. Occorre però un tempestivo recepimento e temo che non sarà possibile se utilizziamo questo iter .</p>
      <p sl="en">Mi dispiace, quindi, che le istituzioni non siano in grado di giungere a un accordo su tale aspetto importante. Vorrei ribadire che tali ritardi comprometterebbero la capacità dell’Unione di ottemperare ai propri obblighi internazionali minando anche la sua credibilità all’interno delle nostre organizzazioni di pesca internazionali.</p>
      <p sl="en">Ritengo nondimeno che dobbiamo procedere rapidamente verso l’adozione di questo regolamento e, pertanto, accolgo con favore la posizione assunta dal Parlamento europeo come passo nella giusta direzione. Spero che ulteriori passi del genere ci permettano di sbloccare i negoziati sulla proposta e procedere con la sua adozione. Nel contempo, è necessario continuare a riflettere sui modi più efficaci per recepire nel diritto comunitario misure introdotte dalle organizzazioni regionali di gestione della pesca.</p>
      <p sl="en">Dal canto nostro, continueremo a ricercare soluzioni migliori e vi invito a unirvi ai nostri sforzi. Ringrazio nuovamente l’onorevole Rivellini per la relazione e la commissione per l’impegno profuso in merito a questo importante tema.</p>
    </intervention>
    <intervention id="1-085-000" speaker_id="96849" name="Alain Cadec" is_mep="True" mode="spoken">
      <p sl="fr">a nome del gruppo PPE. – Signor Presidente, innanzi tutto vorrei dire che stiamo bene qui, a Strasburgo. Signora Commissario, onorevoli colleghi, esordirei ringraziando l’onorevole Rivellini per la sua relazione e i negoziati condotti con il Consiglio e la Commissione dal 2009.</p>
      <p sl="fr">La relazione, messa in standby in attesa dell’entrata in vigore del trattato di Lisbona e del nuovo regolamento sull’attuazione delle misure, ora recepisce le raccomandazioni che la Commissione generale per la pesca nel Mediterraneo (CGPM) ha adottato in prima lettura.</p>
      <p sl="fr">Le raccomandazioni adottate dalla CGPM consistono in alcune restrizioni imposte alla pesca nel Golfo dei Leoni riguardanti in particolare le reti utilizzabili, il rilascio dei permessi di pesca e la salvaguardia degli habitat naturali. La relazione è fondamentale in quanto stabilisce le zone di pesca del Mediterraneo soggette a limitazioni.</p>
      <p sl="fr">Per quanto concerne gli attrezzi da pesca, il testo specifica la dimensione minima della maglia utilizzabile nel Mediterraneo e nel mar Nero e proibisce l’uso di draghe trainate e reti da traino a più di 1 000 metri di profondità. Superfluo aggiungere che sono lieto di tale misura.</p>
      <p sl="fr">Per alcuni attrezzi trainati, la dimensione minima della maglia sarà fissata come segue: rete con maglia quadrata da 40 mm nel sacco o, su richiesta debitamente giustificata dell’armatore, rete con maglia a losanga da 50 mm avente una selettività riconosciuta equivalente o superiore a quella di una rete con maglia quadrata da 40 mm.</p>
      <p sl="fr">Il relatore ha anche chiesto l’indispensabile revisione dell’attuale regolamento sugli atti di esecuzione e una chiarificazione inequivocabile della posizione del Parlamento sull’argomento. Di questo lei ha parlato poc’anzi, signora Commissario.</p>
      <p sl="fr">La Commissione deve presentare una relazione al Parlamento e al Consiglio entro il 30 giugno 2012 sull’attuazione di tale disposizione, per la quale deve proporre adeguamenti.</p>
      <p sl="fr">Spero che la relazione sia disponibile prima della seconda lettura di questo testo.</p>
    </intervention>
    <intervention id="1-086-000" speaker_id="97009" name="Kriton Arsenis" is_mep="True" mode="spoken">
      <p sl="el">a nome del gruppo S&amp;D. – Signor Presidente, signora Commissario, onorevoli colleghi, il Mediterraneo rappresenta una piccolissima parte del nostro pianeta, grossomodo l’1 per cento dei suoi mari, ma è estremamente ricco: ha l’8-9 per cento di biodiversità marina. La metà di tutte le navi da pesca europee opera nel Mediterraneo, il 60 per cento del lavoro e dell’occupazione nel campo della pesca si situa nel Mediterraneo e, purtroppo, il 54 per cento delle risorse ittiche è sovrasfruttato e il 32-36 per cento delle risorse ittiche ha superato il limite biologico. A che cosa attribuire la colpa? Ovviamente, all’insuccesso a oggi della politica comune per la pesca, all’incapacità in numerose occasioni di applicare decisioni comuni e, soprattutto, alle decisioni prese senza tener assolutamente conto dei dati scientifici, alle decisioni che prendiamo soggettivamente sulla base di miopi interessi nazionali.</p>
      <p sl="el">Nel 2006 la Commissione ha cercato di ovviare alla situazione problematica del Mediterraneo. Abbiamo avuto il regolamento sulla pesca nel Mediterraneo, ma i problemi non cessano con le azioni intraprese dagli Stati membri dell’Unione. La pesca nel Mediterraneo e il futuro degli stock dipendono da ciò che fanno tutti i paesi del Mediterraneo, appartenenti e non all’Unione, per questa risorsa comune e, se non agiamo insieme, tale risorsa corre un rischio immediato.</p>
      <p sl="el">Abbiamo proceduto alla prima lettura della relazione e mi dispiace dire che il Consiglio, oggi assente in Aula, è stato stranamente insistente sulla questione della promozione dell’attuazione delle misure. Il Consiglio deve capire che il trattato di Lisbona va applicato e dovrebbe accettare il diritto del Parlamento di partecipare a tali decisioni approvando gli atti delegati.</p>
    </intervention>
    <intervention id="1-087-000" speaker_id="28409" name="Raül Romeva i Rueda" is_mep="True" mode="spoken">
      <p sl="en">a nome del gruppo Verts/ALE. – Signor Presidente, gli ultimi due decenni di attuazione della politica comune per la pesca hanno dimostrato che affrontare la questione della pesca nel Mediterraneo separatamente attraverso regolamenti specifici sulle maglie delle reti non fa che perpetuare il doppio standard nella gestione della pesca in Europa: Atlantico rispetto a Mediterraneo.</p>
      <p sl="en">Ciò è sfociato in uno status quo cronico di cattiva gestione, nella mancata applicazione e nella pratica di una pesca eccessiva nel Mediterraneo. Soltanto rendendo responsabili le parti interessate al Mediterraneo – dai pescatori ai governi – unitamente ai loro omologhi atlantici, tutti sottoposti a processi formali e standard comuni, sarà possibile rompere definitivamente con il passato. Né gli ecosistemi marini del Mediterraneo né i suoi stock ittici, né i pescatori né la società in senso ampio, possono permettersi il lusso di un nuovo insuccesso della politica comune per la pesca (PCP) nell’affrontare, questa volta compiutamente, tutti gli aspetti della pesca nel Mediterraneo.</p>
      <p sl="en">La pesca europea nel Mediterraneo non deve più essere considerata come un fattore erratico e deve essere pienamente e risolutamente coperta da tutti gli aspetti della nuova PCP. Ciò significa che la politica di conservazione deve essere dotata di un nuovo regime operativo a tutti gli effetti per la gestione dello sforzo di pesca nel Mediterraneo giungendo a standard di conservazione identici a quelli previsti dall’ormai consolidato regime operativo applicato alla pesca nell’Atlantico.</p>
    </intervention>
    <intervention id="1-088-000" speaker_id="96957" name="Ashley Fox" is_mep="True" mode="spoken">
      <p sl="en">a nome del gruppo ECR. – Signor Presidente, vorrei esordire ringraziando la signora Commissario Damanaki per la sua recente proposta volta a porre fine all’aberrante pratica dei rigetti. In un momento in cui gli shock ittici sono in calo e alcune persone sul pianeta non hanno di che nutrirsi, è vergognoso che si catturi pesce buono, lo si uccida e poi lo si ributti in mare per sfamare gabbiani e granchi. Spero che l’odierna normativa sia attuata senza indugio in modo che questa pratica deplorevole possa cessare quanto prima.</p>
      <p sl="en">Oltre al recente annuncio della Commissione, apprezzo le raccomandazioni formulate dalla CGPM. Accolgo in particolare con favore quelle riguardanti gli attrezzi da pesca, specialmente l’introduzione di dimensioni minime per le maglie utilizzabili nel Mediterraneo e nel mar Nero, nonché il divieto imposto alle draghe trainate e alle reti da traino a più di 1 000 metri di profondità. Ciò contribuirà a rendere la nostra pesca più sostenibile.</p>
      <p sl="en">Il gruppo ECR appoggia completamente la relazione e ringrazio nuovamente la signora Commissario per il suo personale impegno teso all’abolizione dei rigetti.</p>
    </intervention>
    <intervention id="1-089-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signor Presidente, nell’odierna discussione dovremmo sottolineare che il Mediterraneo, unico al mondo, è circondato da terre appartenenti a tre continenti. È dunque punto di incontro per molte culture, comprese quelle di alcuni Stati membri e diversi altri paesi. Ciò crea una situazione in cui la questione più importante nella gestione delle risorse di pesca per l’Unione europea è la regolamentazione delle disposizioni in materia di catture, rilascio di permessi di pesca e sviluppo di metodi di controllo per le navi che sfruttano la zona. Pesca e navigazione prosperano qui da oltre mille anni, beneficiando della ricca fauna marina del Mediterraneo.</p>
      <p sl="pl">Per mantenere un equilibrio e garantire che tali prodotti siano distribuiti equamente per lo sfruttamento, iniziative come quella discussa nell’odierna relazione dovrebbero essere sostenute. Vorrei ringraziare l’onorevole Rivellini per la sua relazione che ha definito i principi della gestione delle risorse del Mediterraneo in una maniera concreta e precisa che contribuirà alla salvaguardia di questo delicato ecosistema.</p>
    </intervention>
    <intervention id="1-090-000" speaker_id="97020" name="Guido Milana" is_mep="True" mode="spoken">
      <p sl="it">Signor Presidente, onorevoli colleghi, Signor Commissario, penso che le questioni legate al Mediterraneo, con questo provvedimento, avviino una fase ancor più cogente rispetto agli atti che abbiamo compiuto. Credo che sia molto più importante l’atto che stiamo incardinando oggi rispetto agli effetti del regolamento comunitario del 2006.</p>
      <p sl="it">Penso che questo risponda anche a qualche limite di quel regolamento che, essendo unilaterale, ha lasciato larghi settori della pesca spesso sostenere l’idea che sì, l’Europa fa la propria parte, ma gli altri paesi rivieraschi non lo fanno. Penso che sia strategico per noi affrontare il tema in questa dimensione e con queste caratteristiche. Il lavoro svolto dal collega Rivellini, molto condiviso, credo meriti in questa sede un ringraziamento formale.</p>
      <p sl="it">Ciononostante, ho la netta sensazione che il fatto che noi non riusciamo a risolvere questa questione in prima lettura e arriveremo alla seconda lettura, soprattutto sull’interpretazione dell’articolo 28 di questo regolamento, ponga una questione: il Parlamento in questa occasione si schiera dalla parte della Commissione. Il Parlamento dice sostanzialmente che è bene che questi atti delegati siano in capo alla Commissione e c’è una certa resistenza da parte del Consiglio, tra l’altro, l’assenza di oggi è anche un’assenza significativa.</p>
      <p sl="it">Questo atto fa sì che nel Parlamento sia matura l’idea che mantenere la biodiversità, mantenere la pescosità di questo importante mare sia anche questa operazione il futuro dei pescatori. Detto ciò, penso che la fase che abbiamo di fronte debba riproporre in maniera centrale l’idea della codecisione. Questi atti delegati hanno una loro ragione di essere delegati e quindi conferiti oggi in capo alla Commissione, ma gli accordi internazionali devono mantenere saldo nel Parlamento il suo ruolo quando questi avverranno.</p>
    </intervention>
    <intervention id="1-091-000" speaker_id="28117" name="Jim Higgins" is_mep="True" mode="spoken">
      <p sl="ga">Signor Presidente, sono lieto di accogliere questa relazione e sicuramente voterò a suo favore quando giungerà dinanzi al Parlamento.</p>
      <p sl="ga">La Commissione generale per la pesca nel Mediterraneo è stata istituita nel 1949 e copre anche il mar Nero.</p>
      <p sl="en">Signor Presidente, innanzi tutto vorrei esprimere il mio accordo incondizionato con i commenti di uno dei colleghi intervenuti prima di me, l’onorevole Fox, quando ha elogiato la signora Commissario per aver posto fine una volta per tutte alla scandalosa pratica dei rigetti vietandola. Ben fatto, signora Commissario. È stata una misura molto sensata e le siamo profondamente grati.</p>
      <p sl="en">In secondo luogo, per quanto concerne la questione del Mediterraneo e del mar Nero, ambedue sono letteralmente paradisi ambientali e dell’acquacoltura. Ciò che lei ha fatto al riguardo, o meglio ciò che noi abbiamo fatto, è riunire tutti i fattori importanti, e mi riferisco, a titolo esemplificativo, a misure di conservazione, gestione, sfruttamento, monitoraggio, commercializzazione e applicazione, perché l’applicazione è importante dal punto di vista dell’acquacoltura e dei suoi prodotti.</p>
      <p sl="en">Ciò che otteniamo è di fatto un compendio dei diversi capitoli. Sinora abbiamo avuto varie risoluzioni, varie norme e vari regolamenti. Ora invece tutto è stato riunito in un unico pacchetto onnicomprensivo estremamente intelligente.</p>
      <p sl="en">Gli elementi salienti del pacchetto sono due: chiarezza e semplificazione, in modo che tutti capiscano esattamente di che cosa si tratta. Auspicabilmente, ciò che stiamo facendo in Aula adottando l’odierna relazione e attuandola servirà a creare un quadro semplificato efficace e utilizzabile per il Mediterraneo e il mar Nero.</p>
    </intervention>
    <intervention id="1-093-000" speaker_id="96813" name="Barbara Matera" is_mep="True" mode="spoken">
      <p sl="it">Signor Presidente, onorevoli colleghi, condivido con il relatore la necessità di semplificare la regolamentazione in materia di pesca con un regolamento che possa recepire le raccomandazioni adottate dalla Commissione per la pesca nel Mediterraneo.</p>
      <p sl="it">Condivido gli obiettivi e i principi applicati nella politica comune della pesca, ma credo che occorra garantire in tutti gli Stati membri costieri un giusto equilibrio tra valore socioeconomico e tutela degli ecosistemi. Credo occorra quindi rivendicare anche la tutela degli interessi particolari delle comunità locali.</p>
      <p sl="it">Questo regolamento impone con minuzia gli attrezzi autorizzati per la pesca nelle acque della zona CGPM, in particolare nel Mediterraneo. Faccio presente che l’obiettivo della salvaguardia dei nostri habitat naturali comporta gravi ripercussioni per alcune comunità di pescatori. L’Italia è in attesa da parte della Commissione di una deroga al divieto di fatto della pesca di due specie particolari che costituiscono il prodotto principale di una vasta marineria.</p>
      <p sl="it">Concludendo, vorrei sensibilizzare tutti i rappresentanti dei 27 Stati membri e la Commissione a considerare l’opportunità di rendere tali strumenti meno rigidi di fronte alle necessità di sopravvivenza di un comparto ittico locale.</p>
    </intervention>
    <intervention id="1-094-000" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Signor Presidente, l’odierna proposta di regolamento intende recepire in un unico documento le raccomandazioni adottate dalla Commissione generale per la pesca nel Mediterraneo (CGPM) che cercano di promuovere una corretta gestione del bacino mediterraneo facendo in modo che tutti colori che su di esso influiscono partecipino e si assumano la propria responsabilità. Mi complimento con il relatore per il suo lavoro.</p>
      <p sl="pt">Uno stato ecologico sano di questo importante bacino marittimo è il principale obiettivo della CGPM e la promozione del suo sviluppo sostenibile presuppone tutta una serie di misure per la conservazione e la gestione delle risorse biologiche marine che costituiscono la missione della CGPM e dovrebbero presiedere alle pratiche di pesca nella regione.</p>
      <p sl="pt">Combattere la pesca illegale è una delle sfide più importanti con le quali tale strategia di conservazione deve confrontarsi. La maggior parte della proposta di regolamento del Parlamento europeo e del Consiglio è positiva. È anche importante sovrintendere all’applicazione di tutte le misure di controllo, cooperazione, informazione e rendicontazione, non soltanto per quanto concerne le navi che battono bandiera dell’Unione, ma anche quelle che, battendo bandiera di uno Stato membro di una parte contraente della Commissione, dovrebbero preoccuparsi di applicare pratiche di pesca corrette.</p>
      <p sl="pt">La corretta applicazione delle raccomandazioni che saranno in vigore in caso di adozione dell’odierna proposta di regolamento consentirà di conseguire detti obiettivi garantendo nel contempo un pari trattamento di tutte le flotte che svolgono tali attività di pesca.</p>
    </intervention>
    <intervention id="1-095-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, vorremmo in questa sede richiamare l’attenzione su un aspetto della proposta di regolamento che riteniamo rivesta la massima importanza e, purtroppo, non possiamo accettare.</p>
      <p sl="pt">Non stiamo mettendo in discussione la valenza di una cooperazione multilaterale per la corretta conservazione delle risorse acquatiche viventi; tutt’altro. Tale proposta, però, intende conferire alla Commissione il potere di adottare atti legislativi in ambiti che, nel caso della Repubblica di Cipro, si scontrano con la sovranità di uno Stato membro e la sua zona economica esclusiva.</p>
      <p sl="pt">La questione è tanto più grave in quanto, come sappiamo, la sovranità di tale zona è al momento minacciata illegalmente da un paese terzo candidato all’adesione, il che peraltro rende il tema estremamente delicato da un punto di vista politico. Così come è stata formulata, la proposta interferisce con il diritto legittimo di uno Stato membro di far uso delle risorse naturali presenti sul fondo marino della propria zona economica esclusiva e nel proprio sottosuolo, diritto sancito dalla Convenzione sul diritto del mare delle Nazioni Unite.</p>
      <p sl="pt">Vi invitiamo pertanto ad appoggiare la proposta da noi formulata, intesa a limitare l’ambito di applicazione degli atti delegati votando contro il paragrafo in merito al quale chiediamo un voto per parti separate.</p>
    </intervention>
    <intervention id="1-096-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare tutti per gli interventi e formulare due brevi osservazioni.</p>
      <p sl="en">Concordo con i parlamentari che hanno sottolineato come ciò di cui adesso abbiamo realmente bisogno è una corretta attuazione del regolamento sul Mediterraneo. Tale regolamento è in vigore da pochissimo tempo e dovremmo dargli modo di conseguire i risultati ricercati. Non vedo come si possa emendarlo adesso o chiedere ulteriori deroghe. Il regolamento è molto flessibile. Gli Stati membri devono seguire le regole se vogliono ottenere deroghe al regolamento.</p>
      <p sl="en">In secondo luogo, ciò che realmente ci serve, e concordo con i parlamentari che hanno menzionato tale aspetto, è giungere nel Mediterraneo a una situazione simile a quella di altri bacini marittimi. È abbastanza chiaro che il Mediterraneo ha bisogno di essere regolamentato. Nell’ambito della riforma della politica comune per la pesca, dobbiamo cercare di procedere, un passo dopo l’altro, per creare nel Mediterraneo la stessa situazione di altri bacini in Europa.</p>
      <p sl="en">Infine, l’idea della Commissione di avere atti delegati per l’attuazione delle decisioni degli organismi internazionali ai quali l’Unione ha aderito non incide in alcun modo sulla sovranità degli Stati membri. Al contrario, ciò che vogliamo è soltanto la possibilità di agevolare il recepimento di dette decisioni nel diritto europeo.</p>
    </intervention>
    <intervention id="1-097-000" speaker_id="1405" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani (martedì 8 marzo 2011).</p>
    </intervention>
  </section>
  <section id="creitem19" title="19. Accordo di partenariato nel settore della pesca tra l’Unione europea e la Mauritania (discussione)">
    <intervention id="1-099-000" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione (B7-0018/2011), presentata dall’onorevole Fraga Estévez a nome della commissione per la pesca, sui negoziati concernenti il rinnovo dell’accordo di partenariato nel settore della pesca tra l’Unione europea e la Mauritania (O-000038/2011).</p>
    </intervention>
    <intervention id="1-100-000" speaker_id="1993" name="Carmen Fraga Estévez" is_mep="True" mode="spoken">
      <p sl="es">autore. – Signor Presidente, il protocollo all’accordo di partenariato nel settore della pesca con la Mauritania scade il 31 luglio 2012. Alla luce dell’importanza di tale protocollo, la Commissione ha già chiesto al Consiglio un mandato per rinegoziarlo. Siamo stati informati che il Consiglio sta attualmente studiando una proposta di mandato e deciderà a breve.</p>
      <p sl="es">In forza dell’articolo 218 del trattato che concede al Parlamento poteri speciali in merito all’approvazione finale degli accordi nel settore della pesca, abbiamo già manifestato l’intenzione di avvalerci appieno delle possibilità concesseci dal trattato e dall’accordo quadro interistituzionale per partecipare all’elaborazione degli accordi nel settore della pesca con il diritto di essere pienamente informati proprio come il Consiglio.</p>
      <p sl="es">Riteniamo di dover essere coinvolti nell’iter dal momento in cui viene approvato il mandato negoziale. La commissione per la pesca ha pertanto deciso di introdurre una nuova procedura a cominciare dal protocollo con la Mauritania in virtù della quale presenteremo un’interrogazione orale e riceveremo informazioni sui futuri negoziati sin dall’inizio dell’iter . Tale procedura ci consentirà anche di produrre un progetto di risoluzione in cui saranno espresse le nostre preoccupazioni sull’accordo in questione, nella fattispecie con la Mauritania, e la richiesta che tali preoccupazioni siano tenute presenti dai negoziatori diventando infine parte del protocollo conclusivo.</p>
      <p sl="es">L’accordo con la Mauritania è fondamentale sia per la stessa Mauritania sia per l’Unione europea. Per la Mauritania, l’accordo rappresenta il 29 per cento del bilancio nazionale; per l’Unione europea, è uno di tre accordi misti ancora in essere che consente la presenza di più modalità diverse di pesca nelle acque del paese, tutte vitali per gli approvvigionamenti ittici dell’Unione.</p>
      <p sl="es">La valenza di tale accordo e l’esperienza che abbiamo maturato ci hanno indotti a formulare una serie di suggerimenti che si rifletteranno nella risoluzione comune che i gruppi politici dovrebbero negoziare nei prossimi giorni dando voce anche a varie preoccupazioni sul modo in cui opera l’attuale protocollo. Tali preoccupazioni riguardano tra l’altro i seguenti aspetti.</p>
      <p sl="es">In primo luogo, il Parlamento deve comprendere l’importanza di assicurarsi il sostegno del comparto ai contributi finanziari e al loro utilizzo corretto tenute presenti le esigenze sia del comparto sia delle autorità mauritane competenti in materia di pesca orientandosi verso una politica di pesca avanzata e sostenibile.</p>
      <p sl="es">In secondo luogo, il comitato misto scientifico ha un ruolo da svolgere ed è necessario accertarsi che lo svolga correttamente in quanto è l’organismo responsabile della valutazione delle risorse e della formulazione di raccomandazioni sullo stato biologico delle popolazioni e, dunque, sulle possibilità di pesca a disposizione delle diverse flotte che operano nelle acque mauritane.</p>
      <p sl="es">In terzo luogo, occorrono maggiori informazioni sulle catture di altri paesi extracomunitari che operano nella zona in maniera da poter calcolare con precisione l’eccedenza reale in termini di attività di pesca che la Mauritania può offrire all’Unione garantendo nel contempo che le possibilità di pesca negoziate siano in linea con le esigenze effettive delle flotte. Ciò eviterà ogni tentazione di pagare “pesce sulla carta”.</p>
      <p sl="es">In quarto luogo, è importante, per quel che riguarda la flotta di pesca, assicurare che le misure tecniche per le varie attività di pesca siano negoziate contestualmente alle possibilità di pesca, ponendo fine in tal modo all’assurdità di pagare per risorse tecnicamente impossibili da catturare.</p>
      <p sl="es">Da ultimo, occorre urgentemente chiarire l’uso da parte della Mauritania delle disposizioni in materia di monitoraggio contenute nel protocollo per quanto concerne la sua preferenza per metodi che non siano il sistema di controllo dei pescherecci (SCP) e i suoi standard variabili sui fermi delle navi. È importante che ambedue le parti rispettino le condizioni concordate per la composizione delle controversie relative a tali fermi, condizioni che devono essere mantenute nel nuovo protocollo.</p>
      <p sl="es">Signora Commissario, per tutti questi motivi chiederemo alla Commissione, in veste di negoziatore, che tenga presenti le preoccupazioni appena espresse e altre che faranno parte della risoluzione comune che dovrebbe essere approvata dalla prossima plenaria e che la nostra istituzione seguirà con estrema attenzione.</p>
    </intervention>
    <intervention id="1-101-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, vorrei ringraziate l’onorevole Fraga Estévez, presidente della commissione per la pesca, per l’interrogazione orale e replicare che apprezzo moltissimo il coinvolgimento del Parlamento in questi iter . In generale, condivido anche le sue preoccupazioni. Ci adopereremo al meglio per ottenere i migliori risultati.</p>
      <p sl="en">Consentitemi di informarvi brevemente in merito all’attuale accordo di pesca con la Mauritania. Tale accordo è volto a garantire la conservazione e lo sfruttamento sostenibile degli stock ittici. Intendiamo inoltre prevenire e combattere la pesca illegale promuovendo lo sviluppo delle infrastrutture portuali e la salvaguardia dell’ambiente marino.</p>
      <p sl="en">Attraverso questo accordo, le possibilità di pesca sono state ridotte e i diritti dovuti dagli armatori per le licenze e per ogni tonnellata catturata sono stati notevolmente aumentati. Permangono difficoltà e stiamo studiando come risolverle nella maniera migliore possibile. Al riguardo, concordo con l’onorevole Fraga.</p>
      <p sl="en">L’accordo con la Mauritania è diventato il più significativo in termini finanziari. È il più importante dei nostri accordi. Visto questo sviluppo, la Commissione sta valutando l’introduzione di un forte elemento di condizionalità legato al sostegno settoriale nel nuovo protocollo. Ciò avverrà, tra l’altro, attraverso il disaccoppiamento dei pagamenti dei diritti di accesso e dei pagamenti per il sostegno settoriale. I due saranno disaccoppiati. Ciò ci consentirà di rispondere più efficacemente ai problemi di attuazione del sostegno settoriale e, nel contempo, di assicurare il pagamento dell’accesso e, dunque, le attività di pesca delle navi comunitarie, considerato che non vorremmo turbare le attività di pesca delle nostre navi.</p>
      <p sl="en">Quanto al sostegno settoriale, il tasso di esecuzione è stato molto elevato nel 2008 e nel 2009. Il 2010, viceversa, è stato contrassegnato da un livello estremamente basso di esecuzione dei fondi per la politica settoriale da parte della Mauritania (soltanto il 52 per cento). Ciò è stato principalmente dovuto all’elevato tasso di trattenuta dei corrispondenti fondi per il Ministero delle finanze mauritano. Lo scorso anno, di concerto con la controparte mauritana, la Commissione ha deciso di dividere il pagamento del sostegno settoriale in due tranche . La Commissione ha inoltre trattenuto 9 milioni di euro su un tale di 18, ossia metà dell’ammontare complessivo, fino a che non è stato raggiunto un assorbimento maggiore.</p>
      <p sl="en">Peraltro, al fine di ovviare a tali lacune, come misura temporanea si è introdotto un nuovo meccanismo, un conto fiduciario, il cosiddetto CAS, che diventerà operativo nel primo semestre del 2011. La creazione di questo nuovo conto speciale contribuirà a garantire che i fondi stanziati vadano direttamente al sostegno settoriale. Questo è ciò che vogliamo.</p>
      <p sl="en">Il nuovo protocollo dopo il 1° agosto 2012 terrà conto dell’imminente riforma del CAS. Al riguardo, il mandato negoziale prevede per la prima volta una clausola sui diritti umani e i principi democratici. Speriamo che il Consiglio adotti il nuovo mandato la prossima settimana. Per quel che riguarda la lotta alla pesca illegale, non dichiarata e non regolamentata, dall’entrata in vigore del nostro nuovo regolamento la Commissione ha collaborato strettamente con le autorità mauritane responsabili del controllo. Conformemente a detto regolamento, stiamo cercando di assicurare che le misure di conservazione e gestione siano basate su informazioni appropriate.</p>
      <p sl="en">Da ultimo, gli investimenti da parte del settore della pesca comunitario sono effettuati in linea con il piano di azione della Mauritania, piano che intende agevolare la costituzione di imprese private europee e imprese miste tra operatori europei e mauritani, nonché l’individuazione delle forme più appropriate di partenariato pubblico-privato.</p>
    </intervention>
    <intervention id="1-102-000" speaker_id="96849" name="Alain Cadec" is_mep="True" mode="spoken">
      <p sl="fr">a nome del gruppo PPE. – Signor Presidente, signora Commissario, onorevoli colleghi, a norma dell’articolo 218, paragrafo 10, del trattato di Lisbona, ora il Parlamento è chiamato a esprimere la propria approvazione in merito agli accordi internazionali negoziati dalla Commissione europea. In tal senso, vorrei richiamare l’attenzione sul fatto che il Parlamento deve essere tenuto informato in tutte le fasi dei negoziati sull’accordo.</p>
      <p sl="fr">Il protocollo all’accordo di partenariato nel settore della pesca UE-Mauritania deve essere rinnovato il 31 dicembre 2012. Il contributo finanziario dell’Unione nel quadro di tale accordo è il suo contributo più elevato. Inoltre, con catture pari a 900 000 tonnellate, tale accordo rappresenta il più grande potenziale di pesca. A parte l’accordo con Guinea-Bissau, è l’unico che preveda un potenziale di pesca di cefalopodi e crostacei.</p>
      <p sl="fr">Nondimeno, permangono ancora diversi problemi relativamente a tale accordo. Una recente visita in Mauritania con la commissione per la pesca, a cui anche lei, signora Commissario, ha fatto riferimento, ha confermato la mia idea al riguardo. In primo luogo, mancano infrastrutture, in particolare un porto a Nouakchott, il che incide sullo sviluppo delle attività di pesca locali e, parlando in termini più generali, incide sugli investimenti dell’Unione europea. In secondo luogo, alcune navi europee sono state fermate e ispezionate ingiustificatamente dalle autorità mauritane. In più, le autorità mauritane stanno usando metodi alternativi al sistema di controllo dei pescherecci (SCP) previsto nell’accordo, il che rende più difficile il lavoro degli armatori, i quali ritengono peraltro che gli obblighi privati siano troppo gravosi rispetto al potenziale effettivo di catture a loro disposizione. Le misure tecniche applicabili agli armatori europei vanno anch’esse chiarite in quanto operano una discriminazione rispetto ad altre flotte che pescano nelle acque mauritane.</p>
      <p sl="fr">Da ultimo, non dovremmo sottovalutare l’influenza cinese nel settore della pesca mauritano, influenza esercitata attraverso joint venture battenti bandiera mauritana che, superfluo aggiungerlo, incide su tali attività di pesca poiché non sono soggette ad alcun controllo sanitario, economico o sociale, per non parlare del fatto che tali attività depauperano le risorse ittiche disponibili nelle acque mauritane. Dobbiamo essere in grado di quantificare queste attività di pesca e garantire che siano controllate per concorrere allo sviluppo delle attività locali e agevolare il lavoro degli armatori europei. Penso che ciò sia essenziale. Vi ricorderei che i membri della commissione per la pesca intendono ricevere la versione integrale della valutazione ex post dell’accordo quanto prima ed essere presenti alle riunioni del comitato misto in maniera da poter osservare l’attuazione dell’accordo.</p>
      <p sl="fr">Lo ribadisco, signor Presidente, stiamo bene qui, a Strasburgo, città alla quale questa Camera appartiene.</p>
    </intervention>
    <intervention id="1-103-000" speaker_id="97009" name="Kriton Arsenis" is_mep="True" mode="spoken">
      <p sl="el">a nome del gruppo S&amp;D. – Signor Presidente, signora Commissario, onorevoli colleghi, l’iniziativa socialista sulla proposta di risoluzione concernente la Mauritania colma una lacuna. A seguito del trattato di Lisbona, il Parlamento ha un ruolo ben definito, un ruolo di codecisione sugli affari europei; il Parlamento deve ratificare i patti e gli accordi di pesca internazionali. Tuttavia, tale ruolo conferito al Parlamento non può essere attuato a meno che non si disponga di informazioni complete e immediate, a meno che non si partecipi a pieno titolo e tempestivamente ai negoziati, a meno che tali accordi non siano inviati al Parlamento prima che inizi il loro periodo di applicazione.</p>
      <p sl="el">Purtroppo, e nonostante gli sforzi della signora Commissario che riconosciamo, esiste un problema notevole. Il Parlamento è chiamato a ratificare accordi che si applicano da un anno, non dispone di informazioni ufficiali sui progressi compiuti nei negoziati e recentemente ha avuto difficoltà ad accedere alle relazioni in materia di valutazione di impatto, progressi e attuazione di precedenti accordi.</p>
      <p sl="el">Molto deve essere modificato nei nostri accordi di pesca. Dobbiamo pescare dove vi sono stock eccedentari, è necessario applicare il principio di precauzione, occorre adottare misure concrete per affrontare la pesca illegale e non regolamentata e gli accordi devono fondamentalmente promuovere la crescita nei paesi che li stipulano. In Mauritania, in particolare, sussiste un grave problema derivante dalla pesca illegale e dall’uso abusivo di attrezzi. Il ruolo e l’intervento del Parlamento consisteranno pertanto nel promuovere accordi generalmente migliori che, come nel caso della Mauritania, dovranno essere applicati in maniera corretta.</p>
    </intervention>
    <intervention id="1-104-000" speaker_id="96683" name="Carl Haglund" is_mep="True" mode="spoken">
      <p sl="sv">a nome del gruppo ALDE. – Signor Presidente, vorrei ringraziare la signora Commissario per la sua introduzione.</p>
      <p sl="sv">Sono uno di quelli che ha avuto il privilegio di recarsi in Mauritania alla fine dello scorso anno per valutare il funzionamento dell’attuale accordo. In tutta onestà, devo dire che l’accordo e la sua attuazione lasciano molto a desiderare.</p>
      <p sl="sv">In particolare, gli esiti della nostra valutazione dell’uso del denaro dei contribuenti sono tutt’altro che buoni. Dobbiamo ricordare che sono stati investiti circa 75 milioni di euro in questo accordo ogni anno, il che significa che un quarto del bilancio statale è finanziato dai nostri fondi comunitari per la pesca. Da questo punto di vista, è un accordo abbastanza importante non solo per noi, bensì anche per il paese in questione.</p>
      <p sl="sv">Dobbiamo anche ricordare che, non più tardi del 2007, la stessa Commissione europea ha proposto che l’accordo venisse sospeso perché non assicurava all’Europa il valore aggiunto auspicato che un siffatto accordo dovrebbe garantire. Evidentemente il vento è cambiato ed è possibile che vi sia una domanda per un accordo del genere. Tuttavia, se così fosse, dovremmo iniziare a valutare come viene utilizzato tale denaro e quale valore aggiunto otteniamo.</p>
      <p sl="sv">Va ricordato che in un passaggio dell’accordo si stabilisce anche che il denaro deve essere impiegato per promuovere le attività di pesca locali. Dobbiamo dire che la nostra esperienza durante la visita effettuata indica che i pescatori locali non hanno visto molto dei 18 milioni di euro circa che dovrebbero essere iniettati annualmente nelle attività di pesca locali attingendo dal denaro che stanziamo allo scopo. Anche in proposito il rinnovo dell’accordo richiede una valutazione molto attenta e una sua riformulazione.</p>
      <p sl="sv">Infine, come è già stato detto in questa sede, noi parlamentari europei abbiamo una responsabilità al riguardo poiché dobbiamo approvare tutti questi accordi, il che ci impone l’obbligo, anche come decisori, di approfondire tali temi. Sulla base delle informazioni attualmente disponibili, sembra alquanto difficile avere una visione positiva del rinnovo di un siffatto accordo. Vi è dunque molto da fare in tal senso in collaborazione con la Commissione volgendo anche lo sguardo al futuro.</p>
    </intervention>
    <intervention id="1-105-000" speaker_id="96675" name="Isabella Lövin" is_mep="True" mode="spoken">
      <p sl="en">a nome del gruppo Verts/ALE. – Signor Presidente, innanzi tutto vorrei dire che apprezzo moltissimo le intenzioni annunciate dalla Commissione nel progetto di orientamenti per i negoziati.</p>
      <p sl="en">Una clausola sulle conseguenze in caso di violazione dei diritti umani e dei principi democratici: un’idea eccellente.</p>
      <p sl="en">Rafforzamento del dialogo sulla politica settoriale per incoraggiare attività di pesca responsabili: anche questo è sicuramente indispensabile. Purtroppo, abbiamo visto nell’accordo esistente che non è quasi mai così.</p>
      <p sl="en">Vi sono poi i passaggi volti a garantire che i pescherecci europei abbiano accesso soltanto alle eccedenze non sfruttate dai pescatori locali. Al riguardo, sapendo che i cefalopodi sono notevolmente sovrasfruttati e i pescherecci da traino comunitari sono in concorrenza con quelli locali, mi aspetto che nell’imminente accordo tali attività di pesca siano ridotte.</p>
      <p sl="en">Quanto alla necessità di tener conto dei migliori pareri scientifici disponibili sugli stock ittici, il gruppo di lavoro del 2010 della FAO sui piccoli pesci pelagici dell’Africa nordoccidentale ha concluso che sugarello, sgombro, alacce, sardine, acciughe e alacce larghe erano risorse completamente depauperate o sovrasfruttate. In merito al pesce demersale, dal 2007 la biomassa si è ridotta del 75 per cento sulla piattaforma continentale mauritana.</p>
      <p sl="en">In sintesi, quali eccedenze di pesce la Commissione si aspetta di trovare in Mauritania?</p>
      <p sl="en">Da ultimo, auspico che l’Unione ancora offra sostegno settoriale e partenariato alla Mauritania, anche se le possibilità di pesca vengono ridotte nel nome della policoerenza per lo sviluppo. Non possiamo sfruttare eccessivamente queste acque, pagare, rastrellare le ultime risorse ittiche rimaste e andare via.</p>
    </intervention>
    <intervention id="1-106-000" speaker_id="96706" name="João Ferreira" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, l’Unione europea ha accordi di pesca con la Mauritania da più di 20 anni. Per 15 anni, questi accordi hanno previsto obiettivi specifici in materia di cooperazione riguardanti lo sviluppo sostenibile del settore della pesca Mauritania.</p>
      <p sl="pt">La domanda che oggi dobbiamo porci è quali sono i risultati concreti di tali accordi? Il settore della pesca in Mauritania resta a un livello di sviluppo molto primordiale. Ammodernamento e sviluppo della pesca costiera tradizionale e dei settori correlati alla pesca, sviluppo delle infrastrutture portuali e migliori condizioni per lo sbarco delle catture, sviluppo di progetti di acquacoltura, migliore monitoraggio e sorveglianza in mare: tutti questi erano obiettivi che sono avanzati ben poco negli ultimi due decenni.</p>
      <p sl="pt">Tutto o quasi tutto può riassumersi nel trasferimento di somme di denaro a fronte del diritto di sfruttare le risorse del paese che risulta così privato del valore aggiunto che otterrebbe se dovesse sfruttare direttamente tali risorse, trasformando e vendendo il pesce sin dall’inizio. In questo modo, la Mauritania ci rimette: ci rimette in termini di creazione di ricchezza, posti di lavoro, sviluppo, autonomia, sovranità e indipendenza.</p>
      <p sl="pt">È soprattutto incomprensibile la mancanza di strutture adeguate per lo sbarco delle catture lungo gli oltre 600 km di costa delle regioni centrali e meridionali del paese: ciò significa che una parte sostanziale del pesce catturato nelle acque costiere mauritane viene sbarcato nei porti di altri paesi. L’insuccesso della politica di cooperazione dell’Unione in tale ambito va riconosciuto. Se quello che vogliamo è una vera e proficua cooperazione allo sviluppo, dobbiamo orientarci verso cambiamenti radicali e coinvolgere nella discussione le autorità mauritane.</p>
    </intervention>
    <intervention id="1-107-000" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Signor Presidente, gli accordi di pesca con paesi terzi dovrebbero garantire un giusto equilibrio tra interessi economici e promozione di una pesca sostenibile. Per conseguire tale obiettivo, è indispensabile che l’Unione europea attui anche al di fuori dei suoi confini le pratiche di pesca sane che ha applicato nelle proprie acque contribuendo in tal modo all’equilibrio degli ecosistemi marini a livello globale.</p>
      <p sl="pt">In tale contesto, l’accordo di pesca con la Mauritania assume un’importanza particolare. Creare occupazione, ridurre i livelli di povertà e sviluppare strutture a sostegno del settore sono obiettivi essenziali da salvaguardare. Tuttavia, l’aspetto più importante di tutti è la promozione di una pesca sostenibile combattendo la pesca illegale, non dichiarata e non regolamentata, garantendo in tal modo l’approvvigionamento di pesce di alta qualità sul mercato comunitario.</p>
      <p sl="pt">Non basta che i pescherecci europei adottino pratiche rispettose dell’ambiente e i codici di condotta definiti dall’Organizzazione per l’alimentazione e l’agricoltura delle Nazioni Unite: è fondamentale che la stessa posizione sia adottata da tutti coloro che cooperano nell’area coperta dall’accordo. Pertanto, la Mauritania deve urgentemente chiedere che i anche paesi terzi con i quali stabilisce partenariati rispettino le medesime norme osservate dalle navi battenti bandiera comunitaria. In caso contrario, i nostri armatori subiranno un iniquo svantaggio competitivo e gli obiettivi di conservazione e gestione sostenibile delle risorse ittiche saranno gravemente compromessi.</p>
    </intervention>
    <intervention id="1-108-000" speaker_id="97020" name="Guido Milana" is_mep="True" mode="spoken">
      <p sl="it">Signor Presidente, onorevoli colleghi, signor Commissario, abbiamo a mio parere due problemi, uno di metodo e l’altro nel merito in questa vicenda.</p>
      <p sl="it">Quello di metodo è che ci stiamo servendo di un artifizio – di cui ringraziamo l’on. Fraga – che è quello dell’interrogazione orale, per parlare di qualcosa che dovrebbe essere invece, dopo il trattato di Lisbona, un diritto di questo Parlamento. Penso che questa pratica debba finire, non possiamo ricorrere ad una strategia per accompagnare un processo di codecisione. La codecisione è tale quando questa viene coltivata nelle fasi nelle quali matura. Oggi noi facciamo questo dibattito, finisce, il trattato andrà avanti e diremo sì o no alla fine. Questo metodo va riconvertito.</p>
      <p sl="it">Nel merito, invece, volevo soltanto sottolineare, essendo d’accordo con molte cose dei colleghi, la misurazione degli effetti degli accordi di pesca, perché questi non siano solo meri accordi commerciali attraverso i quali andiamo a comperare cefalopodi a 1 euro al chilo in Mauritania.</p>
      <p sl="it">Questi devono poter misurare sia la sostenibilità, ma soprattutto l’impatto nei confronti dell’economia di quel paese, capire quanti sono gli occupati che si modificano, capire quale tasso di innovazione esiste per la pesca artigianale, capire l’utilizzo di queste risorse. Non è solo uno scambio commerciale puro e semplice, ma è un accordo di pesca, con tutte le sue implicazioni.</p>
    </intervention>
    <intervention id="1-109-000" speaker_id="96986" name="Josefa Andrés Barea" is_mep="True" mode="spoken">
      <p sl="es">Signor Presidente, l’accordo con la Mauritania scadrà entro un anno e ci stiamo già preparando a un nuovo accordo. Credo che l’accordo con la Mauritania sia uno strumento valido, uno strumento di sviluppo per il paese stesso e le sue politiche riguardanti il settore della pesca. Non dimentichiamo che la pesca rappresenta il 29 per cento del prodotto interno lordo (PIL) del paese e il suo unico mezzo di sviluppo.</p>
      <p sl="es">L’accordo rafforza la cooperazione bilaterale tra l’Unione europea e la Mauritania e deve garantire una pesca sostenibile. La questione della pesca illegale è stata posta e il ruolo del comitato scientifico dovrà sicuramente essere rafforzato in maniera che possa offrire ulteriori modi per calcolare gli stock ittici disponibili. Lo ribadisco, la pesca deve essere sostenibile. Un altro aspetto che va salvaguardato è la sicurezza delle navi.</p>
      <p sl="es">Anche la signora Commissario ha fatto riferimento all’incapacità del governo mauritano, che dovrà sviluppare la propria infrastruttura amministrativa in modo da poter assorbire i fondi erogati dall’Unione. Ciò rappresenterà altresì un contributo.</p>
      <p sl="es">Ovviamente, questi accordi devono essere sfruttati per esercitare pressione sul governo mauritano affinché includa le clausole sui diritti umani e contribuisca a democratizzare il paese. Gli accordi di pesca internazionali sono anch’essi uno strumento in tal senso; sono un mezzo per portare democrazia e sviluppo nei paesi interessati.</p>
    </intervention>
    <intervention id="1-110-000" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Signor Presidente, signora Commissario, è un’ottima notizia che la Commissione abbia chiesto un mandato al fine di intraprendere negoziati per il rinnovo del protocollo all’accordo di partenariato nel settore della pesca tra Unione europea e Mauritania che sostituirà l’attuale protocollo dal 31 luglio 2012.</p>
      <p sl="es">I negoziati devono essere intrapresi in un reale spirito di collaborazione tra le istituzioni, visti i nuovi poteri conferiti al Parlamento dal trattato di Lisbona.</p>
      <p sl="es">Il nuovo protocollo, basato sulla situazione delle risorse, deve assicurare sostenibilità a lungo termine alla flotta comunitaria operante nelle acque mauritane garantendo che l’Unione dia un giusto contributo a uno sviluppo duraturo del settore della pesca mauritano, il che significa andare oltre la sfera puramente finanziaria, consentendo anche di affermare efficacemente il diritto internazionale e il rispetto dei diritti umani.</p>
      <p sl="es">Attualmente i contributi comunitari rappresentano un terzo del bilancio nazionale mauritano. È dunque estremamente importante che l’accordo sia applicato in maniera corretta, incoraggi una pesca responsabile a beneficio delle popolazioni che da essa dipendono e contribuisca a combattere la pesca illegale continuando a utilizzare i sistemi di controllo e sorveglianza correntemente in essere.</p>
    </intervention>
    <intervention id="1-111-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signor Presidente, signora Commissario, la flotta dell’Unione ha mantenuto una presenza storica nelle acque della Mauritania, a seguito della quale sono già state stabilite relazioni economiche a lungo termine tra Unione europea e Africa occidentale. Tra l’altro, da tale relazione deriva il mantenimento di posti di lavoro permanenti in Europa e nella regione. La costruzione di tale relazione porta la regione dell’Africa occidentale sostanzialmente più vicina agli standard europei, anche per quanto riguarda la gestione delle risorse marine.</p>
      <p sl="pl">Gli accordi di pesca con paesi terzi, specialmente nel segmento pelagico della flotta comunitaria, rivestono un’importanza strategica, e non solo per il mantenimento della stessa flotta, in quanto rappresentano una fonte di materie prime per l’industria della trasformazione alimentare, nonché cibo per i paesi in via di sviluppo, specialmente quelli dell’Africa occidentale. Tali accordi saranno indubbiamente vantaggiosi per ambedue le parti e il loro mantenimento dovrebbe essere nell’interesse dell’Unione europea. La loro prosecuzione, rispettando e osservando tuttavia le disposizioni tecniche dei protocolli e la trasparenza delle procedure, è fondamentale per l’Unione europea, la Mauritania e l’intera regione.</p>
    </intervention>
    <intervention id="1-112-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, uno dei motivi per i quali il rinnovo dell’accordo di partenariato nel settore della pesca con la Mauritania è particolarmente importante è che tale accordo opererà in una zona particolare delicata, l’Africa settentrionale, che ora è di nuovo sotto i riflettori della politica mondiale. Sappiamo che gli accordi di pesca non soltanto sono volti ad assicurare vantaggi economici ai partecipanti, ma devono anche basarsi su principi ecologici. Quando la pesca rappresenta un terzo del bilancio, come nel caso della Mauritania, il loro significato economico per il paese è fin troppo evidente. D’altro canto, però, la flotta comunitaria è anche un elemento significativo dell’economia europea.</p>
      <p sl="de">I principi ecologici sono un lato della medaglia; l’altro è il fatto che tali accordi dovrebbero ovviamente anche essere usati per rafforzare la democratizzazione e i diritti umani in un paese che, in alcune circostanze, potrebbe trovarsi di fronte a problemi analoghi a quelli di altri paesi nordafricani. Dobbiamo pertanto prestare particolare attenzione a tale aspetto.</p>
    </intervention>
    <intervention id="1-113-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare tutti i parlamentari per i loro interventi. Ribadirò molto chiaramente che apprezzo il coinvolgimento del Parlamento nei negoziati per questo accordo e altri.</p>
      <p sl="en">Vorrei anche rammentarvi che abbiamo un nuovo accordo quadro tra Commissione e Parlamento sui dettagli di tale coinvolgimento, accordo che va rispettato. In relazione a tale accordo, sono qui per agevolare la vostra partecipazione e informazione in tutti i modi possibili. Se possiamo migliorare le cose, sono a disposizione per collaborare. Come avete già detto, si tratta di procedura e metodo.</p>
      <p sl="en">Quanto alla sostanza, dobbiamo accostarci alla questione in maniera molto attenta ed equilibrata in ragione della notevole importanza del paese e degli sviluppi ai quali stiamo assistendo nell’area. Abbiamo bisogno di equilibrio tra il rispetto dei surplus e delle risorse presenti, nonché tra questi aspetti e gli interessi delle nostre navi. Vorremmo permettere che le navi comunitarie peschino in quelle acque e garantire condizioni paritarie per loro perché non siamo gli unici pescherecci presenti. Molti altri paesi operano nella regione e dobbiamo adoperarci per garantire condizioni paritarie per le navi dell’Unione.</p>
      <p sl="en">È necessario inoltre mantenere un altro equilibrio; dobbiamo essere molto prudenti in merito alla spesa del denaro dei nostri contribuenti. Riconosco che dobbiamo fare di più per garantire che il denaro erogato giunga ai veri beneficiari. Anch’essi hanno una grande influenza. Meritano tutte le procedure e tutti i miglioramenti di cui il paese ha bisogno.</p>
      <p sl="en">Questo è dunque il modo in cui ci stiamo accostando a una questione estremamente delicata. Concordo altresì con l’idea che abbiamo bisogno di pareri più scientifici e concreti. Ci servono dati più concreti per valutare la nostra posizione nel paese. Ci rivolgeremo al Consiglio la prossima settimana e cercheremo di ottenere un primo mandato per questo negoziato. Dopodiché, informeremo su base concreta e permanente la commissione per la pesca del Parlamento in merito alle trattative.</p>
      <p sl="en">Vorrei infine ribadire che, visto che il nuovo protocollo includerà una clausola umanitaria e una clausola sui diritti umani, l’accordo creerà una situazione comunque vincente per noi e la Mauritania.</p>
    </intervention>
    <intervention id="1-114-000" speaker_id="1405" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà in occasione della prossima tornata.</p>
    </intervention>
  </section>
  <section id="creitem20" title="20. Strategia dell’UE nella regione atlantica (discussione)">
    <intervention id="1-116-000" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale alla Commissione (B7-0016/2011), presentata dagli onorevoli Cadec, Capoulas Santos, Kelly, Gardiazábal Rubial, Teixeira, Garriga Polledo, Cortés Lastra, Fernandes, Davies, Higgins, Harkin, Fox, do Céu Patrão Neves, de Brún, the Cope Gallagher, Rochefort, Bové, Audy, Mauro, Kovatchev, Langen, Ferber, Zver, Abad, Méndez de Vigo, Jahr, Belet, Böge, Bøezina, Leszek Wa³êsa, Riquet, Dan Preda, Saïfi, Caspary, Šťastný, Soullie, Sonik, Morin-Chartier, Baudis, Striffler, van Nistelrooij, Schwab, Kratsa-Tsagaropoulou, Da Graça Carvalho, Dantin, Gahler, Vergnaud, Childers, Sánchez Presedo, Sanchez-Schmid, De Veyrac, Bilbao Barandica, Grelier, Lövin, Stevenson, Béchu, Barea e Marinescu, sulla strategia UE nella regione atlantica (O-000002/2011).</p>
    </intervention>
    <intervention id="1-117-000" speaker_id="96849" name="Alain Cadec" is_mep="True" mode="spoken">
      <p sl="fr">autore. – Signor Presidente, signora Commissario, onorevoli colleghi, vorrei innanzi tutto ringraziare la signora Commissario Damanaki per essere presente qui, stasera, a rispondere all’interrogazione orale sulla strategia dell’Unione nella regione atlantica.</p>
      <p sl="fr">Nel giugno 2010 il Consiglio ha chiesto alla Commissione di sviluppare una strategia europea per la regione atlantica entro il giugno 2011. Ho assunto l’iniziativa, unitamente a diversi colleghi, di presentare un’interrogazione orale alla Commissione su tale strategia. L’interrogazione orale è stata inizialmente firmata da più di 50 parlamentari di tutti i gruppi e vorrei ringraziarli per il loro sostegno.</p>
      <p sl="fr">Una proposta di risoluzione sarà altresì presentata a nome della commissione per lo sviluppo regionale. Vorrei ringraziare i coordinatori dei vari gruppi politici per la loro collaborazione che ci ha consentito di ottenere un ampio consenso, così come vorrei ringraziare i colleghi che hanno migliorato il testo con i loro emendamenti.</p>
      <p sl="fr">La regione atlantica ha le proprie caratteristiche specifiche. In primo luogo, è ovviamente un’area marittima dinamica poiché ospita trasporti marittimi, attività di pesca ed energia marina. È anche una zona con un ambiente fragile che va preservato (basti pensare al problema, per esempio, delle alghe verdi), una zona che subisce le conseguenze del cambiamento climatico. Inoltre, è una zona ultraperiferica dell’Unione europea che si caratterizza per problemi di accesso e connettività, nonché per un numero ridotto di agglomerati urbani di rilievo.</p>
      <p sl="fr">Tali caratteristiche specifiche generano problemi che esulano dai confini nazionali e per i quali occorre ricercare soluzioni politiche a livello europeo.</p>
      <p sl="fr">La risoluzione del Parlamento europeo chiede pertanto alla Commissione di proporre che la strategia nella regione atlantica assuma la forma di una strategia integrata che affronti temi sia marittimi sia terrestri. L’aspetto marittimo è vitale, perché le regioni atlantiche condividono la caratteristica comune di essere prossime al mare. Collegamenti con la politica marittima integrata andrebbero pertanto incoraggiati.</p>
      <p sl="fr">La dimensione terrestre di tali strategie è parimenti importante. Riguarda questioni come il miglioramento dell’accesso e delle comunicazioni, lo sviluppo delle zone urbane e rurali e il rafforzamento dei legami terra-mare. La strategia nella regione atlantica potrebbe essere incorporata nell’obiettivo “cooperazione territoriale” della politica di coesione basandosi su un approccio territoriale integrato e trasversale.</p>
      <p sl="fr">Lo scopo dovrebbe essere quello di coordinare la politica più efficacemente tra i diversi livelli di governo prestando particolare attenzione ai temi più rilevanti. La strategia dovrebbe coprire tutte le regioni comunitarie che costeggiano l’Atlantico, compresi i sottobacini adiacenti e le regioni ultraperiferiche della Macaronesia.</p>
      <p sl="fr">Sarà inoltre importante tenere presente la dimensione interna della strategia, specialmente nel campo della sicurezza e della sorveglianza marittima e delle relazioni commerciali internazionali. La strategia nella regione atlantica deve agevolare un maggiore coordinamento di obiettivi e risorse collegandoli con la strategia UE 2020 e la politica comunitaria per il 2014 e oltre.</p>
      <p sl="fr">Non si tratta di spendere di più, bensì di spendere in maniera più saggia promuovendo la dimensione atlantica delle nostre politiche esistenti. Per farlo, la strategia deve legarsi alla politica regionale e alla politica marittima integrata cercando altresì di sviluppare legami con altre politiche come le reti di trasporto transeuropee, la politica comune per la pesca, il turismo, la salvaguardia ambientale, la politica energetica e il programma quadro di ricerca e sviluppo.</p>
      <p sl="fr">La strategia dovrebbe essere introdotta nel 2014 e coordinata con il prossimo quadro finanziario pluriennale. L’aspetto terrestre della strategia contribuirà all’obiettivo di coesione territoriale dell’Unione, soprattutto attraverso azioni tese a promuovere un migliore accesso e migliori comunicazioni, aspetti che naturalmente dovranno legarsi alla politica marittima per sviluppare nelle regioni collegamenti terra-mare. È essenziale rafforzare i collegamenti nord-sud lungo la costa atlantica, specialmente creando autostrade del mare dall’Andalusia alla Scozia. Nel contempo, sarà necessario sviluppare, sulla falsariga del modello adottato per le linee ferroviarie ad alta velocità, le infrastrutture di trasporto ovest-est.</p>
      <p sl="fr">Mi rivolgo alla Commissione affinché proponga quanto prima un piano di azione che indichi le sue priorità attraverso interventi concreti allo scopo di attuare tali azioni in coordinamento con le politiche comunitarie per il 2013 e oltre. Parimenti importante sarà anche coinvolgere i tanti partner interessati, specialmente enti pubblici locali e regionali e organizzazioni della società civile.</p>
      <p sl="fr">La cooperazione nell’ambito della strategia per la regione atlantica deve fondarsi innanzi tutto sulle esigenze delle parti interessate. Occorre dunque raggiungere un consenso sulle priorità politiche stabilite in tale quadro. Al riguardo, il raggruppamento europeo per la cooperazione territoriale potrebbe essere uno strumento utile per promuovere la cooperazione tra le parti interessate nella regione atlantica.</p>
      <p sl="fr">Ciò sintetizza l’esito delle discussioni del Parlamento su tale strategia. Presteremo grande attenzione alle imminenti proposte della Commissione e sicuramente offriremo loro un contributo chiaro e concreto.</p>
      <p sl="fr">Signora Commissario, potrebbe cortesemente dirci, ammesso che sia in grado di farlo, quali sono le priorità della Commissione, come pensate che tale strategia sarà introdotta e in che misura terrete presenti le proposte del Parlamento? Signor Presidente, è sicuramente meglio ripetersi che contraddirsi, per cui ribadisco: stiamo bene qui a Strasburgo.</p>
    </intervention>
    <intervention id="1-118-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare l’onorevole Cadec per la sua iniziativa. Accolgo le sue idee con estremo favore. Vorrei altresì ringraziare i membri del Parlamento europeo che hanno sottoscritto l’interrogazione orale. Attualmente ci stiamo dedicando alla preparazione di una strategia marittima per l’Atlantico. Vorrei informare la Camera che sono decisa a proporre una strategia mirata per portare gli affari marittimi in cima all’agenda in tale area.</p>
      <p sl="en">Riconosco altresì che l’area offre un solido patrimonio in termini di rilevanza ambientale e molte sono le parti interessate che profondono impegno in tale ambito. Ho incoraggiato tutte le parti interessate, tra cui settori economici e regioni atlantiche, costiere e marittime, a manifestare un forte sostegno alla strategia. Hanno già dato prova di un appoggio notevole durante la fase preparatoria. Continuerò a incoraggiarli a impegnarsi pienamente nella sua procedura di adozione. Ciò sarà fondamentale per il successo della strategia.</p>
      <p sl="en">La consultazione pubblica ci ha dimostrato che esiste di fatto un’identità atlantica, sottolineando peraltro che le parti interessate apprezzano un approccio che tenga conto delle loro specificità geografiche, demografiche ed economiche. Gli interessati appoggiano inoltre le misure che riuniscono gli Stati costieri su temi quali la conoscenza marina, la sorveglianza marittima, la pianificazione speciale e la direttiva quadro sulla strategia marina.</p>
      <p sl="en">Il feedback che abbiamo ricevuto durante la consultazione ci consentirà anche di identificare nei mesi a venire priorità per le azioni comunitarie nel campo della ricerca e dello sviluppo regionale. La strategia atlantica definirà obiettivi politici concreti consentendo una fertilizzazione incrociata tra tutti i settori marittimi.</p>
      <p sl="en">Una priorità chiave sarà rappresentata dalla creazione di occupazione a livello locale che richiederà il pieno impegno e la partecipazione attiva degli Stati membri, della Conferenza delle regioni marittime periferiche, delle regioni atlantiche e delle industrie marittime. L’assistenza al riguardo da parte dei membri del Parlamento europeo, nelle rispettive circoscrizioni, è dunque estremamente importante e preziosa.</p>
      <p sl="en">Onorevoli colleghi, per garantire la massima visibilità propongo che l’adozione sia programmata dopo la discussione sulla riforma della politica comune per la pesca. In questo modo, saremo certi che l’iniziativa abbia la visibilità appropriata e potremo anche includere la dimensione regionale della nuova politica comune per la pesca riformata, tenendo peraltro pienamente conto della posizione del Parlamento.</p>
      <p sl="en">Ritengo dunque che la strategia per l’Atlantico contribuirà in primo luogo a promuovere crescita e occupazione sostenibile nella regione attraverso programmi di ricerca comunitari e programmi di sviluppo regionale, in secondo luogo a conseguire gli obiettivi della politica comune per la pesca riformata e in terzo luogo a progredire nella salvaguardia dell’ambiente, sviluppando nel contempo l’economia marittima di questa regione vitale in maniera sostenibile.</p>
    </intervention>
    <intervention id="1-119-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">a nome del gruppo PPE. – Signor Presidente, vorrei complimentarmi con l’onorevole Cadec per la sua iniziativa perché è giunta al momento opportuno e ringraziare la signora Commissario per le sue iniziative di sviluppo di una strategia marittima.</p>
      <p sl="nl">Analizzando attentamente il documento, mi sembra che il nostro ruolo consista soprattutto nell’affrontare gli aspetti che potremmo migliorare insieme. Comprendo perfettamente l’idea che non stiamo cercando di costruire nuove strutture. In realtà, le regioni costiere e chiunque sia coinvolto in tale ambito nei singoli Stati membri o stia lavorando sull’argomento con altri Stati membri dovrebbe fare propria questa politica e garantire che non si finisca per creare un ulteriore livello amministrativo tra Commissione europea, Unione europea e Stati membri. È importante formulare questa osservazione preliminare.</p>
      <p sl="nl">Esaminiamo però i diversi aspetti contenuti nella politica marittima, e penso ai trasporti con tutti nuovi metodi rilevanti al riguardo, all’ambiente, all’economia e, come effettivamente si è detto, allo sviluppo sostenibile, alla strategia UE 2020, alla sfida energetica e, ovviamente, alla revisione delle nostre posizioni sulle attività di pesca. Tutti questi elementi insieme sottolineano la necessità di sostenere le opportunità e le potenzialità della costa atlantica. Posso aggiungere un altro elemento al riguardo? In questa Camera sono uno dei rappresentanti dei Paesi Bassi, uno dei nostri Stati membri. Ora abbiamo affrontato il Baltico, l’arco atlantico, il Danubio e il Mediterraneo. Che cosa ci rimane da trattare? Una fascia costiera della Norvegia e dei Paesi Bassi, un pezzo della Germania e della Danimarca: in breve, il mare del Nord. La mia domanda alla signora Commissario è la seguente: se da un punto geografico intendete lavorare con le macroregioni, il passo successivo non dovrebbe consistere nell’accettare tale concetto e approfondirlo? Concludo con un’ultima frase. Alla fine di questa settimana si riunirà la commissione sul mare del Nord della Conferenza delle regioni marittime periferiche. Formulerò tale proposta a Middelburg. Potrebbe esprimere qualche commento al riguardo?</p>
    </intervention>
    <intervention id="1-120-000" speaker_id="96987" name="Ricardo Cortés Lastra" is_mep="True" mode="spoken">
      <p sl="es">a nome del gruppo S&amp;D. – Signor Presidente, signora Commissario, la strategia per il Baltico dell’Unione europea ha già ispirato altre regioni, come quelle adiacenti al Danubio. Analogamente, tutte le regioni facenti parte dell’arco atlantico, e vorrei sottolineare il ruolo particolarmente attivo svolto dalla mia regione, la Cantabria, in Spagna, si adoperano per promuovere la cooperazione in ambiti di interesse comune nel quadro della Conferenza delle regioni marittime periferiche sin dal 1989.</p>
      <p sl="es">Signora Commissario, riteniamo che sia giunto il momento di formulare quanto prima una strategia per l’Atlantico che dovrebbe essere definita nel contesto della strategia Europa 2020 per salvaguardare l’ambiente e la biodiversità, combattere il cambiamento climatico, promuovere uno sviluppo urbano e rurale sostenibile, stimolare la crescita responsabile dell’economia della conoscenza, il turismo, la ricerca marina e l’innovazione, le energie rinnovabili, il trasporto marittimo e la formazione, migliorare l’accesso ai nostri territori sviluppando nuove rotte, migliorare le reti infrastrutturali e sviluppare tecnologie di informazione e comunicazione, nonché incoraggiare il lavoro online .</p>
      <p sl="es">Come ha giustamente affermato la Conferenza delle regioni marittime periferiche d’Europa (CRPM), e vorrei ringraziare tale istituzione per il valido lavoro svolto, l’attuale crisi economica, abbinata alla necessità di agire contro la sfida posta dal cambiamento climatico, apre la via a un modello di sviluppo nuovo e realmente sostenibile nell’Unione europea. Tale strategia è importante per le regioni dell’arco atlantico, ma non soltanto per loro: è importante per l’Unione nel suo complesso.</p>
    </intervention>
    <intervention id="1-121-000" speaker_id="96871" name="Michael Theurer" is_mep="True" mode="spoken">
      <p sl="de">a nome del gruppo ALDE. – Signor Presidente, signora Commissario, onorevoli colleghi, la strategia per il Baltico ha messo in moto un’iniziativa, la strategia per il Danubio da noi discussa quest’anno in Parlamento ha rappresentato il secondo passo e ora è la volta della regione atlantica. Il gruppo ALDE appoggia tale approccio macroregionale e ha partecipato attivamente all’odierna risoluzione.</p>
      <p sl="de">Ciò che ci preme in tale ambito è migliorare la salvaguardia dei mari e dell’ambiente, nonché, come è ovvio, gli affari marittimi e le attività di pesca, ma l’intervento va ben oltre coinvolgendo altri ambiti e, in particolare, tre pilastri. Il primo di essi è la cooperazione tra Stati membri in maniera da sfruttare meglio le sinergie. Il secondo è costituito dal fatto che l’Atlantico collega gli Stati membri dell’Unione europea e le regioni che costeggiano l’Atlantico con partner transatlantici come Canada e Stati Uniti e con altri paesi limitrofi come Norvegia e Irlanda. Il terzo riguarda anche la creazione di legami più stretti tra le parti interessate nelle regioni.</p>
      <p sl="de">Dovremmo sottolineare l’aspetto dell’avvicinamento e della messa in rete di città, comunità, regioni, Stati membri e, soprattutto, cittadini, società civile e imprese, in modo che questi attori possano dare vita a tale quadro, ovverosia la strategia macroregionale. Dopo tutto, l’intento non è creare nuove istituzioni né nuovi organismi; l’idea è quella di generare un effetto utilizzando i fondi esistenti. Le risorse disponibili possono offrire sinergie non sfruttate e opportunità percorribili come base per le nostre attività.</p>
      <p sl="de">Proprio per questo il gruppo ALDE ritiene che tale strategia sia urgentemente necessaria in quanto interessa gli scambi internazionali. Prodotti da tutto il mondo giungono nell’Unione europea attraverso l’Atlantico. Naturalmente questi scambi devono avvenire in una maniera ecologicamente sostenibile. È inoltre probabile che vi siano notevoli riserve di materie prime nell’Atlantico che potremmo utilizzare, sempre che vi sia una salvaguardia sostenibile dell’ambiente. Esortiamo la Commissione a elaborare e presentare quanto prima una strategia per tale area.</p>
    </intervention>
    <intervention id="1-122-000" speaker_id="96675" name="Isabella Lövin" is_mep="True" mode="spoken">
      <p sl="en">a nome del gruppo Verts/ALE. – Signor Presidente, da troppo tempo i nostri mari non sono stati realmente gestiti, ma lacerati da interessi economici in conflitto. Talvolta l’agenda è dettata dalle attività di pesca, talvolta dall’agricoltura, talvolta dal trasporto marittimo, dall’energia o dal turismo. Le strategie marittime regionali come quella per l’Atlantico o il Baltico dovrebbero essere uno strumento per coordinare e contribuire a individuare obiettivi prioritari.</p>
      <p sl="en">Dobbiamo ricordare che alcune politiche come quella per la pesca e per l’agricoltura sono decise prevalentemente a livello europeo, ma nel caso delle politiche ambientali i principali responsabili sono gli Stati membri. Ritengo pertanto che la politica marittima integrata dell’Unione sia chiamata a svolgere un ruolo importante. Un sistema efficiente per la cosiddetta pianificazione spaziale marittima sarà fondamentale per stabilire la priorità degli obiettivi e guidare responsabili, decisori politici e parti interessate.</p>
      <p sl="en">La cooperazione con altri Stati nella regione atlantica è anch’essa assolutamente essenziale, per esempio al fine di ridurre la quantità di detriti di plastica microscopici, combattere la pesca illegale o garantire che i regolamenti in materia di ambiente e attività di pesca siano efficacemente controllati e applicati.</p>
      <p sl="en">Tutti dipendiamo da mari sani e uno stato ambientale sano. Ciò andrà a beneficio di tutti gli interessi settoriali, non da ultimo pesca e turismo. Gli obiettivi ambientali, pertanto, non riguardano soltanto l’ambiente, ma anche la prosperità della regione atlantica.</p>
    </intervention>
    <intervention id="1-123-000" speaker_id="28323" name="Oldřich Vlasák" is_mep="True" mode="spoken">
      <p sl="cs">a nome del gruppo ECR. – Signor Presidente, possiamo vedere come la macrostrategia per la regione del Baltico sia fonte di ispirazione per altre regioni. Sulla falsariga della macrostrategia per la regione danubiana, ora abbiamo sul tavolo la strategia per l’Atlantico. Nella fattispecie, tuttavia, la situazione è alquanto specifica. È da tempo che l’Unione europea rivolge la propria attenzione all’Atlantico nell’ambito dello sviluppo della cooperazione transnazionale e transfrontaliera. La regione dell’Atlantico è stata un territorio sostenuto nell’ambito del programma INTERREG III B ed è anche parte integrante dell’attuale programma di cooperazione territoriale (obiettivo 3). Nel quadro di tali programmi di sostegno, la priorità è stata data all’ampliamento delle strategie di sviluppo regionale a livello transnazionale e al sostegno ai sistemi di trasporto, oltre che alla promozione di un miglior accesso alla società dell’informazione, alla salvaguardia dell’ambiente e alle risorse naturali, nonché all’integrazione economica, specialmente delle regioni periferiche.</p>
      <p sl="cs">Sarebbe decisamente auspicabile valutare prima i programmi esistenti e i loro vantaggi, poi creare una nuova strategia per la regione tenuto conto degli esiti di tale analisi. Non dovremmo inoltre dimenticare di includere nella strategia le relazioni transatlantiche. Che ci piaccia o no, siamo parte di una civiltà euroatlantica e condividiamo tutti gli stessi valori. Come stanno facendo sull’altra riva dell’oceano, anche noi ricerchiamo un territorio senza barriere in cui prodotti, persone e servizi circolino liberamente. Eppure, nonostante il fatto che gli obiettivi degli Stati Uniti e dell’Unione europea siano per molti versi complementari, spesso vi è un coordinamento minimo. È dunque auspicabile fissare requisiti per la cooperazione transatlantica nei programmi e nelle politiche dell’Unione. Una cooperazione più audace e un migliore coordinamento nella strategia europea per la regione atlantica potrebbero, in tal senso, cercare di coprire un’agenda più ambiziosa perché una cooperazione concreta volontaria su temi comuni potrebbe contribuire notevolmente a rafforzare le relazioni transatlantiche.</p>
    </intervention>
    <intervention id="1-124-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signor Presidente, per quanto concerne la regione atlantica, vi sono due aspetti rilevanti che vorrei sottolineare in particolare. In primo luogo, vi è l’importanza di una pesca ecologicamente sostenibile e, in secondo luogo, vi è la questione dell’importanza per l’Unione di non prorogare l’accordo di pesca con il Marocco, accordo illegale secondo il diritto internazionale.</p>
      <p sl="sv">In merito alla pesca, attualmente siamo in una situazione in cui più del 70 per cento delle zone marine di pesca nel mondo sono sovrasfruttate. Ciò vale anche per l’Unione. Tuttavia, poiché l’Unione rappresenta la parte ricca del mondo, importiamo il 60 per cento di tutto il pesce consumato in Europa. Ciò significa che la gente nei paesi più poveri non ha accesso a quell’alimento ricco di proteine e nutrienti che il pesce rappresenta.</p>
      <p sl="sv">Il secondo aspetto che vorrei sottolineare e, lo ribadisco, l’importanza per l’Unione di non rinnovare l’accordo di pesca con il Marocco che assicura all’Unione pesce proveniente dall’Atlantico al largo della costa del Sahara occidentale. Il Marocco occupa il Sahara occidentale dal 1975 e 160 000 persone attualmente lì vivono in campi profughi. Secondo la Corte di giustizia internazionale dell’Aia, l’occupazione del Sahara occidentale da parte del Marocco non ha alcuna base giuridica e, pertanto, il Marocco non ha alcun diritto sulle risorse naturali del Sahara occidentale.</p>
      <p sl="sv">La questione di una pesca ecologicamente sostenibile deve dunque rivestire una notevole priorità nella strategia della Commissione per la regione Atlantica. Inoltre, la strategia deve coinvolgere l’Unione, una volta per tutte, dimostrando rispetto per il diritto internazionale e non prorogare l’accordo di pesca con il Marocco.</p>
    </intervention>
    <intervention id="1-125-000" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo EFD. – Signor Presidente, il tema fa riferimento a una dimensione territoriale che si richiama ad altre politiche, tra cui la politica comune per la pesca, che è un totale insuccesso dell’Unione. Gli stock ittici nel mare del Nord, parte dell’Atlantico, sono stati depauperati dai rigetti che devono essere aboliti. Non avrebbero mai dovuto essere consentiti sin dall’inizio.</p>
      <p sl="en">I pescatori britannici si sono preoccupati molto dei propri stock ittici nelle loro acque territoriali, mentre altri li hanno depauperati sfruttandoli eccessivamente. Non sorprende che la politica comune per la pesca sia stata accolta con favore da altri Stati membri i cui pescatori non potevano aspettare di avere accesso al mare del Nord. Occorre più esclusione territoriale, non meno. Nella mia regione, l’East Midlands, i pescatori di Boston hanno pescato nel Wash per generazioni preoccupandosi degli stock ittici e accertandosi che le proprie reti da traino non disturbassero il fondo marino perché sanno che lì si sviluppano i molluschi immaturi e lì le creature formano la base della catena alimentare.</p>
      <p sl="en">Questi sono i loro mezzi di sostentamento. Adesso si vieta loro di pescare con il pretesto che le loro reti da traino danneggiano il fondale. Al tempo stesso, una nave olandese ha il permesso di prelevare un milione di tonnellate di ghiaia dallo stesso fondale, mentre E.ON è in procinto di scavare una trincea verso il mare aperto per posare la linea che servirà un inutile parco eolico offshore . Quanto danno arrecherà tutto questo al fondo marino? Per quanto ancora questi pescatori saranno costretti ad assistere alla distruzione delle loro zone di pesca in attesa di un’ipotetica azione riparatoria?</p>
    </intervention>
    <intervention id="1-126-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, la regione atlantica riveste un’importanza enorme per l’Europa in termini sia economici sia ecologici. Per quanto riguarda l’ecologia, sappiamo che la corrente del Golfo ha un notevole impatto sul clima in Europa. Gli esperti, è noto, sono divisi sull’entità del cambiamento del sistema della corrente del Golfo negli ultimi decenni e sul suo significato per il futuro.</p>
      <p sl="de">Per quel che riguarda l’economia, resta da vedere se Cina e Colombia effettivamente realizzeranno il loro programma di creare un collegamento ferroviario tra le coste atlantica e pacifica dell’America latina. Se all’incirca il 20 per cento di tutti i prodotti cinesi giungerà via mare attraverso il canale di Panama, tale progetto produrrà sicuramente anche un effetto sulla strategia comunitaria per l’America latina.</p>
      <p sl="de">Non dobbiamo sottovalutare il fatto che l’Atlantico svolge anche un ruolo importante in termini di flussi di profughi. Per esempio, da quando è stata eretta la recinzione di confine spagnola nel 2005, le reti che si occupano di immigrazione clandestina dall’Africa l’hanno elusa passando attraverso le Canarie nell’Atlantico. In proposito, il sollevamento del mondo arabo produrrà anch’esso effetti. Nei prossimi mesi, le decine di migliaia di profughi che sinora hanno raggiunto le coste europee potrebbero essere soltanto una goccia nell’oceano rispetto a ciò che dovremo affrontare in futuro.</p>
      <p sl="de">A tale fine, sarebbe opportuno che l’Unione europea si attivasse lungo la costa mediterranea dell’Africa, ma anche lungo la costa atlantica. Si dovrebbe applicare il principio di sistemare i profughi il più vicino possibile al loro paese di origine.</p>
    </intervention>
    <intervention id="1-127-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Signor Presidente, sono molto lieto che la Commissione stia preparando una comunicazione sulla strategia europea per la regione atlantica. Si tratta di una regione con due importanti caratteristiche correlate: la sua natura marittima oceanica e il suo carattere periferico.</p>
      <p sl="es">Formulerò quattro ulteriori osservazioni. In primo luogo, vorrei sottolineare la rilevanza del suo aspetto marittimo in ragione del quale la strategia deve attribuire importanza alla conservazione dell’ambiente marino, alla pesca, all’ambiente, alle energie legate a tale ambiente marino e al turismo.</p>
      <p sl="es">In secondo luogo, vista la natura periferica della regione, il trasporto, la cosiddetta “connettività”, è estremamente importante sia tra le zone che costituiscono la regione atlantica sia, soprattutto, con il resto dell’Unione europea. La rete di trasporti transeuropea, le autostrade del mare e le connessioni energetiche devono avere la priorità. Per quel che riguarda la Galizia, la mia circoscrizione, penso anche al collegamento ad alta velocità con il nord del Portogallo e al collegamento transcantabrico.</p>
      <p sl="es">In terzo luogo, signora Commissario, credo che la strategia non debba concentrarsi unicamente su questioni marittime. Penso invece, come ha detto il collega Cadec, che abbia una notevole dimensione terrestre legata anche agli obiettivi della coesione sociale, economica e territoriale. Come segnala la risoluzione che voteremo domani, la strategia per la regione atlantica deve essere strettamente correlata alla strategia Europa 2020, alla politica per lo sviluppo regionale e alle future prospettive economiche.</p>
      <p sl="es">Infine, le varie amministrazioni e organizzazioni esistenti nella regione atlantica devono essere tenute nella debita considerazione, compreso il governo regionale della Galizia e l’Euroregione creata con la vicina comunità del Portogallo settentrionale, che sono state tra le prime nell’Unione europea a costituire un raggruppamento europeo per la coesione territoriale.</p>
      <p sl="es">Tutto questo significa che è necessario che la Commissione intrattenga un dialogo permanente con queste regioni ed entità sia durante lo sviluppo della strategia sia durante la sua successiva attuazione.</p>
    </intervention>
    <intervention id="1-128-000" speaker_id="96953" name="Estelle Grelier" is_mep="True" mode="spoken">
      <p sl="fr">Signor Presidente, signora Commissario, onorevoli colleghi, accolgo con favore i progetti relativi a una strategia integrata per la regione atlantica. Abbiamo bisogno di un approccio comune agli usi dei nostri spazi marittimi che tenga conto delle caratteristiche specifiche di ogni bacino e trovi soluzioni comuni ai problemi esistenti.</p>
      <p sl="fr">In particolare, come rappresentante eletta della Normandia, vorrei richiamare la vostra attenzione sulla situazione specifica della Manica, che deve essere anch’essa inserita nei piani riguardanti una strategia integrata per la regione atlantica. La Manica è uno dei passaggi marittimi strategici dell’Unione europea e rappresenta un collegamento fondamentale tra l’Atlantico e il mare del Nord. Contiene il 20 per cento della flotta mondiale e più di 500 navi superiori a 300 tonnellate la attraversano ogni giorno.</p>
      <p sl="fr">Oltre a questa attività di trasporto, vi sono anche attività di pesca, intrattenimento, estrazione di inerti e presto, con mia grande soddisfazione, produzione di energia in parchi eolici offshore .</p>
      <p sl="fr">Tale concentrazione di attività richiede una seria riflessione sulla questione della gestione della sicurezza marittima a livello europeo che ritengo debba essere discussa anch’essa nell’ambito della strategia per l’Atlantico. Come sapete, le basi bilaterali su cui poggiano i finanziamenti per la sicurezza sono attualmente a rischio. Le ho già segnalato questa circostanza, signora Commissario, e presterò grande attenzione alle proposte che formulerà in giugno.</p>
    </intervention>
    <intervention id="1-129-000" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Signor Presidente, appoggio incondizionatamente ciò che si sta facendo a livello europeo per istituire una strategia coesiva per la regione atlantica. L’Atlantico bagna i seguenti cinque Stati membri dell’Unione: Gran Bretagna, Irlanda, Francia, Spagna e Portogallo.</p>
      <p sl="ga">Oltre a ciò, da punto di vista ambientale ed economico è fondamentale che le regioni costiere della Norvegia, dell’Islanda e le isole Faroe siano incluse in qualunque strategia.</p>
      <p sl="ga">La strategia per l’Atlantico deve concentrarsi sull’incentivazione dello sviluppo economico delle regioni costiere e delle isole atlantiche.</p>
      <p sl="en">La regione atlantica è una delle aree più ricche e sottosviluppate al mondo in termini di energia eolica e del moto ondoso. Si stima che entro il 2050 ben il 50 per cento dell’approvvigionamento elettrico europeo potrebbe essere fornito da energia rinnovabile generata a largo della costa atlantica.</p>
      <p sl="en">Il turismo e l’intrattenimento sono anch’essi un patrimonio economico importante per le regioni lungo l’arco atlantico. Restano enormi potenzialità di crescita nell’area, compreso lo sviluppo di marine strategicamente dislocate lungo la costa in ogni paese. Anche il trasporto marittimo, il settore portuale e il settore dei frutti di mare, acquicoltura compresa, beneficerebbero di una cooperazione più intensa tra gli Stati membri che costeggiano l’Atlantico. Naturalmente, una strategia per l’Atlantico deve anche essere coerente con la politica comune per la pesca e lo spazio atlantico europeo contiene i fondali di pesca più produttivi e prolifici delle acque comunitarie, oltre a contenere le principali zone di riproduzione per sgombro, melù, sugarello e nasello. La cooperazione tra Stati membri in termini di sicurezza marittima, protezione e sorveglianza è migliorata negli ultimi anni. Vista l’ampiezza dell’arco, una strategia integrata garantirà interventi migliori e più efficaci organizzati tra Stati membri.</p>
      <p sl="en">Infine, ciò consentirà di ottenere risposte migliori in caso di emergenza in mare, comprese le attività di ricerca e soccorso, che non conoscono confini geografici né politici, e una migliore sorveglianza in mare per combattere la criminalità organizzata e il traffico di stupefacenti.</p>
    </intervention>
    <intervention id="1-131-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, la risoluzione del Parlamento europeo che parla di una strategia per la regione atlantica è un ulteriore passo che dimostra come l’Europa dovrebbe respirare con diversi polmoni. Si è già parlato in questa sede della strategia per il Baltico e della strategia per il Danubio che, per inciso, viene attualmente proseguita e sviluppata dalla Presidenza ungherese. Ora è giunto il momento di una strategia per la regione atlantica, strategia particolaristica che riguarda soltanto cinque Stati membri dell’Unione europea, ma nondimeno una strategia indubbiamente importante. Va però sottolineato con forza che non deve diventare un pretesto e uno strumento per incrementare il finanziamento comunitario erogato a tali paesi, bensì soltanto per migliorare l’uso del finanziamento già concesso nel contesto dello sviluppo della regione atlantica.</p>
    </intervention>
    <intervention id="1-132-000" speaker_id="96664" name="Anna Rosbach" is_mep="True" mode="spoken">
      <p sl="da">Signor Presidente, signora Commissario, vorrei chiedere alla Commissione se la salvaguardia dell’ambiente marino diventerà una pietra miliare della strategia. Inoltre, la Commissione si concentrerà sulla prevenzione e la lotta al problema dei rifiuti plastici presenti negli oceani? La Commissione ha organizzato un seminario sull’argomento lo scorso anno, ma il tema sarà anche inserito nella strategia? Attraverso la strategia la Commissione intende affrontare la pesca illegale e lo scarico deliberato di petrolio?</p>
      <p sl="da">Vorrei inoltre sapere quale ruolo eventuale il turismo marino, in altre parole le navi da crociera, svolgerà all’interno della strategia. Penso al disturbo arrecato alla fauna e all’inquinamento della parte più settentrionale dell’Atlantico.</p>
      <p sl="da">Vorrei infine chiedere se nella strategia la Commissione intende includere i corsi di acqua che sfociano direttamente o indirettamente nella regione atlantica. A mio parere, se vogliamo limitare la quantità di rifiuti in mare, dovremmo includere i principali fiumi e laghi europei.</p>
    </intervention>
    <intervention id="1-133-000" speaker_id="96974" name="Nuno Teixeira" is_mep="True" mode="spoken">
      <p sl="pt">Signor Presidente, il trattato di Lisbona sancisce l’obiettivo della coesione territoriale dell’Unione europea. Come la dimensione economica e sociale della politica regionale, l’efficacia di tale dimensione dipende dall’elaborazione di strategie rinnovate per le regioni europee. Affinché abbia successo, è necessario tener presenti la realtà delle regioni, le loro caratteristiche specifiche e i loro problemi particolari.</p>
      <p sl="pt">La regione atlantica è un’area che presenta una serie di caratteristiche fondamentali, il che significa che impone la preparazione di una strategia ambiziosa. Per cominciare, è una zona remota comprendente regioni con problemi preoccupanti di accessibilità e connettività. Ha un ambiente fragile sempre più indebolito dal cambiamento climatico. La sua attività di trasporto è dinamica in ragione dell’importanza del trasporto marittimo, ma anche in ragione delle attività legate alla pesca e all’energia.</p>
      <p sl="pt">Vi ricorderei che, proprio grazie alla regione atlantica e specificamente alle sue aree ultraperiferiche, l’Unione europea può contare sulla zona economica esclusiva più grande del mondo. La creazione di una strategia integrata per la regione atlantica dovrebbe essere sostenuta, a condizione che tenga conto non soltanto della dimensione marittima, indubbiamente importante, ma anche della dimensione terrestre. Occorre creare e alimentare sinergie tra le varie politiche settoriali in modo da cercare di ottenere benefici per la regione.</p>
      <p sl="pt">La strategia deve ovviamente coprire tutte le regioni della costa atlantica, comprese quelle ultraperiferiche della Macaronesia, ossia Madeira, Azzorre e Canarie. È necessario migliorare la connettività di tali regioni, le cui caratteristiche geografiche e strutturali specifiche richiedono l’ottimizzazione dell’accessibilità e della mobilità. Ciò contribuirebbe non soltanto a rendere tali regioni più dinamiche facendole crescere, ma anche a conseguire meglio gli obiettivi del mercato interno.</p>
      <p sl="pt">Vorrei inoltre brevemente sottolineare la necessità di un governo multilivello nell’ambito di tale strategia, per la quale è auspicabile il coinvolgimento degli enti locali e regionali dalla fase di analisi della situazione regionale a quella di attuazione delle specifiche misure.</p>
    </intervention>
    <intervention id="1-134-000" speaker_id="96685" name="Riikka Manner" is_mep="True" mode="spoken">
      <p sl="fi">Signor Presidente, signora Commissario, in primo luogo intendo ringraziare l’onorevole Cadec per la sua eccellente iniziativa riguardante una strategia per l’Atlantico. Chiaramente abbiamo bisogno di tale strategia anche in futuro. Come abbiamo sentito nei precedenti interventi, la strategia definirà un ambito delimitato molto importante per l’Unione europea, che comprenderà aspetti riguardanti pesca, trasporti ed energia. Penso che le macroregioni e le strategie macroregionali ci consentiranno anche nell’Unione di combattere questi problemi e lavorare insieme.</p>
      <p sl="fi">Dagli anni Novanta, l’Unione europea sostiene tale cooperazione territoriale sia tra Stati membri sia con paesi terzi confinanti con l’Unione, principalmente nel quadro della politica estera e di coesione della Comunità. Ovviamente, queste strategie macroregionali sono iniziate sotto la Presidenza svedese e spero che creeranno valore aggiunto anche in futuro negli ambiti della cooperazione internazionale e interregionale.</p>
      <p sl="fi">Come si è detto, le strategie macroregionali hanno molto da offrire, specialmente nel campo dei trasporti, delle aziende e dell’energia. Già lo si afferma nella proposta di risoluzione: è importante che le iniziative procedano come in passato è avvenuto per la strategia atlantica, ovverosia che si utilizzino fondi e strutture esistenti. Anche per questa strategia macroregionale è del tutto inutile iniziare a moltiplicare le strutture.</p>
      <p sl="fi">Nel lavoro preparatorio, dovremo tenere presenti tutte le regioni e tutti gli attori per riuscire a creare una vera sinergia per questa zona dell’Atlantico.</p>
    </intervention>
    <intervention id="1-135-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, volevo dire qualche parola in merito a questo argomento che riveste per me grande interesse, soprattutto alla luce del fatto che provengo da un paese oceanico, l’Irlanda.</p>
      <p sl="en">Abbiamo visto le strategie per il Danubio, il Baltico e il Mediterraneo. Rispetto a esse, la strategia per l’Atlantico è agli albori, ma ha grandi potenzialità, come hanno sottolineato diversi colleghi, non soltanto per quanto concerne i suoi aspetti marittimi, bensì anche i suoi aspetti territoriali, cui ha fatto riferimento il collega Mon.</p>
      <p sl="en">Vi sono due elementi sui quali vorrei concentrarmi: uno è il potenziale a livello turistico, l’altro è l’energia. Il 7 per cento del turismo irlandese è marittimo. Dovremmo fissare un obiettivo che preveda il suo raddoppio proprio lungo la costa atlantica, nei cinque paesi dell’arco atlantico, entro il 2020.</p>
      <p sl="en">In particolare tra i giovani, vi è stata una crescita delle attività on-shore e off-shore come escursionismo, immersioni, pesca, osservazione di balene e surf. Tali attività possono essere sviluppate grazie a un approccio unificato con tutti gli ambiti che collaborano soprattutto nel marketing , ma anche nella concessione di licenze, eccetera, riducendo in tal modo la burocrazia.</p>
      <p sl="en">Quanto all’energia, entro il 2050 avremo bisogno di molta più energia rinnovabile rispetto a quella attuale. Abbiamo visto la volatilità del prezzo del petrolio delle ultime settimane. La situazione non cambierà. L’Atlantico ha straordinarie potenzialità in termini di energia eolica, da moto ondoso e da maree. Al momento potrebbe essere proibitiva dal punto di vista dei costi, ma a tempo debito, con lo sviluppo delle tecnologie, le prospettive muteranno.</p>
    </intervention>
    <intervention id="1-137-000" speaker_id="96976" name="Luís Paulo Alves" is_mep="True" mode="spoken">
      <p sl="pt">Signor Presidente, è essenziale che l’Unione europea, attore globale, abbia una strategia per l’Atlantico che le consenta di sviluppare tutte le potenzialità di questa nostra frontiera privilegiata che ci collega ad aree importanti del mondo come l’America del nord, l’America del sud e l’intera Africa occidentale.</p>
      <p sl="pt">Proprio in questo quadro strategico la creazione di una strategia per la regione atlantica può realizzare appieno il proprio potenziale a beneficio non soltanto della regione, bensì dell’intera Unione europea. Soltanto nell’ambito di un orientamento strategico che ponga la regione al centro il nostro approccio nei confronti dell’Atlantico può sottolineare meno la perifericità della regione e più la sua geo-centralità nel mondo. Una strategia per la regione atlantica alla quale partecipino gli Stati membri e le loro regioni dovrebbe anche attribuire la priorità a nuovi ambiti di innovazione nella scienza e nell’economia, in particolare a nuovi prodotti e servizi legati all’ambiente, all’energia marina e rinnovabile, alla biotecnologia marina associata al cibo, alla salute e ai prodotti e servizi high-tech intelligenti.</p>
    </intervention>
    <intervention id="1-138-000" speaker_id="105192" name="María Irigoyen Pérez" is_mep="True" mode="spoken">
      <p sl="es">Signor Presidente, signora Commissario, questo è un momento chiave nella costruzione della futura politica di coesione che, dopo l’entrata in vigore del trattato di Lisbona, si basa non solo su aspetti sociali ed economici, bensì anche su fattori territoriali. La coesione territoriale ricerca lo sviluppo armonioso tra territori in modo che i loro cittadini possano trarre pienamente vantaggio dalle loro peculiarità.</p>
      <p sl="es">Tuttavia, per conseguire tale obiettivo, è anche necessario compiere progressi nel campo della cooperazione tra regioni dell’Unione europea che si confrontano con le stesse sfide e gli stessi problemi. Questa è la finalità della strategia europea per la regione atlantica: una prospettiva comune per affrontare le sfide comuni che gli Stati membri della regione sono chiamati a raccogliere, tra cui ricerca marina, monitoraggio marittimo e sfide economiche e ambientali. Per realizzare i nostri obiettivi, è necessario adottare una strategia mirata e integrata in linea con la strategia Europa 2020 e le politiche dell’Unione per il periodo post-2013, in particolare con la politica regionale e marittima.</p>
      <p sl="es">Tale strategia, però, onorevoli colleghi, deve fondarsi soprattutto su un governo multilivello riformato, basato su una maggiore partecipazione degli enti pubblici, sia regionali sia locali, degli Stati membri, dell’Unione europea, degli interlocutori del settore privato e delle organizzazioni della società civile, comprese reti e organizzazioni interregionali.</p>
    </intervention>
    <intervention id="1-139-000" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Signor Presidente, signora Commissario, la strategia per l’Atlantico dell’Unione europea realizza un obiettivo fondamentale: un approccio coeso e integrato agli oceani e ai mari europei adeguato alle loro caratteristiche specifiche. I tratti distintivi dell’Atlantico sono la dimensione intercontinentale, la diversità dei suoi bacini oceanici e il fatto che è un oceano ultra-profondo. Tali elementi, unitamente ai legami storici tra le regioni e i paesi divisi dall’Atlantico, sono argomentazioni che giustificano un diverso approccio nei suoi confronti. La sua posizione geostrategica lungo il confine tra Europa, Africa e Americhe crea sfide e opportunità di attività marittima a vari livelli, come la salvaguardia e la protezione degli ecosistemi, la sicurezza marittima, lo studio del cambiamento climatico, la sicurezza e l’approvvigionamento di cibo ed energia, eccetera.</p>
      <p sl="pt">Tuttavia, è nelle profondità dell’oceano che si situa il grande patrimonio dell’Atlantico in termini di risorse naturali, genetiche e minerali. In tale contesto, penso che si debbano realizzare attività di ricerca tecnologica, sviluppo e innovazione in grado di garantire lo sfruttamento e la gestione sostenibile di tali risorse sotto l’egida della strategia per l’Atlantico dell’Unione europea. Dobbiamo creare un osservatorio europeo degli oceani profondi in una zona idonea allo scopo come le Azzorre.</p>
    </intervention>
    <intervention id="1-140-000" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, ritengo che vi sia ampio accordo, e mi rivolgo alla signora Commissario, tra questa Camera e il suo ufficio in merito al modo in cui la strategia si sta sviluppando. Penso che sia largamente condivisa l’idea che possiamo ottenere di più insieme creando un forum che incoraggi la cooperazione tra regioni, Stati e nazioni dell’arco atlantico, ma vi inviterei a evitare ogni forma di “prioritite”, malattia particolarmente diffusa in quest’Aula. Cercando di conseguire 300 milioni di obiettivi, potremmo finire per agire in maniera approssimativa, per cui vi indicherei due priorità in merito alle quali credo che l’Unione possa offrire un vero e concreto valore aggiunto comunitario.</p>
      <p sl="en">Nel paragrafo 8 ci si concentra sugli interconnettori per l’energia marina. La regione atlantica offre enormi potenzialità in termini di energia rinnovabile. Venendo dalla Scozia, possiamo dare un notevole apporto per andare verso i nostri obiettivi a livello di cambiamento climatico e sviluppo regionale. Potremmo svolgere un ruolo considerevole al riguardo. Nei paragrafi da 9 a 11 si parla invece dell’importanza del trasporto marittimo che potrebbe avere anch’esso varie ricadute economiche e ambientali estremamente importanti.</p>
      <p sl="en">Molte di queste iniziative sono lodevoli, ma spererei che la Commissione dia prova di una maggiore selettività rispetto alla molteplicità di obiettivi, per quanto tutti preziosissimi, proposti dalla Camera questa sera.</p>
    </intervention>
    <intervention id="1-141-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signor Presidente, signora Commissario, vorrei manifestare il mio deciso sostegno a qualunque azione a favore di una politica espansionistica nella gestione delle zone marine, comprese le richieste che stiamo discutendo contenute nella risoluzione presentata.</p>
      <p sl="pl">L’Atlantico, in quanto spazio per uno sviluppo dinamico del trasporto marittimo, della pesca, di fonti di energia ecologica e della ricerca scientifica, ci offre grandi opportunità per una gestione efficiente. Tali potenzialità dovrebbero essere sfruttate con saggezza tenendo presente il ruolo importante dell’Unione in veste di custode dell’ambiente naturale, che indubbiamente include l’ecosistema oceanico. L’incanalamento della forza dell’Unione nell’Atlantico è per noi un orientamento naturale dell’espansione economica. Lo sviluppo del settore dei trasporti marittimi praticamente ci obbliga a lavorare su una strategia ottimale per lo sviluppo della regione atlantica, tra cui le sue strutture portuali. Non dimentichiamo che rappresentano il passaggio marittimo verso un’Europa unita.</p>
    </intervention>
    <intervention id="1-142-000" speaker_id="96746" name="Marie-Thérèse Sanchez-Schmid" is_mep="True" mode="spoken">
      <p sl="fr">Signor Presidente, signora Commissario, onorevoli colleghi, dal 2005, quando si è discussa la questione del Baltico, le strategie macroregionali hanno suscitato particolare interesse nel Parlamento europeo.</p>
      <p sl="fr">Sono lieta che oggi, grazie al collega Cadec, siamo in grado di imprimere slancio a una strategia regionale ambiziosa per l’arco atlantico. Oltre ai tanti ambiti che richiedono coordinamento e lavoro congiunto, oltre all’importanza di un approccio integrato che ci consentirà di affrontare i problemi della regione a livello macroregionale, vorrei sottolineare in particolare due elementi.</p>
      <p sl="fr">L’obiettivo della cooperazione territoriale, l’obiettivo 3 della politica di coesione e, in particolare, i suoi aspetti transnazionali dovrebbero essere chiamati in causa a sostegno di tali strategie coordinando la riflessione, lo sviluppo e l’orientamento dei progetti.</p>
      <p sl="fr">Stati membri e regioni dovrebbero essere incoraggiati a partecipare alle azioni elaborate congiuntamente attraverso i loro programmi operativi. Purtroppo, senza una forte volontà politica, tali strategie giungeranno soltanto a un punto morto. Se l’Europa non vuole coprirsi di macroregioni, è necessario che si riappropri dei vincoli territoriali che l’abolizione delle frontiere non ha fatto scomparire.</p>
    </intervention>
    <intervention id="1-143-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, è stata una discussione molto interessante che ha dimostrato come l’iniziativa di presentare questa interrogazione orale sia stata un vero successo.</p>
      <p sl="en">Vorrei formulare tre osservazioni. La prima riguarda la nostra strategia marittima. Nella strategia marittima possiamo includere molti settori, molte azioni e molte prospettive. Quale sarà l’oggetto della nostra attenzione? Ci concentreremo sulla creazione di collegamenti tra i diversi settori. Mi spiego meglio.</p>
      <p sl="en">Abbiamo uno spazio, uno spazio marino, lo spazio dell’Atlantico. Lì possiamo svolgere attività di pesca, abbiamo bisogno di salvaguardia ambientale, possiamo promuovere il turismo, possiamo incentivare i trasporti, possiamo impiantare l’acquacoltura, possiamo occuparci di energia, possiamo incoraggiare la ricerca. Dobbiamo pertanto trovare un modo per abbinare tutti questi settori e superare la possibilità che tra loro vi siano conflitti di interesse. La pianificazione spaziale marittima sarà dunque uno strumento importantissimo per noi, così come strumenti estremamente importanti saranno la sorveglianza marittima e la conoscenza marittima.</p>
      <p sl="en">Questa è la nostra ambizione. Non si tratta di creare nuove strutture. Concordo con voi. Non abbiamo di fatto bisogno di nuove strutture. Ci occorrono invece collegamenti tra le diverse strutture esistenti. Di questo si tratta: creare collegamenti tra le strutture esistenti per ottenere risultati migliori. Questa è la mia prima considerazione.</p>
      <p sl="en">La seconda osservazione riguarda i vostri commenti su una politica di coesione territoriale. Vorrei ricordarvi che per avere una politica macroregionale è necessario avere una proposta. La proposta deve essere formulata alla Commissione dal Consiglio. Per il momento abbiamo una proposta su una strategia marittima. Lo scorso giugno è stata presa una decisione al riguardo e siamo già stati autorizzati a formulare una strategia marittima. Stiamo lavorando al riguardo e speriamo, in questo modo, di contribuire a dar vita alla prospettiva di un approccio macroregionale.</p>
      <p sl="en">La mia terza osservazione riguarda la necessità di un approccio internazionale. Sì, concordo con tutti coloro che hanno detto che ci serve anche un buon coordinamento con i nostri vicini su ambedue le rive dell’Atlantico. Dobbiamo essere cauti. È necessario condurre discussioni fruttuose e cercare di giungere a condizioni paritarie per tutti perché questo è l’unico modo per riuscire nell’intento.</p>
      <p sl="en">Ringrazierei dunque nuovamente l’onorevole Cadec per la sua iniziativa e vorrei rassicurarvi quanto al fatto che tutti i vostri suggerimenti saranno tenuti nella debita considerazione.</p>
    </intervention>
    <intervention id="1-144-000" speaker_id="1405" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione ai sensi dell’articolo 115, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 marzo 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-144-500" speaker_id="28117" name="Jim Higgins" is_mep="True" mode="written">
      <p sl="it">Accolgo l’iniziativa con estremo favore. Dobbiamo fare in modo di avere una strategia chiaramente definita in maniera da consentire alla regione di prosperare. Tra i problemi con i quali la regione si confronta e gli ambiti che dobbiamo affrontare vi sono le minacce ambientali (inquinamento delle acque, alluvioni, cambiamento climatico), le potenzialità di trasporto non sfruttate e la mancanza di collegamenti di trasporto stradali e ferroviari, le connessioni energetiche insufficienti, lo sviluppo socioeconomico disomogeneo, la mancanza di coordinamento dei sistemi di istruzione, ricerca e innovazione e le lacune a livello di protezione e sicurezza.</p>
    </intervention>
  </section>
  <section id="creitem21" title="21. Interventi di un minuto (articolo 150 del regolamento)">
    <intervention id="1-146-000" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca gli interventi di un minuto di questioni di rilevanza politica.</p>
    </intervention>
    <intervention id="1-147-000" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Signor Presidente, il 17 febbraio, nella regione di Póvoa do Varzim, un tornado si è abbattuto sulle serre di 50 coltivatori che hanno subito danni stimati in 1,5 milioni di euro. In pochi secondi il tornado ha distrutto mesi di lavoro e anni di investimenti. Gli agricoltori dovranno piantare nuove colture e ci vorranno mesi prima che i loro prodotti raggiungano il mercato. Questi stessi coltivatori sono già stati devastati da un’altra tempesta il 27 febbraio 2010. All’epoca il costo dei danni è stato ritenuto superiore a 4 milioni di euro e a oggi le autorità non vi hanno dato alcuna risposta.</p>
      <p sl="pt">Le cifre rivelano l’importanza della produzione vegetale per l’economia locale, con 2 000 nuclei familiari per un totale di circa 5 000 persone e 10 000 posti di lavoro diretti e indiretti a rischio nella regione. Questi fenomeni meteorologici estremi sono sempre più frequenti e mettono a repentaglio il proseguimento di tale attività. In mancanza di sovvenzioni, l’assicurazione è talmente costosa che stipularla rende l’attività insostenibile.</p>
      <p sl="pt">In tale contesto, ritengo importante che l’Unione europea valuti la possibilità di stabilire un livello minimo comune di assicurazione per tutti i coltivatori fissando eventualmente soglie di ammissibilità al fondo di solidarietà. È fondamentale tenere conto della dimensione regionale, altrimenti le regioni colpite da gravi disastri potrebbero essere escluse perché la soglia fissata per lo Stato membro nel suo complesso non è stata raggiunta.</p>
    </intervention>
    <intervention id="1-148-000" speaker_id="1405" is_mep="True" mode="spoken" role="Presidente">
      <p sl="unknown">Onorevole Patrão Neves, posso soltanto dirle che quando prende la parola lei sembra parlare più a lungo del tempo concessole, ma il suo eloquio è molto rapido, il che in questo caso ha creato qualche difficoltà agli interpreti. Forse potrebbe sintetizzare le sue osservazioni?</p>
    </intervention>
    <intervention id="1-149-000" speaker_id="96655" name="Monika Smolková" is_mep="True" mode="spoken">
      <p sl="sk">Signor Presidente, la scorsa settimana il Vice primo ministro slovacco ed ex Commissario Figeľ ha negoziato a Bruxelles risorse finanziarie per 350 milioni di euro nell’ambito dei programmi operativi “Informazione, società scienza e ricerca” ed “Istruzione e inclusione” da trasferire al programma operativo “Trasporti”.</p>
      <p sl="sk">La costruzione di autostrade è effettivamente necessaria. Nondimeno, nello stesso modo in cui abbiamo adottato la strategia UE 2020, e specialmente in un momento di crisi, è necessario rendersi conto che eliminare le barriere alla crescita dell’occupazione, affrontare i nuovi rischi sociali e porre l’accento sull’istruzione, la scienza e la ricerca sono i prerequisiti fondamentali per la crescita economica.</p>
      <p sl="sk">Un trasferimento di fondi richiede il consenso di tutti i Commissari. Vorrei esprimere la convinzione, assieme a insegnanti e ricercatori slovacchi, nonché ad altri cittadini che non approvano tale trasferimento di fondi, che i singoli Commissari europei difenderanno l’occupazione, l’istruzione, la scienza e la ricerca, che beneficeranno enormemente dei 350 milioni di euro, mentre nel settore dei trasporti rappresenterebbero soltanto 11 chilometri di autostrada, per quanto indispensabili possano essere.</p>
    </intervention>
    <intervention id="1-150-000" speaker_id="97203" name="Ramon Tremosa i Balcells" is_mep="True" mode="spoken">
      <p sl="en">Signor Presidente, lo scorso mese il canale televisivo pubblico catalano (TV3) è stato chiuso a Valenza dal governo regionale valenzano. Non solo tale misura contravviene alle direttive europee sulla diversità linguistica, alla carta europea delle lingue regionali e minoritarie e alla costituzione spagnola, ma la chiusura della televisione catalana rappresenta anche un attacco diretto alla fratellanza culturale che unisce catalani e valenzani attraverso una lingua comune.</p>
      <p sl="en">Il governo regionale valenzano ora sta imponendo sanzioni proibitive all’associazione privata Acció Cultural del País Valencià che 20 anni fa ha installato i ripetitori TV costringendola a chiuderli.</p>
      <p sl="en">Vorrei inoltre segnalare che un’iniziativa legislativa popolare a favore della ricezione della televisione catalana è stata portata dinanzi al parlamento spagnolo con il sostegno di 615 000 cittadini. Il governo socialista spagnolo dovrebbe tenerne conto, ma sinora nulla è stato fatto.</p>
    </intervention>
    <intervention id="1-151-000" speaker_id="96909" name="Michail Tremopoulos" is_mep="True" mode="spoken">
      <p sl="el">Signor Presidente, onorevoli colleghi, la Commissione europea e il resto del meccanismo di sostegno in Grecia hanno recentemente annunciato un impegno del governo a reperire 50 miliardi di euro entro il 2015 vendendo beni pubblici.</p>
      <p sl="el">Il rappresentante della Commissione Deruz ha rilasciato una dichiarazione in cui ha affermato che il vero azzardo per l’economia greca era una privatizzazione generalizzata di beni pubblici. Tuttavia, i beni pubblici in Grecia non sono tutti uguali: i beni commerciali, come gli edifici che non assolvono alcuna funzione pubblica, sono una cosa, mentre un cambiamento radicale della destinazione di uso della terra a discapito dell’ambiente è tutta un’altra cosa, in quanto mette a repentaglio spazi liberi, come il vecchio aeroporto di Atene, che sono destinati a compensare la mancanza di spazi verdi in città che hanno meno di 3 metri quadri di verde per abitante in un momento in cui la media europea è pari a 10 metri quadri di verde per abitante.</p>
      <p sl="el">Zone di importanza ambientale vitale come il delta del fiume Nestos, dove sono già state annunciate strutture turistiche per migliaia di acri, sono anch’esse a rischio. Tali cambiamenti di destinazione di uso, che sacrificano funzioni ambientali vitali, sono contrarie a ogni definizione di sviluppo sostenibile. La crisi e il debito non vanificano il diritto delle future generazioni di poter usufruire di un ambientale naturale vitale e opportunità per creare città sostenibili.</p>
    </intervention>
    <intervention id="1-153-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">Signor Presidente, mi dispiace molto che l’onorevole McMillan-Scott non sia più incaricato della procedura perché ho una richiesta per lui riguardante i diritti umani, che tanto gli stanno a cuore. Come tutti sapete, le elezioni del 19 dicembre in Bielorussia sono state seguite da un’ondata di arresti. Il fatto che tutti i candidati presidenziali che vi hanno partecipato contro Lukashenko siano stati arrestati non fa che sommarsi alla bizzarria della situazione. Il 19 febbraio Ales Mikhalevich, uno dei candidati concorrenti, è stato rilasciato e ha confermato di essere stato torturato. Vi risparmio i dettagli di tale tortura. Basti dire che è stata molto crudele. Di conseguenza, poiché questa settimana adotteremo una risoluzione proprio su tale argomento, intendo rivolgermi all’intera Camera e in particolare all’onorevole McMillan-Scott, al quale i diritti umani stanno molto a cuore, affinché si esprima a gran voce sul tema nella maniera più enfatica e inequivocabile chiedendo che sia posta fine a queste pratiche vergognose. Grazie.</p>
    </intervention>
    <intervention id="1-154-000" speaker_id="4346" is_mep="True" mode="spoken" role="Presidente">
      <p sl="unknown">La ringrazio, onorevole Migalski. L’onorevole McMillan-Scott l’ha ascoltata dalla tribuna, ma siamo tutti molto interessati ai diritti umani.</p>
      <p sl="unknown">Lei parla di tortura e io posso garantirle che anche alla persona che in questo momento assolve gli incarichi della presidenza, a cui sono state strappate le unghie, sta molto a cuore ogni aspetto dei diritti umani perché abbiamo avuto modo di sperimentare sulla nostra pelle situazioni come quelle da lei appena descritte e, pertanto, mi consenta di dire che siamo estremamente coinvolti.</p>
    </intervention>
    <intervention id="1-155-000" speaker_id="28406" name="Miguel Portas" is_mep="True" mode="spoken">
      <p sl="pt">Signor Presidente, quest’anno è iniziato con una canzone e la canzone denunciava un mondo ridicolo in cui era necessario studiare per diventare uno schiavo: il nostro mondo. Nell’arco di poche ore, quella canzone è diventata un anatema nel mio paese. Poi sono arrivati quattro giovani. Hanno usato Facebook per dar voce a una protesta che mira a riunire, e cito, i disoccupati, [ …] coloro che sono schiavi sotto un altro nome, i subcontrattisti e i precari, gli stagisti, i borsisti e tutti coloro che hanno lavori irregolari: in altre parole, le generazioni che nel mio paese si stanno indebitando per studiare, che quasi pagano per lavorare e sopravvivono con 500 euro al mese.</p>
      <p sl="pt">Sono già più di 40 000 i sottoscrittori in Internet di questa dimostrazione che avrà luogo il prossimo sabato. Sarebbe positivo se l’Europa, quest’Europa che agisce dall’alto verso il basso, ascoltasse coloro che stanno superando paura e silenzio, che sono stanchi della precarietà, una precarietà che è stata loro imposta. Come recita la canzone, sono la generazione del “non ne posso più” e hanno assolutamente ragione.</p>
    </intervention>
    <intervention id="1-156-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signor Presidente, intervengo sul tema della Libia. I sollevamenti nel paese, a seguito di quelli in Tunisia ed Egitto, sono stati più sanguinosi e hanno preso una piega tragica. A prima vista, la reazione della base contro il regime pare spontanea e ideologicamente allineata. È rivolta contro un regime manifestamente incapace di risolvere i problemi cronici in termini di crescita e giustizia sociale fondamentale. L’Europa ha notevoli interessi in questa zona. Decine di imprese europee, britanniche, italiane, francesi e grandi società greche, lavorano in Libia, terzo produttore di petrolio in Africa. L’instabilità sta minacciando i mercati e i prezzi del petrolio sono già alle stelle.</p>
      <p sl="el">Penso che nelle attuali circostanze l’Europa debba prestare particolare attenzione in primo luogo all’aumento dell’afflusso di profughi sia dalla Libia sia dall’Africa del nord nel suo complesso e in secondo luogo alle conseguenze di un’inversione di tendenza di tutti i bilanci europei e una svolta verso il peggio della crisi economica.</p>
      <p sl="el">Inoltre, è necessario valutare le cause e dobbiamo intraprendere azioni in merito a quanto sta accadendo in Europa; in particolare, dobbiamo dare ai giovani lavoro e prospettive perché i giovani nei paesi del mondo islamico non avevano speranza ed è per questo che hanno scelto di fare ciò che hanno fatto. Vedremo quello che accadrà qui.</p>
    </intervention>
    <intervention id="1-157-000" speaker_id="96845" name="Corneliu Vadim Tudor" is_mep="True" mode="spoken">
      <p sl="ro">Signor Presidente, negli ultimi giorni il partito di governo in Romania ha preso una decisione aberrante: ha votato l’eutanasia, ovverosia l’uccisione dei cani randagi. Mi rivolgo al gruppo PPE, che si fonda sulla dottrina democristiana: esortate i vostri colleghi del partito liberale democratico in Romania a non macchiarsi le mani con il sangue di innocenti. Gesù Cristo amava gli animali: “Desidero la misericordia, non il sacrificio”, diceva il Salvatore. Ma mi rivolgo anche agli altri colleghi: quasi tutti avrete un cane a casa che amerete dal profondo del cuore.</p>
      <p sl="ro">La Romania sta purtroppo tornando all’oscurantismo del Medioevo, alla barbarie. Oggi il regime di Băsescu uccide i cani, domani ucciderà le persone. L’abbattimento dei cani è peraltro un’attività redditizia per la mafia. Contribuite a evitare che la Romania si trasformi in un’Uganda di Idi Amin. A prescindere dalle ragioni che si possono addurre, esistono soluzioni pacifiche e civili, e l’intera storia ci ha insegnato che il crimine non ha mai risolto alcunché.</p>
    </intervention>
    <intervention id="1-158-000" speaker_id="25704" name="Eleni Theocharous" is_mep="True" mode="spoken">
      <p sl="el">Signor Presidente, signora Commissario, onorevoli colleghi, recentemente tutta la nostra attenzione è stata catturata dai sollevamenti popolari in Africa del nord. Non dovremmo tuttavia sottovalutare i sollevamenti dei turco-ciprioti nella Cipro occupata. Si tratta di avvenimenti molto importanti e a quanti dicono che la voce dei turco-ciprioti non si sente replico che ora la loro voce si sentirà forte e chiara.</p>
      <p sl="el">I turco-ciprioti protestano contro l’avversità economica imposta loro dall’occupazione turca, la presenza di colonizzatori che alterano la demografia della popolazione e stanno causando la loro scomparsa, l’assalto dell’islam con la costruzione di centinaia di moschee e l’invio di insegnanti religiosi da parte di Erdoğan nella Cipro occupata. Lottano per la sopravvivenza sotto la bandiera della Repubblica di Cipro.</p>
      <p sl="el">I turco-ciprioti dicono “no” al piano di Annan; non sono stati i turco-ciprioti a votare “sì” a tale piano che ha definitivamente diviso Cipro. Per questo penso che dovremmo aprire bene le orecchie e dare ascolto alle proteste dei nostri compatrioti, i turco-ciprioti.</p>
    </intervention>
    <intervention id="1-159-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, la situazione della pesca del tonno rosso nel Mediterraneo continua a creare danni economici incalcolabili ai pescatori. Il Governo italiano, aderendo alle decisioni dell’ICCAT, ha ridotto le quote di pesca del tonno rosso solo per le imbarcazioni di pesca professionale, aumentando, di fatto, i quantitativi destinati alla pesca sportiva. Un provvedimento assurdo che penalizza solo i pescatori già alle prese con un momento di grave difficoltà.</p>
      <p sl="it">In questo senso, ricordo gli effetti negativi che provoca sul settore la mancata decisione di derogare la pesca del bianchetto. Auspico che dall’incontro dei prossimi giorni il Commissario Damanaki, che è qui oggi, consenta per il 2011 la ripresa dell’attività di pesca del bianchetto almeno nei comprensori definiti, come quello di Schiavonea e Corigliano calabro in Calabria, con possibilità di una revisione per il 2012.</p>
    </intervention>
    <intervention id="1-160-000" speaker_id="97086" name="Sonia Alfano" is_mep="True" mode="spoken">
      <p sl="it">Signor Presidente, onorevoli colleghi, credo che quanto accaduto in Medio Oriente abbia fatto capire alle istituzioni europee che non si può continuare ad ignorare la violazione dei diritti fondamentali e le Costituzioni nazionali. Anche stavolta, mio malgrado, devo denunciare una vergognosa iniziativa della maggioranza che governa in Italia e che vorrebbe salvare Berlusconi dai processi che hanno appena avuto inizio per reati gravissimi, come concussione e sfruttamento della prostituzione minorile.</p>
      <p sl="it">La maggioranza italiana chiede infatti alla Corte costituzionale di poter decidere quale tribunale dovrà giudicare Berlusconi. Certamente la Corte costituzionale rigetterà la richiesta di un giudice ad personam, ma noi non dobbiamo continuare ad ignorare l’ennesima aggressione alla democrazia italiana e all’indipendenza della magistratura italiana da parte di Berlusconi.</p>
      <p sl="it">Molti colleghi hanno già firmato una petizione per dare un segnale forte che arrivi al popolo italiano proprio dai parlamentari europei. Curiosa coincidenza, Presidente: mentre da anni Berlusconi attacca la magistratura, il ministro della Giustizia Alfano viene candidamente a Strasburgo per descrivere il piano per l’efficienza della giustizia e non trova un solo istante per incontrare il Parlamento europeo. Forse ha timore di confrontarsi con le scomode domande dei rappresentanti del popolo riguardo alla giustizia italiana e il modo in cui provano a distruggerne l’indipendenza?</p>
    </intervention>
    <intervention id="1-161-000" speaker_id="28323" name="Oldřich Vlasák" is_mep="True" mode="spoken">
      <p sl="cs">Signor Presidente, qui, nella sede del Parlamento europeo, vorrei richiamare la vostra attenzione sulla sentenza C-236/09 pronunciata dalla Corte di giustizia europea la scorsa settimana. Secondo detta sentenza, dal 21 dicembre del prossimo anno non sarà più possibile differenziare sulla base del sesso i sottoscrittori di una polizza assicurativa. In tal caso, la direttiva comunitaria e la sua interpretazione si sono evidentemente spinte troppo oltre; tale approccio è contrario alle leggi della natura e avrà un notevole impatto negativo sul settore assicurativo. È illogico quanto impedire alle compagnie di assicurazione di tener conto se un’abitazione è costruita in cima a una collina o in una pianura soggetta a inondazioni o del numero di incidenti in cui è stato coinvolto il conducente di un motociclo per il calcolo dei premi assicurativi delle polizze non vita. Dopo tutto, non sono soltanto i demografi a essere consapevoli del fatto che nelle società sviluppare la mortalità della popolazione di sesso maschile è superiore a quella della popolazione di sesso femminile praticamente in tutte le fasce di età e, nella maggior parte dei casi, anche in termini significativi. Inoltre, le donne generalmente hanno un’aspettativa di vita superiore del 10 per cento. Nella Repubblica ceca, gli uomini hanno un’aspettativa di vita di 73 anni, le donne di 80. Negare questa verità e usare una direttiva di Bruxelles per imporre un obbligo alle compagnie di assicurazione che vieti loro di differenziare uomini e donne va contro la teoria attuariale discriminando peraltro alcuni gruppi di sottoscrittori di polizze assicurative. Il risultato è che le donne dovranno pagare premi superiori e gli uomini percepiranno pensioni inferiori.</p>
    </intervention>
    <intervention id="1-162-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, le conseguenze sociali delle cosiddette misure di austerity si stanno aggravando ogni giorno. Il settore finanziario e le grandi imprese continuano ad accumulare utili colossali e prosegue l’estorsione insostenibile di risorse nazionali mediante gli interessi pagati sul debito sovrano di paesi come il Portogallo. In tale contesto, una domanda si impone: quanto a lungo i legislatori di questa Unione europea continueranno a stringere il cappio? Ora propongono il cosiddetto “patto di competitività”: più attacchi alle retribuzioni e ai diritti sociali, innalzamento dell’età pensionabile e maggiore insicurezza dei posti di lavoro. Inoltre, vogliono imporre tutto questo attraverso il governo economico, contro la volontà dei cittadini.</p>
      <p sl="pt">Tuttavia, la lotta dei lavoratori che sta proseguendo e si sta intensificando in tutta Europa dimostra che questa involuzione della civiltà non è inevitabile. Un’altra via è possibile e necessaria. Desideriamo complimentarci nuovamente da qui per il loro coraggio e la loro determinazione. Gli innumerevoli atti di lotta, protesta e dimostrazione sono motivo di speranza e fiducia in un futuro migliore, soprattutto la dimostrazione della confederazione generale dei lavoratori portoghesi (Confederação Geral dos Trabalhadores Portugueses , CGTP) del 19 marzo.</p>
    </intervention>
    <intervention id="1-163-000" speaker_id="97016" name="Angelika Werthmann" is_mep="True" mode="spoken">
      <p sl="en">Signor Presidente, le condizioni di vita dei ciprioti nella parte settentrionale di Cipro, quella occupata dall’esercito turco, paese candidato, sono insostenibili. Assistiamo per esempio a continue violazioni dei diritti umani. La Turchia sta trasferendo parte della popolazione in questa zona di Cipro rendendosi dunque responsabile di un radicale cambiamento demografico. I turco-ciprioti sono già una minoranza nella loro terra di origine e molti nomi originali dei villaggi sono stati modificati.</p>
      <p sl="en">Nelle ultime settimane hanno avuto luogo due manifestazioni. In risposta a quella di gennaio, i turco-ciprioti sono stati umiliati verbalmente dalla Turchia, che ha sostituito il proprio ambasciatore nella parte settentrionale di Cipro, al quale è subentrato un governatore. Chiedo pertanto, signor Presidente, che vengano compiuti i passi appropriati prima che parte di un territorio europeo venga ceduto alla Turchia e si accerti che Elcil, Segretario generale del KTOS, sia al sicuro nella propria terra di origine.</p>
    </intervention>
    <intervention id="1-164-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Signor Presidente, signora Commissario, qualche ora fa l’agenzia di rating del credito Moody’s ha declassato nuovamente l’economia greca. Appartengo al partito di opposizione in Grecia e devo dire che siamo molto critici nei confronti della politica economica del governo. Tale decisione di Moody’s , tuttavia, è assolutamente ingiustificata. Giunge soltanto un giorno prima della vendita all’asta di buoni del Tesoro a sei mesi, operazione fondamentale per la Grecia, e qualche giorno prima delle riunioni cruciali del Consiglio europeo dell’11 e del 25 marzo in occasione delle quali saranno prese decisioni serie.</p>
      <p sl="el">Non è soltanto la Grecia a subire queste valutazioni arbitrarie da parte delle agenzie di rating . Tali agenzie vanno regolamentate. Approfitto del tempo di parola concessomi, per aggiungere qualche parola sui Consigli di marzo: il mese di marzo è determinante per la zona euro e l’Unione europea nel suo complesso. Un insuccesso causerà un grave problema all’Unione. I mercati farebbero man bassa in caso di fallimento e dobbiamo evitarlo; non è tempo di indugiare.</p>
    </intervention>
    <intervention id="1-165-000" speaker_id="96859" name="Ioan Enciu" is_mep="True" mode="spoken">
      <p sl="ro">Signor Presidente, agendo su comunicazione della coalizione ONG per i fondi strutturali, vorrei richiamare l’attenzione delle istituzioni europee responsabili sulla gestione molto mediocre dei fondi strutturali in Romania, specialmente nel quadro del programma operativo settoriale per le risorse umane. Il governo rumeno e il Primo ministro personalmente si sono impegnati a migliorare le condizioni di assorbimento di tali fondi. Purtroppo, i risultati sono pressoché nulli. L’autorità di gestione dei fondi strutturali in Romania non soltanto non assiste i beneficiari di tali fondi, ma crea anche difficoltà nell’accedervi.</p>
      <p sl="ro">Le irregolarità sono infinite: da modifiche inique degli accordi di concessione a ritardi indebiti nei pagamenti e assegnazione di fondi non trasparenti sulla base dell’affiliazione politica. Vorrei cogliere questa opportunità per rivolgermi alla Commissione europea affinché intervenga urgentemente e controlli l’attività delle agenzie incaricate della gestione dei fondi comunitari in Romania. Soltanto un intervento esterno può fermare gli abusi perpetrati di continuo, a tutti i livelli, dai rappresentanti di coloro che sono attualmente al potere, sistematicamente segnalati da coloro che dovrebbero usufruire di tali fondi e dalle ONG.</p>
    </intervention>
    <intervention id="1-166-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signor Presidente, il Fondo internazionale per l’Irlanda ha svolto un ruolo importante per la pace e la riconciliazione nel mio paese.</p>
      <p sl="en">Da quando è stato costituito nel 1986, il fondo ha erogato più di 838 milioni di euro a un’ampia serie di progetti sia in Irlanda del nord sia nelle contee di frontiera e continua ad appoggiare progetti nelle regioni economicamente svantaggiate. La scorsa settimana, ha stanziato 9,8 milioni di euro a sostegno di iniziative condotte nel campo dell’istruzione e a livello comunitario in Irlanda del nord, nelle contee di Donegal, Monaghan e Sligo.</p>
      <p sl="en">Al momento, tuttavia, vi è molta incertezza rispetto al futuro. La Camera dei rappresentanti statunitense ha recentemente incluso il fondo in una riduzione complessiva del bilancio americano destinato all’estero. Mi aspetterei che il nostro Primo ministro entrante, Taoiseach, ponga la questione quando si recherà a Washington per celebrare il St Patrick’s Day .</p>
      <p sl="ga">L’Unione europea e i governi di Irlanda e Gran Bretagna hanno detto che sono favorevoli alla proroga del programma del fondo e, sebbene il sostegno erogato dagli Stati Uniti al fondo sia fondamentale, non vi è alcun motivo per il quale l’Unione europea e i governi di Irlanda e Gran Bretagna non continuino a fornire risorse finanziarie al fondo su base limitata e mirata.</p>
    </intervention>
    <intervention id="1-168-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, domenica scorsa in Lituana si sono tenute le elezioni locali. La formazione che rappresentava la minoranza nazionale polacca ha riscosso un importante successo, nonostante il fatto che i polacchi in Lituania siano stati oggetto di sistematica discriminazione per anni. Purtroppo, le terre sottratte dalle autorità dell’Unione sovietica 50 anni fa non sono state restituite. Le possibilità di istruzione nazionale a disposizione dei polacchi che vivono in Lituania sono state in larga misura limitate. I loro nomi sono forzatamente distorti; non possono scriverli secondo l’ortografia polacca. Inoltre, contrariamente alle norme europee e ai regolamenti del Consiglio d’Europa, non possono apporre cartelli con nomi di città e strade in polacco. Mi rivolgo al Parlamento europeo affinché affronti la questione dei polacchi in Lituania perché si tratta di una evidente discriminazione ai danni dei miei compatrioti che vivono lì, una discriminazione che, lo ribadisco, è contraria alle norme europee.</p>
    </intervention>
    <intervention id="1-169-000" speaker_id="28407" name="Willy Meyer" is_mep="True" mode="spoken">
      <p sl="es">Signor Presidente, signora Commissario, desidero esprimere urgentemente l’opposizione del mio gruppo alla decisione adottata dal Consiglio di prorogare l’attuale accordo di partenariato nel settore della pesca tra Unione europea e Marocco di un altro anno, come proposto dalla Commissione.</p>
      <p sl="es">Siamo contrari alla decisione perché le acque del territorio non autonomo del Sahara occidentale sono ancora incluse nell’accordo. Come tutti sappiamo, tale territorio è uno dei pochi territori africani ancora in attesa di essere decolonizzato e tale decolonizzazione è sostenuta dalle Nazioni Unite. Non sono acque marocchine. Non appartengono al Marocco e, pertanto, l’Unione europea non dovrebbe includere le acque del Sahara occidentale nell’accordo.</p>
      <p sl="es">Lo confermano anche sentenze di tribunali internazionali e, soprattutto, lo afferma il diritto internazionale: tali acque non appartengono al Marocco. I servizi giuridici di questa stessa Camera hanno manifestato le proprie riserve perché i benefici del precedente accordo di pesca non sono andati al popolo sahrawi . Dal punto di vista legale, siamo dunque palesemente contro tale decisione.</p>
      <p sl="es">Ritengo, onorevoli colleghi, che dobbiamo dar prova di molta prudenza, tenuto conto dell’esperienza di Tunisia, Egitto e Libia, e l’Unione europea dovrebbe essere molto più rigida quando chiede il rispetto del diritto internazionale.</p>
    </intervention>
    <intervention id="1-170-000" speaker_id="96974" name="Nuno Teixeira" is_mep="True" mode="spoken">
      <p sl="pt">Signor Presidente, signora Commissario, presto il Parlamento europeo sarà chiamato a raggiungere una decisione sulla revisione del programma di soluzioni specifiche per ovviare alla lontananza e all’insularità (POSEI), creato per rispondere alla lontananza e all’insularità delle regioni ultraperiferiche dell’Unione europea. Tale riforma è frutto non soltanto della necessità di adeguarlo alla nuova realtà giuridica del trattato di Lisbona, bensì anche e soprattutto di rendere più flessibile all’applicazione delle sue norme.</p>
      <p sl="pt">Il trattato di Lisbona riconosce svantaggi e vincoli delle regioni ultraperiferiche e proprio per questo ora dobbiamo adeguare e aggiornare l’attuale sistema tenuto conto delle sfide con le quali tali regioni devono confrontarsi in termini sia di dimensioni sia di contenuto. Nel caso di Madeira, mi riferisco espressamente all’esigenza di abolire le barriere all’esportazione e al trasporto di prodotti trasformati che stanno limitando pesantemente lo sviluppo e la crescita del settore agroindustriale. La coltivazione delle banane è in particolare minacciata dal graduale apertura dei mercati ai paesi terzi, ma lo stesso potrebbe dirsi per la produzione vinicola e lattiero-casearia. La coesione territoriale mira allo sviluppo armonioso delle regioni dell’Unione europea; la revisione del programma POSEI dovrebbe contribuirvi anch’essa.</p>
    </intervention>
    <intervention id="1-171-000" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, vorrei riferirvi in merito agli ultimi sviluppi del mandato di arresto europeo.</p>
      <p sl="en">Molti sono stati estradati senza che vi fossero prove concrete a loro carico. I tribunali non hanno infatti il potere di valutare eventuali prove e non possono evitare un’estradizione ingiusta. Ora assistiamo a un ulteriore perfezionamento. Un mio elettore, il dottor Miguel-Ángel Meizoso, è estradato in Spagna non per un reato che sia accusato di aver commesso, bensì per un’indagine su un reato che asseritamente avrebbe potuto decidere in futuro di commettere. Il dottor Meizoso, che ha vissuto a Londra per 20 anni, ora si ritroverà con la vita distrutta per il capriccio di un inquirente che ha deciso di indagare su un reato non perpetrato. Se qualcuno ha dubbi in merito, sarò lieto di fornire una memoria sul caso.</p>
      <p sl="en">Quando questo Parlamento affronterà e discuterà le ingiustizie inflitte nel nome del mandato di arresto europeo?</p>
    </intervention>
    <intervention id="1-172-000" speaker_id="96651" name="Eduard Kukan" is_mep="True" mode="spoken">
      <p sl="sk">Signor Presidente, l’Unione europea deve adottare quanto prima una posizione di base nei confronti della Bielorussia. Non possiamo comunicare con un regime in cui vi sono prigionieri politici e non vi è libertà di espressione per la società civile né mezzi di comunicazione liberi.</p>
      <p sl="sk">La situazione dopo le elezioni ha dimostrato che il potere di Lukashenko non è illimitato. L’Unione europea dovrebbe trarne vantaggio e aiutare il paese a scrollarsi di dosso questo regime autoritario. Un elemento specifico in questo caso è anche la responsabilità dei paesi post-comunisti sulla base della loro esperienza di regimi analoghi a quello bielorusso.</p>
      <p sl="sk">La nostra posizione deve dunque fondarsi su principi e valori. È necessario che l’Unione intraprenda passi per isolare i responsabili della falsificazione dei voti, porre fine ai contatti con funzionari altolocati del regime e congelarne i beni.</p>
      <p sl="sk">D’altro canto, è indispensabile allargare la cerchia di amici che preferiscono i valori e i principi comunemente condivisi nell’Unione. Dobbiamo offrire quanto prima un’alternativa all’attuale sviluppo partendo dal fatto che un paese con un regime autoritario non ha futuro in Europa.</p>
    </intervention>
    <intervention id="1-173-000" speaker_id="101580" name="Constance Le Grip" is_mep="True" mode="spoken">
      <p sl="fr">Signor Presidente, signora Commissario, vorrei dedicare il mio minuto al patto di convergenza e competitività. Man mano che ci avviciniamo al vertice sulla zona euro, che avrà luogo tra qualche giorno, l’11 marzo, reputo importante sottolineare che l’idea del patto di convergenza e competitività in sé è un’idea valida e decisamente auspicabile.</p>
      <p sl="fr">Diciamolo senza mezzi termini. È chiaro, perlomeno a me, che il patto di competitività nella versione attualmente discussa, negoziata e presa in esame non è e non sarà soltanto un ulteriore documento o semplicemente una sfilza di buone intenzioni che non si concretizzeranno mai. È una dichiarazione solenne, un impegno a far progredire gli aspetti economici della nostra unione monetaria.</p>
      <p sl="fr">Rappresenterà un salto verso una maggiore convergenza tra le economie della zona euro e un maggior grado di coordinamento politico, specialmente negli ambiti di competenza nazionale quando sono un fattore essenziale per potenziare la nostra competitività. Vista l’intensità della battaglia economica globale, è infatti assolutamente fondamentale che si rafforzi la competitività della nostra regione del mondo. Ciò significherà intensificare la battaglia contro il debito pubblico, stabilizzare la nostra valuta e allineare maggiormente i nostri sistemi economici, sociali e fiscali.</p>
      <p sl="fr">Il metodo intergovernativo è stato molto criticato di recente e contrapposto al metodo comunitario. Trovo queste discussioni alquanto sterili e inutili, sicuramente avulse dalle preoccupazioni dei nostri concittadini. Come il Presidente Van Rompuy, credo che l’alternativa si ponga tra un approccio europeo o nessun approccio.</p>
    </intervention>
    <intervention id="1-174-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, direi che si tratta di una coincidenza unica, visto che intendo intervenire proprio sullo stesso argomento. Gli obiettivi del “patto di competitività” sono volti ad avvicinare le economie della zona euro attraverso lungimiranti riforme strutturali e la sua principale finalità è rafforzare la competitività della zona euro e la fiducia internazionale nella zona euro. Sebbene il patto contenga una serie di obiettivi utili, e penso, tra l’altro, alla lotta ai deficit o alle riforme dei sistemi pensionistici, dobbiamo essere consapevoli dei rischi che comporta. In primo luogo, il modo di annunciare la stessa iniziativa, senza consultazione dei governi degli altri paesi, stabilisce un precedente pericoloso, perpetuando di fatto lo stereotipo del tranquillo tandem franco-tedesco che decide sui temi fondamentali dell’Unione senza chiedere il parere dei partner. In secondo luogo, il progetto è stato accolto in molti paesi come un ennesimo tentativo di creare un’Europa a due velocità, il cui nucleo è formato dagli Stati economicamente più competitivi. Come si è detto, gli iniziatori del patto avrebbero invitato Stati non appartenenti alla zona euro a parteciparvi; non vi è dubbio, tuttavia, che si sia trattato unicamente di una mossa tattica. Considerata l’escalation dei sentimenti protezionisti in molti paesi della zona euro, si può ipotizzare che l’imposizione dei rigorosi requisiti del patto trasformi la zona euro in una minaccia o una limitazione del mercato comune dell’Unione. Grazie infinite.</p>
    </intervention>
    <intervention id="1-175-000" speaker_id="4346" is_mep="True" mode="spoken" role="Presidente">
      <p sl="unknown">Con questo si conclude tale punto all’ordine del giorno.</p>
    </intervention>
  </section>
  <section id="creitem22" title="22. Sicurezza generale dei prodotti e sorveglianza del mercato (breve presentazione)">
    <intervention id="1-177-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0033/2011), presentata dall’onorevole Schaldemose a nome della commissione per il mercato interno e la protezione dei consumatori, concernente la revisione della direttiva sulla sicurezza generale dei prodotti e la sorveglianza del mercato (2010/2085(INI)).</p>
    </intervention>
    <intervention id="1-178-000" speaker_id="37312" name="Christel Schaldemose" is_mep="True" mode="spoken" role="relatore">
      <p sl="da">Signor Presidente, buonasera a tutti i colleghi ancora presenti in Aula. Dirò qualche parola sulla relazione che abbiamo predisposto in sede di commissione per il mercato interno e la protezione dei consumatori. Abbiamo scelto di chiamarla relazione concernente la revisione della direttiva sulla sicurezza generale dei prodotti e la sorveglianza del mercato.</p>
      <p sl="da">Il motivo per il quale abbiamo preparato questa relazione di iniziativa è che la Commissione intende iniziare a occuparsi di una revisione della direttiva sulla sicurezza generale dei prodotti, il che ha dunque offerto l’occasione alla commissione per il mercato interno di presentare le sue raccomandazioni in merito a ciò che tale revisione dovrebbe contenere. Abbiamo deciso di dividere la relazione in due parti. Formuliamo alcune raccomandazioni in merito a ciò che si dovrebbe fare per quanto concerne la sorveglianza del mercato in generale, ma, ovviamente, forniamo anche alcune raccomandazioni specifiche circa il contenuto di una revisione della direttiva sulla sicurezza generale dei prodotti.</p>
      <p sl="da">Innanzi tutto, vale la pena di ricordare che quando abbiamo adottato la direttiva sulla sicurezza generale dei prodotti qualche anno fa, tale direttiva ha rappresentato una pietra miliare per la sicurezza dei prodotti nell’Unione. La direttiva è ancora valida, ma è necessario migliorarla. I problemi che oggi abbiamo in realtà riguardano il fatto che la nostra sorveglianza del mercato non è abbastanza efficace da garantire che i prodotti sul mercato interno siano sufficientemente sicuri. In sede di commissione per il mercato interno e la protezione dei consumatori, raccomandiamo pertanto che venga profuso particolare impegno per rafforzare la protezione del mercato nell’Unione. È possibile che, in un momento di crisi, si manifesti purtroppo il rischio che gli Stati membri stanzino meno anziché più risorse per garantire l’attuazione della sorveglianza del mercato. Ciò è molto problematico, e non soltanto per i consumatori; è infatti parimenti importante anche per le imprese che seguono le norme del nostro mercato interno.</p>
      <p sl="da">Per il lavoro che ho svolto nell’ambito di tale relazione, ho parlato con tante imprese operanti sul mercato interno, molte delle quali hanno affermato di non aver mai saputo dell’esistenza di controlli, verifiche di mercato o forme di sorveglianza del mercato rispetto ai prodotti che propongono sul mercato interno. Ciò è evidentemente problematico perché per le imprese significa – se esistono controlli di mercato appropriati – che possiamo anche essere certi che vi sia un livello ragionevole di concorrenza, vale a dire che quanti ingannano saranno effettivamente individuati e quanti fabbricano prodotti validi e sicuri potranno immetterli sul mercato interno. La sorveglianza del mercato è dunque fondamentale non soltanto per le imprese, ma anche, naturalmente, per i consumatori. Le proposte specifiche che abbiamo elaborato per la revisione della direttiva sulla sicurezza generale dei prodotti sono, quasi superfluo aggiungerlo, decisamente orientate verso i consumatori.</p>
      <p sl="da">Riteniamo che sia estremamente importante giungere a una maggiore rintracciabilità per quanto concerne i prodotti presenti sul mercato interno. Tale rintracciabilità è essenziale se vogliamo essere in grado di ritirare i prodotti più rapidamente. Analogamente siamo del parere che vi sia un bisogno generale che gli Stati membri agiscano più rapidamente quando riscontrano prodotti pericolosi o problematici sul mercato interno. Pensiamo inoltre che sia in particolare necessario esaminare i prodotti provenienti da paesi terzi, ovverosia i paesi extracomunitari. Il numero di prodotti che accede al mercato interno è crescente. Dobbiamo garantire che siano effettivamente conformi alle norme del nostro mercato interno.</p>
      <p sl="da">Per poter assicurare in futuro che le normative formulate siano più mirate, nella relazione proponiamo anche che si introduca a livello comunitario la produzione obbligatoria di statistiche sugli incidenti in maniera da poter rilevare in modo più mirato gli ambiti in cui è necessaria una legislazione sulla base del tipo di incidenti causati da prodotti presenti sul mercato interno. Questo ci permetterà di elaborare normative più precise e mirate in ambiti in cui sono effettivamente necessarie in maniera da garantire che i prodotti siano sicuri senza interferire con le imprese che fabbricano prodotti pienamente conformi.</p>
      <p sl="da">Riteniamo altresì necessario analizzare i prodotti venduti online . In tale ambito riscontriamo problemi innegabili. In ogni caso, molti lamentano il fatto che i prodotti venduti online non sono conformi agli stessi regolamenti di sicurezza cui sono soggetti quelli acquistati sul normale mercato. Ovviamente, pensiamo anche che vi sia un’esigenza generale di un buon dialogo con le autorità doganali al fine, tra l’altro, di garantire che sul mercato interno vi siano prodotti migliori e più sicuri.</p>
      <p sl="da">Infine, vorrei soltanto aggiungere che, come è ovvio, avevo anche sperato che avremmo potuto analizzare più approfonditamente soluzioni per proteggere i nostri bambini sul mercato interno. Tale iniziativa, tuttavia, non è stata sostenuta dalla commissione per il mercato interno. Ciò significa che non intendiamo elaborare misure distinte per la protezione dei bambini; intendiamo semplicemente rafforzare la sicurezza dei prodotti in generale.</p>
      <p sl="da">Concluderei dicendo alla Commissione che senza dubbio riteniamo che sia necessaria una revisione della direttiva sulla sicurezza generale dei prodotti. Pensiamo che sia necessario rafforzare la sorveglianza del mercato. Crediamo che occorra una sorveglianza coerente del mercato interno in maniera che i requisiti non siano sparpagliati in diverse normative. Siamo convinti che serva un unico ombrello coerente per garantire una maggiore sorveglianza del mercato. Si tratta semplicemente di permettere ai cittadini di avere fiducia nei prodotti presenti sul mercato interno e alle imprese di contare su condizioni paritarie in termini di concorrenza sul mercato interno. Vorrei concludere con queste parole esortando la Commissione a intraprendere molto presto la revisione della direttiva sulla sicurezza generale dei prodotti. Inviterei inoltre gli Stati membri a stanziare risorse sufficienti per garantire un’adeguata sorveglianza del mercato.</p>
    </intervention>
    <intervention id="1-179-000" speaker_id="96775" name="Lara Comi" is_mep="True" mode="spoken">
      <p sl="it">Signor Presidente, onorevoli colleghi, mi complimento con la collega, l’on. Schaldemose, per la costruttiva e proficua collaborazione che abbiamo avuto.</p>
      <p sl="it">L’aspetto che vorrei sottolineare in questa sede è quello da me introdotto nel parere della commissione ITRE, che l’on. Schaldemose – e ancora una volta la ringrazio – ha condiviso e ripreso nella sua relazione, ovvero la richiesta alla Commissione europea di valutare l’utilizzo di nuove tecnologie e materiali, come ad esempio l’utilizzo del microchip o delle radiofrequenze, per consentire una migliore identificazione del prodotto, rispettosa quindi della sicurezza del consumatore e a costi ottimizzati.</p>
      <p sl="it">Ciò offrirebbe una completa tracciabilità, in quanto il consumatore sarebbe messo nelle condizioni di conoscere tutti gli aspetti relativi al prodotto, quindi lo svolgimento delle varie fasi di lavorazione, provenienza dei materiali e individuazione dei responsabili. Inoltre, eliminerebbe il problema di individuare un criterio per l’attribuzione dell’origine e del "made in" di un prodotto. Infatti, proprio per questo motivo, abbiamo visto che definire un prodotto "made in France", quando in questo paese si è svolta solo l’ultima fase di lavorazione, è un modo che inganna il consumatore.</p>
      <p sl="it">Chiedo quindi con forza al Commissario di dare seguito a questa richiesta del Parlamento europeo, che senz’altro parla a nome dei cittadini e dei consumatori europei.</p>
    </intervention>
    <intervention id="1-180-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, anch’io vorrei complimentarmi con la collega per la relazione e ringraziarla per aver accettato i nostri emendamenti formulati in sede di commissione per l’industria, la ricerca e l’energia. Vorrei sottolineare l’importanza delle norme europee, che semplificano il processo di acquisto, sia esso eseguito in maniera tradizionale o elettronica, e garantiscono il rispetto dei regolamenti in materia di sicurezza dei prodotti.</p>
      <p sl="ro">Abbiamo esortato la Commissione e tutte le parti interessate a garantire la sostenibilità finanziaria del sistema di standardizzazione europeo, anche attraverso partenariati pubblico-privato e una pianificazione finanziaria pluriennale, fondamentale per assicurare l’efficacia e l’efficienza del sistema. Abbiamo altresì ribadito l’esigenza di stabilità, semplificazione delle norme europee e riduzione dei tempi per lo sviluppo delle norme. Abbiamo inoltre invitato gli organi di standardizzazione nazionali a semplificare le norme riducendo il numero di riferimenti ad altre norme e fornendo indicazioni di semplice applicazione per l’utente.</p>
    </intervention>
    <intervention id="1-181-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, è della massima importanza prestare maggiore attenzione alle norme in materia di sicurezza dei prodotti non soltanto dal punto di vista della difesa della produzione, ma anche da quello della difesa dei consumatori. Non possiamo permettere che la semplificazione delle norme e la riduzione dei tempi necessari per elaborarle mettano a repentaglio la piena garanzia di cui i nostri consumatori hanno bisogno. Inoltre, analizzando tali aspetti delle norme in materia di sicurezza, non dobbiamo dimenticare i prodotti che importiamo: è parimenti molto importante difendere il marchio “made in ”. Speriamo pertanto che la Commissione tenga presenti questi aspetti dell’odierna relazione, nonché i contributi della commissione per l’industria, la ricerca e l’energia, che la relatrice ha accolto, e sia finalmente in grado di compiere qualche progresso nella difesa della sicurezza dei prodotti, dei produttori e dei consumatori.</p>
    </intervention>
    <intervention id="1-182-000" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, la relazione parla di notevoli progressi, ma è motivo di preoccupazione il fatto che, nonostante la direttiva sulla sicurezza generale dei prodotti, nonostante la direttiva sulla sicurezza dei giocattoli, nonostante il sistema RAPEX, circa il 60 per cento dei prodotti indicati provengono dalla Cina e la maggior parte dei prodotti pericolosi arriva pertanto da un mercato che non può essere controllato dall’Unione. Spero che il nuovo sistema RAPEX contribuisca a porre rimedio a tale situazione. L’Unione deve assumere una posizione forte per tutelare i consumatori e la loro salute.</p>
      <p sl="de">È particolarmente sconvolgente che all’incirca un quarto dei prodotti pericolosi siano prodotti destinati ai bambini: bambole, pistole ad acqua, posate per bambini, sedili per bambini, questo secondo quanto affermato da RAPEX la scorsa settimana. In questi casi l’Unione reagisce troppo lentamente. Soltanto ora è stato bandito l’uso del bisfenolo nella produzione dei biberon , nonostante il suo effetto nocivo fosse noto già lo scorso anno. Ho parlato della questione in un’interrogazione alla Commissione. Inoltre, la direttiva sulla sicurezza dei giocattoli ancora non vieta i prodotti cancerogeni. Infine, il richiamo dei prodotti pericolosi deve avvenire più rapidamente ed efficientemente e si deve migliorare chiaramente la rintracciabilità in tutta la catena di produzione.</p>
    </intervention>
    <intervention id="1-183-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, da tempo in Parlamento ricerchiamo modi più efficaci per evitare la quantità crescente di prodotti pericolosi immessi sul mercato. Concordo con l’autrice della relazione nell’affermare che occorre rivedere le normative e ciò dovrebbe portare a un coordinamento maggiore di tutte le misure, ivi compreso un maggiore coordinamento dei procedimenti penali a livello di Stati membri. Appoggio anche l’obbligo proposto di condurre un’analisi di rischio e segnalarne gli esiti prima che un prodotto venga autorizzato. Alla luce del fatto che la maggior parte dei prodotti pericolosi proviene da paesi terzi, ritengo essenziale che tale obbligo sia inserito negli accordi commerciali internazionali ancor prima di essere imposto ai produttori europei. Sostengo inoltre le altre proposte e apprezzo l’elevata qualità della relazione dell’onorevole Schaldemose.</p>
    </intervention>
    <intervention id="1-184-000" speaker_id="28130" name="Åsa Westlund" is_mep="True" mode="spoken">
      <p sl="sv">Signor Presidente, vorrei ringraziare l’onorevole Schaldemose per la sua eccellente relazione. Vorrei inoltre sottolineare ulteriormente il fatto che occorrono più risorse, oltre che più controlli a campione della sicurezza dei prodotti. Come consumatori, continuamente apprendiamo dai giornali e da altri strumenti di informazione che le organizzazioni di consumatori hanno effettuato test trovando sempre prodotti non conformi ai requisiti. Ciò mina la fiducia dei consumatori e può talvolta mettere a repentaglio vite umane, soprattutto quando si tratta di bambini, che raramente dubitano della sicurezza dei prodotti venduti nei negozi.</p>
      <p sl="sv">Ciò che forse a mio parere è più grave è la mancanza di sicurezza chimica. Molti prodotti oggi contengono sostanze chimiche già proibite nell’Unione, elemento che, come singolo consumatore, è estremamente difficile da desumere dal prodotto. In proposito, gli Stati membri devono compiere intensi sforzi e collaborare maggiormente per eliminare tali prodotti dal mercato ed evitare che gli operatori immettano sul mercato prodotti contenenti sostanze chimiche pericolose.</p>
    </intervention>
    <intervention id="1-185-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, si è svolta una discussione molto interessante al riguardo a livello di Stati membri, di cui i rappresentanti, non posso esimermi dal sottolinearlo, erano soprattutto donne.</p>
      <p sl="en">A nome della Commissione, consentitemi di complimentarmi con il Parlamento per la sua risoluzione concernente la revisione della direttiva sulla sicurezza generale dei prodotti e la sorveglianza del mercato. La Commissione accoglie con favore tale risoluzione e apprezza moltissimo la qualità elevata del suo contenuto.</p>
      <p sl="en">Le conclusioni della risoluzione rispecchiano fedelmente le intenzioni della Commissione in merito alle modalità di revisione delle norme in materia di sicurezza generale dei prodotti nell’Unione. Abbiamo bisogno di un quadro chiaro ed efficace per la sorveglianza del mercato. Concordo al riguardo con tutti coloro che lo hanno affermato. Abbiamo bisogno di un quadro che garantisca un mercato interno funzionante con prodotti sicuri. La Commissione ha già intrapreso approfondite consultazioni con un’ampia gamma di parti interessate per capire come conseguire al meglio tale obiettivo.</p>
      <p sl="en">Per trovare una soluzione coerente per diverse categorie di prodotti, il Vicepresidente Tajani e il Commissario Dalli hanno convenuto di lavorare verso il consolidamento delle norme europee in materia di sorveglianza del mercato. La Commissione è intenzionata a fare in modo che sia consumatori sia imprese traggano beneficio da un mercato interno comunitario con prodotti sicuri. Chiariremo, pertanto, e aggiorneremo le norme esistenti a livello comunitario in materia di sicurezza dei prodotti per migliorare la tutela della salute e della sicurezza dei consumatori.</p>
      <p sl="en">Dobbiamo tenere presenti le nostre possibilità di finanziamento e i nostri margini, così come dobbiamo rispettare le competenze degli Stati membri. Le norme, tuttavia, dovrebbero consentire di identificare efficacemente e rispondere adeguatamente alla comparsa di nuovi rischi, e concordo con l’affermazione che esistono nuovi rischi nelle catene di fornitura globali. Concordo altresì con il Parlamento quando sostiene che occorre prestare particolare attenzione ai prodotti per bambini.</p>
      <p sl="en">Nel contempo, la revisione dovrebbe creare condizioni più paritarie per gli operatori economici europei e ridurre i costi amministrativi inutili. In particolare, ora dovrebbero esistere le condizioni per creare coerenza tra le norme in materia di sicurezza generale dei prodotti contenuti nella corrispondente direttiva e quelle contenute nel “pacchetto sui prodotti” del 2008. Saranno dunque stabiliti obblighi più chiari per gli operatori economici per quanto concerne la sicurezza dei prodotti, così come si miglioreranno gli attuali meccanismi di cooperazione e coordinamento della sorveglianza del mercato degli Stati membri.</p>
      <p sl="en">Infine, si dovrebbe migliorare il funzionamento del sistema di informazione rapida per i prodotti non alimentari (RAPEX), sistema che è estremamente importante e viene già utilizzato nella nostra cooperazione con la Cina e altri paesi, ma che va realmente migliorato per affrontare tutte le sfide citate poc’anzi.</p>
      <p sl="en">Il Vicepresidente Tajani e il Commissario Dalli intendono presentare una proposta comune riguardante un quadro comunitario unico e coerente per la sorveglianza del mercato. Ringrazio nuovamente il Parlamento per questa eccellente risoluzione.</p>
    </intervention>
    <intervention id="1-186-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-186-500" speaker_id="102886" name="Ildikó Gáll-Pelcz" is_mep="True" mode="written">
      <p sl="it">La cooperazione tra le autorità responsabili dell’applicazione dei regolamenti in materia di tutela dei consumatori e sicurezza dei prodotti è fondamentale per il funzionamento del mercato interno. La sorveglianza del mercato e il sistema di informazione rapida RAPEX devono essere sviluppati ulteriormente e i professionisti ungheresi devono prestare particolare attenzione al ritiro dal mercato dei prodotti pericolosi. Penso che occorra una dimensione del consumatore più forte per ridurre la frammentazione del mercato interno al fine di migliorare il funzionamento dei mercati al dettaglio e permettere ai consumatori di prendere decisioni migliori. Tutti loro potrebbero svolgere un ruolo essenziale nel garantire i valori europei più fondamentali come l’integrità, l’apertura, la solidarietà e la trasparenza. Credo che un grado ancora maggiore di cooperazione tra gli Stati membri sia anch’esso determinante per il funzionamento di un sistema effettivo di sorveglianza del mercato e, pertanto, in un’ottica di coerenza, è indispensabile giungere a una presenza e un’interpretazione uniforme tra le autorità preposte alla sorveglianza del mercato. Le autorità devono considerare prioritario collaborare ad alto livello, non soltanto con le loro autorità partner nazionali, ma anche con altri Stati membri. Per esempio, rispetto a questo obiettivo, recentemente nel mio paese sono stati anche stipulati o rinnovati diversi accordi di collaborazione che pongono maggiore enfasi sull’aspetto della cooperazione negli ambiti della sorveglianza del mercato. In sintesi, dobbiamo dimostrare ai nostri cittadini, non soltanto nelle parole, ma anche nelle azioni, che l’Europa offre un valore aggiunto e nell’era della globalizzazione l’Unione europea è più importante che mai.</p>
    </intervention>
  </section>
  <section id="creitem23" title="23. Gestione dell’influenza H1N1 (breve presentazione)">
    <intervention id="1-188-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0035/2011), presentata dall’onorevole Rivasi a nome della commissione per l’ambiente, la sanità pubblica e la sicurezza alimentare, sulla valutazione della gestione dell’influenza H1N1 nel 2009-2010 nell’Unione europea (2010/2153(INI)).</p>
    </intervention>
    <intervention id="1-189-000" speaker_id="96743" name="Michèle Rivasi" is_mep="True" mode="spoken" role="relatore">
      <p sl="fr">Signor Presidente, noi tutti ricordiamo che l’influenza H1N1 ha fatto notizia nel 2009. I primi casi sono stati segnalati quasi due anni fa, il 25 marzo 2009, e l’11 giugno 2009 l’OMS ha dichiarato una fase di livello di allerta 6.</p>
      <p sl="fr">Questo massimo livello di allerta dichiarato dall’OMS ha innescato una serie di misure in Europa, tra cui l’attivazione di campagne di immunizzazione in diversi Stati membri che non solo sono state molto onerose, ma sono anche state sovrastimate rispetto alla gravità nota del virus che, come l’OMS ha affermato all’epoca, nel maggio 2009, era moderata.</p>
      <p sl="fr">Per quanto concerne la gravità, sino alla fine dell’aprile 2010, l’influenza ha provocato circa 2 900 morti in Europa, vale a dire un tasso di mortalità nettamente inferiore a quello dell’influenza stagionale che, a seconda dell’anno, causa da 40 000 a 220 000 morti stimate.</p>
      <p sl="fr">Nel frattempo, i costi stimati sono stati prossimi a 1,3 miliardi di euro nel Regno Unito e oltre 700 milioni di euro in Francia secondo gli ultimi dati della Corte dei conti.</p>
      <p sl="fr">La valutazione della gestione dell’influenza H1N1 dimostra che vi è stata una risposta sproporzionata nell’Unione europea e negli Stati membri. Io e i miei colleghi, che vorrei ringraziare per i loro emendamenti, abbiamo pertanto cercato di produrre una relazione costruttiva che mira a ristabilire la fiducia dei cittadini europei nei loro sistemi sanitari.</p>
      <p sl="fr">La relazione ruota attorno a tre temi principali: cooperazione, trasparenza e indipendenza.</p>
      <p sl="fr">In termini di cooperazione, siamo inclini a sottolineare il bisogno di coerenza, efficacia, autonomia e flessibilità. I futuri piani di prevenzione delle influenze devono, per esempio, essere rivisti per garantire maggiore coerenza ed efficacia, oltre a dover essere resi abbastanza autonomi e flessibili da poterli adeguare in tempo reale ai dati più recenti disponibili. Questo tipo di flessibilità avrebbe fatto risparmiare alle nostre casse pubbliche una buona parte di spesa non necessaria. Al tempo stesso, è importante definire chiaramente ruoli e responsabilità dei principali responsabili della gestione dei rischi sanitari. La stessa definizione di pandemia deve essere rivista in maniera che includa il concetto di gravità e non tenga soltanto conto della diffusione geografica. L’OMS peraltro ci ha comunicato di essersi impegnata in tal senso. L’acquisto comune di vaccini è ipotizzabile, a condizione che i produttori restino responsabili della qualità, della sicurezza e dell’efficacia dei loro prodotti. In nessuna circostanza i governi devono essere ritenuti responsabili degli effetti indesiderati di vaccini asseritamente sicuri.</p>
      <p sl="fr">In merito all’indipendenza, la procedura di autorizzazione veloce ha messo in luce il problema dell’indisponibilità di dati scientifici. La ricerca sui vaccini e i trattamenti antivirali deve essere condotta in maniera assolutamente indipendente dalle case farmaceutiche.</p>
      <p sl="fr">In termini di trasparenza, occorre una trasparenza assoluta in merito alla valutazione dei farmaci utilizzati per le emergenze sanitarie con pieno accesso alle sperimentazioni cliniche disponibili. Tutte le dichiarazioni di interesse da parte degli esperti responsabili delle valutazioni devono essere rese pubbliche. Ho un rimpianto: avrei preferito che fossero controllate dalle agenzie che ingaggiano tali esperti, ma questo emendamento non è stato adottato.</p>
      <p sl="fr">Vorrei infine sottolineare i casi di narcolessia segnalati in alcuni bambini in Finlandia e Svezia a seguito della vaccinazione con il vaccino antinfluenzale di GSK . Tali casi richiedono la nostra attenzione.</p>
      <p sl="fr">In primo luogo, dimostrano chiaramente che vi sono ancora zone grigie sia in relazione all’effettiva tossicità dei vaccini e degli eccipienti sia in relazione ai possibili rischi ancora ignoti agli stessi produttori. La Finlandia ha sospeso l’uso di tale vaccino fino a che non saranno disponibili maggiori informazioni. Non è questa invece la posizione dell’Agenzia europea per i medicinali (EMA) che ha deciso di attendere maggiori informazioni prima di pubblicare un parere sulla limitazione dell’uso di tale vaccino. Vorrei che la Commissione adottasse la stessa posizione della Finlandia. Sarebbe ora che il principio di precauzione andasse per una volta a vantaggio dei pazienti e non delle case farmaceutiche.</p>
    </intervention>
    <intervention id="1-190-000" speaker_id="96914" name="Anne Delvaux" is_mep="True" mode="spoken">
      <p sl="fr">Signor Presidente, siamo pronti a far fronte a una pandemia in Europa? La risposta è “sì, ma ”. Durante l’episodio di influenza H1N1 nel 2009-2010, abbiamo visto ogni Stato membro agire da solo con ben poca coesione o persino solidarietà.</p>
      <p sl="fr">In veste di relatrice ombra per questo argomento, ritengo che fosse necessario formulare tali osservazioni, ma soprattutto spingersi oltre, essere costruttivi e compiere passi concreti per conto dei nostri cittadini che, va detto, e questa credo che sia una delle conseguenze più dannose, hanno sicuramente perso un certo grado di fiducia nei messaggi sulla sanità pubblica.</p>
      <p sl="fr">La relazione Rivasi in merito alla quale voteremo domani tiene conto di queste priorità fondamentali che includono il sistematico rafforzamento della cooperazione tra Stati membri, un coordinamento più efficace con le istituzioni sanitarie europee, la chiarificazione dei ruoli delle strutture europee preposte alla gestione del rischio e la valutazione delle strategie di immunizzazione e comunicazione attuate negli Stati membri.</p>
      <p sl="fr">È dunque una relazione valida e mi complimento con la relatrice. Dobbiamo però fare in modo, come è ovvio, che non resti lettera morta. È responsabilità dei nostri Stati membri, che hanno le maggiori competenze in tale ambito e, dunque, sono seriamente responsabili nei confronti dei nostri concittadini.</p>
    </intervention>
    <intervention id="1-191-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, durante la pandemia influenzale del 2009, gli Stati membri dell’Unione sono stati i più preparati. Nel contempo, concordo pienamente con la collega che mi ha preceduto: vi è stata una totale assenza di coordinamento tra gli Stati membri che forse ha provocato la crisi degli affari interni nel mio paese, anche se l’ex governo socialista al potere all’epoca ha intrapreso passi riusciti per affrontare l’epidemia. Non esiste tuttavia un virus H1N1 di sinistra o destra; va combattuto con uno sforzo congiunto. Sono in totale accordo con la relazione quando afferma che gli Stati membri devono coordinare l’acquisizione dei vaccini, scambiarsi informazioni e creare maggiore trasparenza. Dobbiamo scambiarci informazioni non soltanto sull’estensione geografica dell’epidemia, ma anche sulla sua gravità e mortalità. Se riusciremo a farlo, in futuro potremo compiere passi notevoli in tale ambito per …</p>
      <a text="(Il Presidente interrompe l’oratore)"/>
    </intervention>
    <intervention id="1-192-000" speaker_id="96944" name="Marina Yannakoudakis" is_mep="True" mode="spoken">
      <p sl="en">Signor Presidente, più di un anno fa, un gruppo di parlamentari, la relatrice e io stessa ci siamo recati insieme a Bruxelles per una riunione informale con uno scopo comune: fare qualcosa per l’influenza H1N1.</p>
      <p sl="en">Man mano che le riunioni si susseguivano, mi sono resa conto che gli obiettivi erano i medesimi, ma l’approccio diverso. La relazione di iniziativa ha offerto l’occasione al Parlamento di agire positivamente in preparazione a un’epidemia. Temo che l’opportunità sia stata persa.</p>
      <p sl="en">Molti passaggi di questa relazione sono opinabili. Viene proposto un ruolo per il CEPCM che non è attuabile e potrebbe condurre a un falso senso di sicurezza. Era necessario un approccio basato sulle “lezioni apprese” e una base per costruirvi. Abbiamo invece avuto una relazione di denuncia che temo allontanerà molte delle parti interessate. Abbiamo avuto una relazione più politica che pratica.</p>
    </intervention>
    <intervention id="1-193-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, tra le lezioni da trarre dai problemi di gestione dell’influenza H1N1 vi è il riconoscimento della necessità, da parte dei paesi, di sistemi sanitari pubblici e servizi di estensione in campo sanitario che siano in grado di intervenire in un’ampia serie di ambiti. Tra gli esempi di tali ambiti vi sono la valutazione delle informazioni sui farmaci consigliati in caso di emergenza sanitaria, specialmente in situazioni pandemiche, nonché la preparazione e la valutazione di studi scientifici, indipendenti dall’industria farmaceutica, su gruppi target raccomandati in merito all’efficacia, alla sicurezza e al rapporto rischio/beneficio di vaccini e farmaci antivirali. È inoltre importante rafforzare la capacità di gestire e anticipare i rischi, nonché la capacità di promuovere ricerca e sviluppo in tali ambiti, come anche sulle misure sanitarie pubbliche preventive. Infine, è altresì importante migliorare la collaborazione tra i vari servizi nazionali, oltre che tra tali servizi e le corrispondenti istituzioni e organizzazioni a livello internazionale e regionale.</p>
    </intervention>
    <intervention id="1-194-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, nell’aprile 2009 è stato segnalato in Messico il primo caso di influenza suina in un essere umano. Due mesi dopo, l’Organizzazione mondiale della sanità (OMS) ha dichiarato una pandemia influenzale.</p>
      <p sl="sk">Lo scenario catastrofico presentato dalle autorità sanitarie, tra cui l’OMS e il CEPCM, ha portato a una situazione in cui i paesi hanno cominciato a sgomitare per ottenere nel più breve tempo il maggior numero di vaccini possibile al fine di proteggere i propri cittadini.</p>
      <p sl="sk">Secondo le raccomandazioni dell’OMS e del CEPCM, anche la Slovacchia ha acquistato oltre 1 milione di vaccini consegnati all’inizio del 2010. Tuttavia, quando il capo ufficiale medico della Repubblica slovacca si è rivolto al pubblico affinché si facesse vaccinare, tutto è sembrato uno scherzo e nessuno gli ha dato credito. Non si è dato credito a lui come non se ne è dato alla nostra esimia organizzazione sanitaria, il CEPCM. In quel momento, tutti sapevano che il virus H1N1 non rappresentava un rischio come inizialmente si credeva. Tuttavia, l’OMS e il CEPCM sono rimasti chiusi in un ostinato silenzio.</p>
      <p sl="sk">Nessun riesame della situazione, nessuna ulteriore raccomandazione, nulla …</p>
      <a text="(Il Presidente interrompe l’oratore)"/>
    </intervention>
    <intervention id="1-195-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, vorrei ringraziare l’onorevole Rivasi per la sua esaustiva relazione in cui ha rivelato i punti deboli dei sistemi sanitari, non soltanto a livello europeo, bensì anche a livello globale.</p>
      <p sl="sk">La relazione contiene inoltre un lungo elenco di misure che devono essere adottare per evitare che la situazione del 2009-2010 si ripeta. Ciò che è accaduto con la dichiarazione della pandemia da influenza H1N1 è scandaloso.</p>
      <p sl="sk">Gli Stati membri dell’Unione, Slovacchia compresa, hanno sprecato centinaia di milioni di euro per dimostrare che stavano proteggendo i propri cittadini da una minaccia inesistente. Sarebbe interessante scoprire chi ne ha tratto vantaggio, per non dire chi si assumerà la responsabilità della situazione che ne è conseguita.</p>
      <p sl="sk">Tutto ciò che per me è manca nella relazione è una proposta sulle modalità per introdurre la responsabilità personale nel sistema sanitario. Dopo tutto, lo scaricabarile può non essere letale, ma si diffonde ancor più rapidamente dell’influenza.</p>
    </intervention>
    <intervention id="1-196-000" speaker_id="28130" name="Åsa Westlund" is_mep="True" mode="spoken">
      <p sl="sv">Signor Presidente, penso che tutti concordiamo con l’idea che avere raccomandazioni diverse in diversi Stati membri abbia creato molta confusione. Per esempio, in sede di commissione per l’ambiente, la sanità pubblica e la sicurezza alimentare, abbiamo ricevuto la visita del Ministro svedese, allora Presidente in carica del Consiglio europeo, per affrontare la questione lo stesso giorno in cui abbiamo accolto il direttore del CEPCM e i due hanno affermato cose completamente diverse. Uno dei due ha raccomandato che si vaccinassero i bambini, l’altro ha detto che sarebbe stato pericoloso vaccinarli.</p>
      <p sl="sv">Ciò ha creato molta confusione e contraddizione per i genitori alla ricerca di informazioni affidabili. Tuttavia, si sono anche osservate profonde differenze nel modo in cui la questione è stata gestita dal punto di vista pratico negli Stati membri. Nel mio paese, la richiesta di vaccini è stata notevole, il che ha creato scene estremamente caotiche fuori dai distretti sanitari. Quelli aperti non avevano vaccini e quelli chiusi ne avevano scorte enormi. Dobbiamo analizzare più approfonditamente la stessa attuazione.</p>
    </intervention>
    <intervention id="1-197-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, oggi, con il senno di poi, ci rendiamo conto che la spesa di migliaia di miliardi di euro nella battaglia contro il virus H1N1 è stata eccessiva alla luce dell’effettiva gravità dell’epidemia influenzale. Come medico, penso che sia particolarmente interessante dire che in Polonia, dove il governo non ha ceduto alla pressione di condurre un programma di vaccinazione nazionale, il tasso di mortalità non è stato superiore a quello di paesi con una copertura di vaccinazioni elevata. Ringrazio la collega Rivasi per questa utile relazione e spererei che gli Stati membri e tutte le organizzazioni internazionali abbiano tratto lezioni da essa, soprattutto in relazione al fatto che i farmaci non vanno acquistati in comune. Aspetto ancora più importante, spero che migliorino i metodi di valutazione delle statistiche epidemiologiche e ristabiliscano la fiducia dei cittadini nelle raccomandazioni formulate loro nell’Unione europea.</p>
    </intervention>
    <intervention id="1-198-000" speaker_id="28310" name="Edite Estrela" is_mep="True" mode="spoken">
      <p sl="pt">Signor Presidente, si sono già citati i dubbi in merito al vaccino contro l’influenza H1N1. È naturale che il pubblico ponga domande e sia sospettoso perché nel 2009 è stata realizzata una campagna informativa in tutti gli Stati membri, si sono effettuati ingenti investimenti in vaccini e l’Organizzazione mondiale della sanità ha dichiarato una pandemia; dopodiché è parso che la situazione da un momento all’altro sia radicalmente cambiata. In altre parole, nel 2010 non si è praticamente più parlato di influenza H1N1. È dunque normale che la gente si chieda se allora siamo stati allarmisti o adesso non stiamo prendendo la questione abbastanza sul serio. La domanda è …</p>
      <a text="(Il Presidente interrompe l’oratore)"/>
    </intervention>
    <intervention id="1-199-000" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, signora Commissario, oggi possiamo ritenerci fortunati che l’epidemia non abbia seguito il corso temuto perché diversamente avrebbe causato molti morti. Ogni singola morte è di per sé tragica.</p>
      <p sl="de">Vorrei ringraziare tutti coloro che hanno contribuito alla discussione che ha rispecchiato molto chiaramente la situazione nell’Unione: le esperienze nazionali sono state molto diverse. Abbiamo sistemi sanitari differenti. La struttura e la prestazione delle prestazioni sanitarie sono una questione nazionale, ma nel caso di un’epidemia o una pandemia, dobbiamo lavorare insieme a livello europeo. Abbiamo visto che molte sono le lezioni da trarre e molto terreno va recuperato al riguardo in tanti ambiti.</p>
      <p sl="de">Come oggi è stato più volte ribadito, dobbiamo in ogni caso riconquistare la fiducia della popolazione. La gestione dell’influenza H1N1 ha dimostrato che vi sono lacune a tale livello. In futuro abbiamo bisogno di un maggiore coordinamento.</p>
    </intervention>
    <intervention id="1-200-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, vorrei ringraziare la relatrice, onorevole Rivasi, per la presente relazione che realmente offre un valido contributo ai nostri sforzi per trarre lezioni dalla pandemia del 2009. Concordo con voi quando affermate che dobbiamo imparare riesaminando anche criticamente la nostra risposta. Per garantire la protezione dei cittadini europei da tali minacce sanitarie, è necessario migliorare il nostro livello di preparazione e pianificazione per gestire analoghe minacce transfrontaliere alla nostra salute.</p>
      <p sl="en">L’Unione già disponeva di capacità e competenze indipendenti in relazione alle pandemie influenzali. Nel solo campo della ricerca, la Commissione europea ha finanziato più di 50 progetti sull’influenza dal 2000, un investimento pari a 150 milioni di euro. Durante la pandemia, le nostre agenzie, il CEPCM e l’EMA, hanno fornito consulenza scientifica a supporto dell’Unione e dei suoi Stati membri.</p>
      <p sl="en">Inoltre, i servizi della Commissione hanno attivamente sostenuto gli Stati membri nella gestione della minaccia attraverso il comitato per la sicurezza sanitaria dell’Unione. Devo tuttavia ammettere che, oltre alla relazione del Parlamento, varie valutazioni della nostra risposta hanno riscontrato una serie di lacune e sfide da affrontare.</p>
      <p sl="en">Tra queste, la questione dell’approvvigionamento dei vaccini pandemici, la necessità di coordinare meglio le strategie di vaccinazione, il bisogno di una maggiore flessibilità nei nostri piani di intervento e l’esigenza di una comunicazione migliore con il pubblico. La Commissione, con l’appoggio delle agenzie scientifiche e di concerto con gli Stati membri, visto che si tratta di una competenza condivisa con gli Stati membri, si sta impegnando per progredire su tali aspetti.</p>
      <p sl="en">Affronteremo le sfide nell’ambito di due iniziative. In primo luogo, la Commissione presenterà un’iniziativa in tema di sicurezza sanitaria entro la fine dell’anno che rafforzerà le nostre capacità di coordinamento; in secondo luogo, attiverà anche un meccanismo di approvvigionamento comune per vaccini pandemici e antivirali a beneficio degli Stati membri che desiderino aderirvi. In tal modo, si rafforzerebbe la solidarietà all’interno dell’Unione garantendo un livello minimo di accesso equo ai vaccini, rafforzando altresì il nostro potere di acquisto per ottenere condizioni contrattuali migliori.</p>
      <p sl="en">La Commissione apprezza il sostegno manifestato dalla relatrice a tali iniziative e intende finanziare ulteriori ricerche per affrontare gli aspetti comportamentali e le strategie di comunicazione, segnatamente per migliorare l’aggiornamento dei vaccini.</p>
      <p sl="en">Infine, per quanto concerne la trasparenza e l’indipendenza, temi sollevati nel corso della discussione, riteniamo che siano molto importanti e personalmente penso che si debba fare qualcosa al riguardo. La Commissione e le agenzie competenti lavoreranno insieme per migliorare le nostre procedure di dichiarazione di interesse e potenziale conflitto di interesse.</p>
      <p sl="en">Crediamo che sia necessario continuare a collaborare verso il nostro obiettivo comune, ossia garantire che l’Unione sia più pronta a proteggere i suoi cittadini dalle future minacce sanitarie.</p>
    </intervention>
    <intervention id="1-201-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-201-500" speaker_id="96659" name="János Áder" is_mep="True" mode="written">
      <p sl="it">La lezione più importante da trarre dal noto scandalo dell’influenza H1N1 è che la fiducia dei cittadini è stata profondamente scossa. L’Organizzazione mondiale della sanità ha gridato al lupo con previsioni che hanno alimentato l’isteria collettiva costringendo gli Stati membri a intraprendere passi sproporzionati alla gravità nota e riscontrata dell’epidemia. Alla fine, un numero notevolmente inferiore di persone si è ammalato ed è morto a causa del ceppo influenzale H1N1 rispetto alla normale influenza stagionale, mentre ogni paese ha speso somme inimmaginabili di denaro pubblico per acquistare vaccini due o tre volte più costosi di un vaccino medio. Il caso della Polonia merita al riguardo di essere sottolineato: il governo non ha vaccinato la popolazione contro l’H1N1, eppure il tasso di mortalità non è stato superiore a quello di altri paesi in cui la popolazione è stata vaccinata. Ciò è accaduto in un contesto in cui il produttore del vaccino, nonostante i colossali profitti, ha avuto l’audacia di rifiutarsi di assumere la responsabilità degli effetti indesiderati del farmaco. Speculare sulle paure della gente, sul suo senso di responsabilità nei confronti di familiari e persone amate, unicamente per abietta avidità, è deplorevole. Il fatto che, con i suoi allarmi ingiustificati di pandemia, l’OMS abbia persino contribuito ad aggravare la situazione impone all’Unione di agire con la massima risolutezza. È necessario trarne lezioni e l’Unione deve godere di un grado maggiore di indipendenza quando valuta casi che lasciano spazio a un’epidemia analoga a quella dell’H1N1. Dopo tutto, un giorno o l’altro il lupo potrebbe fare capolino.</p>
    </intervention>
    <intervention id="1-202-000" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, gli Stati membri e le istituzioni europee, rispetto alla reale gravità dell’influenza H1N1, hanno attuato una serie di misure costose e, in molti casi, sproporzionate. In Europa, secondo le stime del Centro europeo per la prevenzione e il controllo delle malattie, l’influenza H1N1 nel 2009 ha provocato circa 2.900 decessi. Questi dati, nettamente inferiori rispetto alle stime ufficiali dei decessi causati dalla sola influenza stagionale, sono una testimonianza della gravità moderata di questa influenza da virus.</p>
      <p sl="it">Sollecito, pertanto, la massima attenzione su questa problematica affinché l’OMS riveda, quanto prima, una nuova definizione dei criteri utilizzati per un’allerta pandemica mondiale, che tengano conto non solo della diffusione geografica della malattia, ma anche della sua virulenza. Inoltre, dall’analisi della gestione della crisi H1N1 da parte dell’UE, mi sembra evidente l’emergere della necessità di un rafforzamento della cooperazione tra le autorità sanitarie degli Stati membri e le istituzioni europee.</p>
      <p sl="it">Da ultimo, poiché ritengo che per accertare il successo o meno di una sperimentazione siano indispensabili degli studi su vaccini e farmaci antivirali indipendenti dalle imprese farmaceutiche, condivido appieno la richiesta del relatore di rendere pubblici i nominativi di tutti gli esperti che sono consultati dalle autorità pubbliche sanitarie europee.</p>
    </intervention>
    <intervention id="1-203-000" speaker_id="96753" name="Jolanta Emilia Hibner" is_mep="True" mode="written">
      <p sl="it">Quando si tratta di valutare i rischi epidemiologici, si dovrebbero sfruttare le conoscenze di esperti indipendenti non affiliati a case farmaceutiche. L’indipendenza dell’Unione europea nella valutazione della gravità dell’influenza AH1N1 e del rischio che ne consegue è fondamentale. Non dobbiamo affidarci unicamente agli studi di esperti finanziati dall’industria farmaceutica.</p>
      <p sl="it">Un altro aspetto opinabile è la procedura rapida utilizzata per immettere i vaccini contro l’H1N1 sul mercato, che non era stata sufficientemente testata ed esaminata. Nel 2009 le case farmaceutiche hanno giudicato il rischio associato al virus molto elevato, mentre si è rivelato meno pericoloso della normale influenza. Già nel maggio 2009, l’OMS segnalava che il virus non era così pericoloso. Tuttavia, a causa di informazioni divergenti, molti paesi hanno ceduto alla pressione e acquistato milioni di vaccini costosi che non sono stati utilizzati e ormai sono divenuti inutilizzabili. Occorre una maggiore trasparenza delle istituzioni comunitarie nel campo della gestione sanitaria e una revisione delle procedure esistenti. Una cooperazione maggiore e più intensa tra i paesi è inoltre essenziale per rafforzare la nostra posizione negoziale rispetto agli acquisti di vaccini.</p>
      <p sl="it">Vorrei sottolineare che il mio paese, la Polonia, ha dato fin dall’inizio l’esempio di come non soccombere al panico e chiedere garanzie sulla sicurezza dei vaccini.</p>
    </intervention>
    <intervention id="1-204-000" speaker_id="28299" name="Bogusław Sonik" is_mep="True" mode="written">
      <p sl="it">Il lavoro sulla relazione concernente la pandemia da virus A/H1N1 del 2009-2010 è durato quasi un anno. La discussione avviata dal Parlamento europeo si è conclusa con una relazione di iniziativa della commissione per l’ambiente, la sanità pubblica e la sicurezza alimentare sull’influenza suina contenente punti in cui si sottolineavano le irregolarità etiche e procedurali riscontrate nella lotta all’epidemia.</p>
      <p sl="it">Ci premeva analizzare i modi in cui le case farmaceutiche avevano pubblicizzato la questione dell’influenza suina presentando il virus come molto pericoloso e virulento. Il virus si è dimostrato molto meno pericoloso della normale influenza. I morti sono stati 2 900, mentre il numero annuo stimato di casi attribuibili all’influenza stagionale è pari a 40 000.</p>
      <p sl="it">La relazione sulla valutazione della gestione dell’influenza H1N1 nell’Unione europea chiede l’indipendenza della Comunità per quanto concerne lo sviluppo della propria valutazione della gravità delle minacce e dei rischi che ne derivano anziché affidarsi alle ricerche di esperti finanziate dalle cause farmaceutiche. Nel contempo, la procedura rapida utilizzata per immettere sul mercato i vaccini contro l’H1N1 senza test ed esami sufficienti, apparentemente sospetta, è anch’essa motivo di critiche.</p>
      <p sl="it">Vorrei sottolineare la necessità di una maggiore trasparenza rispetto alle attività delle istituzioni comunitarie nel campo della gestione sanitaria, una revisione delle procedure esistenti e la loro modifica per ottenere maggiore flessibilità e l’esclusione di conflitti di interessi tra valutatori e decisori. Ritengo inoltre che la richiesta di cooperazione tra i paesi per rafforzarne la posizione negoziale nell’acquisto dei farmaci sia prioritaria, ma vorrei che si mantenesse il principio della volontarietà per quel che riguarda l’acquisto dei vaccini.</p>
    </intervention>
    <intervention id="1-204-500" speaker_id="96778" name="Artur Zasada" is_mep="True" mode="written">
      <p sl="it">Mi complimento con l’onorevole Rivasi per una relazione che reputo ben circostanziata. Concordo con l’idea che si debba sviluppare un sistema per consentire di stabilire con precisione l’entità del rischio e la forza del virus al fine di evitare future spese non commisurate alla minaccia. Sono particolarmente lieto che il governo polacco non abbia ceduto al panico scatenato o, piuttosto, all’efficace opera di lobbying delle case farmaceutiche.</p>
      <p sl="it">Ritengo particolarmente importante che esperti e ricercatori che esprimono pareri sulla necessità di acquistare farmaci e vaccini siano completamente indipendenti dall’industria farmaceutica. Appoggio la proposta della relatrice secondo cui gli specialisti che collaborano con l’industria farmaceutica dovrebbero essere soltanto consultati escludendoli dal processo decisionale. Devo notare con rammarico che a oggi milioni di dosi di vaccini sono ancora inutilizzati in alcuni Stati membri. Ciò ha comportato gravi perdite finanziarie, mentre i fondi sprecati avrebbero potuto sicuramente essere impiegati in maniera più efficace e oculata per proteggere la salute dei cittadini europei.</p>
    </intervention>
  </section>
  <section id="creitem24" title="24. Riduzione delle disuguaglianze sanitarie (breve presentazione)">
    <intervention id="1-206-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0032/2011), presentata dall’onorevole Estrela a nome della commissione per l’ambiente, la sanità pubblica e la sicurezza alimentare, sulla riduzione delle disuguaglianze sanitarie nell’Unione europea (2010/2089(INI)).</p>
    </intervention>
    <intervention id="1-207-000" speaker_id="28310" name="Edite Estrela" is_mep="True" mode="spoken" role="relatore">
      <p sl="pt">Signor Presidente, vorrei esordire ringraziando i relatori ombra per la loro collaborazione e il lavoro svolto insieme, oltre a ringraziare i relatori per parere della commissione per il mercato interno e la protezione dei consumatori, nonché della commissione per i diritti della donna e l’uguaglianza di genere. Tutti i contributi sono stati estremamente utili.</p>
      <p sl="pt">Le disuguaglianze sanitarie variano da paese a paese e da regione a regione. Sono legate alle condizioni economiche e sociali e possono aggravarsi in ragione del genere o della cultura. In altre parole, le disuguaglianze sanitarie non sono soltanto correlate all’accesso alle prestazioni sanitarie, bensì anche a fattori diversi come le condizioni di vita, la situazione abitativa, l’istruzione, la professione, il reddito o lo stile di vita. Sebbene si siano compiuti progressi, ancora permangono notevoli disuguaglianze nei 27 Stati membri. Per esempio, secondo Eurostat , nel 2007 l’aspettativa di vita alla nascita per gli uomini variava di 14,2 anni da uno Stato membro all’altro, mentre per le donne di 8,3. Le aspettative di salute e vita sono ancora legate alle condizioni sociali e alla povertà e quando la povertà si abbina ad altre forme di vulnerabilità, come il fatto di essere bambini, anziani, disabili o appartenenti a minoranze, i rischi di disuguaglianze sanitarie si aggravano ulteriormente.</p>
      <p sl="pt">Le disuguaglianze sanitarie possono iniziare da bambini, proseguire fino a che si diventa anziani ed essere tramandate di generazione in generazione, da cui l’importanza della questione e l’urgenza di trovare una soluzione. L’attuale situazione di crisi globale tende ad accentuare ulteriormente il fenomeno. Come è ovvio, la crisi sta avendo un notevole impatto sul settore sanitario di diversi Stati membri sia in termini di domanda sia in termini di offerta. Per quanto concerne l’offerta, la crisi può portare alla riduzione dei fondi a disposizione per la sanità pubblica e, nel contempo, indurre una maggiore domanda di servizi sanitari.</p>
      <p sl="pt">La crisi ha rivelato che le entrate di alcuni non hanno limiti e questa mancanza di equità ha contribuito ad approfondire il divario tra minoranza ricca e maggioranza povera. La crisi può essere quindi anche un’occasione per combattere le disparità attraverso misure audaci di promozione dell’uguaglianza. Se non impariamo la lezione e ci limitiamo a modificare soltanto alcuni dettagli, lasciando dunque immutato il quadro generale, vi sarà una disuguaglianza crescente. Come abbiamo avuto modo di constatare, le società inique sono società instabili.</p>
      <p sl="pt">Diversi Stati membri hanno incluso misure per attenuare l’impatto della crisi economica sul settore sanitario nei propri pacchetti di ripresa investendo nelle infrastrutture sanitarie, ottimizzando i fondi erogati al settore sanitario, nonché ristrutturando e riorganizzando il sistema sanitario. È fondamentale che la riduzione delle disuguaglianze sia considerata una priorità a tutti i livelli dell’azione politica. Accolgo dunque con favore le proposte della Commissione.</p>
      <p sl="pt">Vorrei tuttavia richiamare l’attenzione su alcune proposte contenute nella mia relazione, specificamente quelle intese ad aumentare l’attenzione rivolta alle esigenze delle persone in situazione di povertà, ai gruppi migranti svantaggiati, compresi i migranti irregolari e le minoranze etniche, ai disabili, agli anziani e ai bambini poveri. Sostengo misure per attenuare l’impatto della crisi economica sul settore sanitario investendo nelle infrastrutture. Ritengo essenziale garantire a bambini e donne in stato interessante buone condizioni sanitarie. Penso inoltre che sia auspicabile che il fondo di coesione e i fondi strutturali appoggino progetti legati a fattori che contribuiscono all’esistenza delle disuguaglianze sanitarie. In altre parole, dobbiamo costruire un futuro migliore e più giusto per le generazioni che verranno.</p>
    </intervention>
    <intervention id="1-208-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, negli ultimi anni abbiamo partecipato attivamente al sostegno alla medicina innovativa. Accolgo dunque con favore l’odierna relazione che si concentra sui gruppi vulnerabili e il loro accesso a terapie e cure preventive; lo reputo di importanza fondamentale. Come è ovvio, molti passaggi della relazione violano il principio di sussidiarietà degli Stati membri. Respingo con forza, per esempio, la formulazione del punto 25 perché l’aborto non dovrebbe essere utilizzato come metodo per il controllo delle nascite. Controversi sono anche i punti 26, 29 e 53. Vorrei inoltre sottolineare che le differenze in termini di aspettativa di vita media nei 27 Stati membri sono causate solo in parte da standard diversi nel settore sanitario e un diverso accesso a tali prestazioni. Vi sono anche differenze nello standard di vita generale delle persone, come anche nel loro stile di vita e nel livello di sviluppo del paese in cui vivono, e ciò ha un maggiore impatto al riguardo. Tali differenze dovrebbero essere corrette con l’aiuto dei programmi di sviluppo finanziati dall’Unione.</p>
    </intervention>
    <intervention id="1-209-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, l’attuale crisi economica e finanziaria ha colpito duramente i servizi sanitari. Molti Stati membri hanno infatti tagliato i bilanci stanziati per la sanità pubblica. Alcuni hanno persino deciso di chiudere gli ospedali nei piccoli centri urbani o eseguire meno interventi chirurgici. In particolare, i pazienti che vivono in zone rurali o luoghi isolati sono costretti a percorrere decine di chilometri per usufruire di prestazioni sanitarie specialistiche. Vi sono dunque disuguaglianze sanitarie non soltanto tra Stati membri, ma anche tra regioni di uno stesso Stato.</p>
      <p sl="ro">Ridurre i bilanci per i programmi sanitari nazionali mette a repentaglio l’accesso alle terapie più moderne ed efficaci. Inoltre, ridurre le sovvenzioni per alcuni trattamenti significa che i pazienti non possono proseguire la terapia, il che comporta un prezzo nettamente superiore e conseguenze sulla loro salute. Le disuguaglianze nel sistema sanitario europeo inducono anche il personale medico a emigrare in altri Stati membri per esercitare la professione. Per questo la Commissione …</p>
      <a text="(Il Presidente interrompe l’oratore)"/>
    </intervention>
    <intervention id="1-210-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, l’attuale situazione, con politiche di austerity che sono soprattutto politiche antisociali e, in particolare, tagli degli investimenti nella sanità pubblica, sta palesemente aggravando i problemi in campo sanitario in un momento in cui, nel nome del contenimento del deficit di bilancio, il costo dell’accesso alle prestazioni pubbliche si sta incrementando, il prezzo dei farmaci sta aumentando, anche in caso di patologie croniche, e il sostegno al trasporto dei pazienti per terapie e consultazioni in zone laddove non vi è trasporto pubblico viene abolito perché si riducono le sovvenzioni. Le disuguaglianze sanitarie si stanno aggravando e questo accade in alcuni paesi dell’Unione europea, segnatamente nel mio, il Portogallo. I meno abbienti incontrano sempre maggiori difficoltà nell’accedere alle prestazioni sanitarie ed è per questo, signora Commissario, onorevoli colleghi, che le parole non bastano: ciò di cui abbiamo bisogno …</p>
      <a text="(Il Presidente interrompe l’oratore)"/>
    </intervention>
    <intervention id="1-211-000" speaker_id="96960" name="Nicole Sinclaire" is_mep="True" mode="spoken">
      <p sl="en">Signor Presidente, le prestazioni sanitarie dovrebbero essere la principale preoccupazione di ogni Stato membro, ma come sempre questa Camera si arroga il diritto di promulgare leggi per tutta l’Unione europea, pur non sembrando capace di dare l’esempio.</p>
      <p sl="en">Forse alcuni di voi, molti sicuramente no, ieri hanno letto il Sunday Times londinese, in cui si parlava delle prestazioni sanitarie dei parlamentari europei. La mia collega Figueiredo ha appena fatto riferimento ai tagli di bilancio e al conseguente aggravamento delle disuguaglianze sanitarie. Eppure l’Unione europea, e i suoi parlamentari, lo scorso anno si sono concessi un aumento del 36 per cento delle prestazioni sanitarie pagando prestazioni come trattamenti antinvecchiamento, cure termali, eccetera. In questa settimana in cui ci occupiamo della disuguaglianza delle donne un dato statistico spicca però tra tutti. Nel Regno Unito, per esempio, le donne possono usufruire di un solo ciclo di trattamento FIV, mentre le nostre parlamentari e le loro parenti possono usufruire di cinque cicli. E allora, se parliamo di creare uguaglianza …</p>
      <a text="(Il Presidente interrompe l’oratore)"/>
    </intervention>
    <intervention id="1-212-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, tutti gli esseri umani sono unici, con le loro capacità, priorità, stili di vita. Da questa disuguaglianza naturale è nata la motivazione che ci induce a far meglio, una motivazione che è la forza trainante dell’economia.</p>
      <p sl="sk">Il tentativo di eliminare la disuguaglianza in ambito sanitario, tuttavia, ha a che vedere più con l’umanità che con l’economia. Questo perché gli esseri umani sono uguali nella malattia e nella sofferenza. Non dobbiamo speculare sulla sofferenza.</p>
      <p sl="sk">Per questo i medici prestano il giuramento di Ippocrate e non, per esempio, gli imprenditori. L’idea di livellare le disuguaglianze in campo sanitario si basa sul valore della vita umana. Tuttavia, un diritto assoluto all’aborto, difeso anche dalla relazione presentataci, mina tale valore.</p>
      <p sl="sk">Il finanziamento obbligatorio degli aborti da parte delle casse pubbliche priva la sanità del suo imperativo morale e la declassa al livello di un lusso che non può essere sostenuto.</p>
    </intervention>
    <intervention id="1-213-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, ancora oggi nell’Unione europea persistono disuguaglianze sanitarie legate all’accesso ai servizi, alle cure ed a fattori sociali che richiedono una risposta integrata.</p>
      <p sl="it">Le ragioni di queste differenze sono, in molti casi, evitabili ed ingiuste, perché dovute ad elementi discriminatori quali una ridotta capacità economica dei singoli. Ritengo che la riduzione delle disuguaglianze sanitarie debba diventare una priorità fondamentale per l’Europa con un approccio basato sulla "salute in tutte le politiche", valorizzando la qualità dell’accesso alle cure per tutti.</p>
      <p sl="it">Nei prossimi mesi il Parlamento europeo discuterà la revisione della direttiva sul riconoscimento delle qualifiche professionali. È l’occasione giusta per arrivare ad un meccanismo rafforzato capace di affrontare con compiutezza le emergenze senza alcuna discriminazione.</p>
    </intervention>
    <intervention id="1-214-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, in tale ambito vi sono molti aspetti in gioco.</p>
      <p sl="en">Il concetto che vorrei facessimo nostro è che il modo migliore per eliminare le disuguaglianze consiste in realtà nel rendere la gente più sana. Sono lieto che, prima di Natale, alcuni io ed altri colleghi siamo riusciti a indurre il Parlamento ad adottare una dichiarazione scritta volta a rendere 100 milioni di persone nell’Unione europea più attivi entro il 2020 attraverso lo sport e così via. Attendo con ansia le proposte della Commissione al riguardo.</p>
      <p sl="en">In secondo luogo, sono lieto di dire che nel mio paese si è costituito un nuovo governo, un governo PPE con i socialisti, che ha tra le priorità la creazione di un’assicurazione sanitaria universale. L’idea è che il denaro segua il paziente e il paziente abbia accesso alle prestazioni sanitarie indipendentemente dal suo status, dalla sua ricchezza o altro, in base alle sue necessità. Ritengo che tale idea otterrà risultati eccellenti. Si fonda sul modello olandese e ne siamo molto soddisfatti.</p>
    </intervention>
    <intervention id="1-215-000" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, signora Commissario, l’argomento del giorno è la “riduzione delle disuguaglianze”, compito estremamente ambizioso. Nell’attuale situazione, temo che a livello europeo stiamo contribuendo in ogni campo ad accentuare queste differenze e disuguaglianze, tendenza che si accentuerà nei prossimi anni e decenni. Non si tratta soltanto di una regressione nella prestazione delle prestazioni sanitarie; si tratta anche di standard sociali in declino e di un minore accesso all’istruzione, un’istruzione sempre più difficile. Dopo tutto, sappiamo che laddove il livello di istruzione è inferiore e vi sono maggiori difficoltà sociali, vi è maggiore povertà. E sappiamo anche che la povertà fa ammalare la gente.</p>
      <p sl="de">Invito la Commissione ad affermare chiaramente, anche quando è necessario consolidare il bilancio europeo e i bilanci nazionali, che il nostro insuccesso nell’investire oggi nella sanità, nei servizi sociali e nell’istruzione ci costerà in futuro in termini di sistema sanitario.</p>
    </intervention>
    <intervention id="1-216-000" speaker_id="96702" name="Elena Oana Antonescu" is_mep="True" mode="spoken">
      <p sl="ro">Signor Presidente, le disuguaglianze sanitarie rappresentano una sfida per l’impegno di solidarietà, coesione sociale ed economica, rispetto dei diritti umani e promozione delle pari opportunità nell’Unione europea. Per questo il fattore salute deve figurare in tutte le politiche comunitarie. Gli Stati membri devono essere incoraggiati a inserire la sanità come principio in ogni politica e a elaborare nuovi piani di azione in ogni ambito per contribuire a ridurre le disuguaglianze e creare un elevato livello di tutela sanitaria.</p>
      <p sl="ro">Sostengo la necessità di produrre una serie di indicatori specifici che monitorino le disuguaglianze sanitarie, nonché indicatori comparabili che consentano alle autorità nazionali di valutare i progressi compiuti in questo campo al fine di migliorare i sistemi sanitari. Ulteriore aspetto dell’impegno profuso per risolvere il problema delle disuguaglianze sanitarie è la necessità di prestare attenzione alla creazione di un meccanismo di pianificazione strategica del lavoro per garantire che in campo sanitario si assumano e vengano mantenuti operatori professionisti.</p>
    </intervention>
    <intervention id="1-217-000" speaker_id="96823" name="Petru Constantin Luhan" is_mep="True" mode="spoken">
      <p sl="ro">Signor Presidente, l’Organizzazione mondiale della sanità stima che il fumo, il consumo di alcol, la mancanza di esercizio e un regime alimentare inadeguato saranno la causa del 70 per cento di tutte le patologie e le morti premature entro il 2020. L’esistenza di una correlazione sistematica tra lo stato di salute e il ceto sociale dimostra che tali differenze derivano da condizioni inappropriate di accesso ai servizi sociali di base. Ciò suggerisce che le disuguaglianze sanitarie non sono frutto di una scelta individuale, ma sono invece inevitabili e inique.</p>
      <p sl="ro">Per la prima volta, nella pianificazione di bilancio 2007-2013, la salute è stata proposta come una delle prime 10 priorità dei Fondi strutturali. La Commissione europea deve però includere nelle procedure per il monitoraggio della strategia Europa 2020 indicatori comparativi differenziati basati sullo status socioeconomico e tener conto della discriminazione operata sulla base dell’età.</p>
    </intervention>
    <intervention id="1-218-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, la Commissione è grata al Parlamento per il suo sostegno alla nostra azione volta a colmare le disparità sanitarie, nonché per le sue raccomandazioni su questo importante argomento. Vorrei in particolare ringraziare la relatrice, onorevole Estrela, per l’impegno profuso nel nome di questa causa.</p>
      <p sl="en">Le disuguaglianze sanitarie tra paesi, regioni, ricchi e poveri, minoranze etniche diverse, incidono su ogni Stato membro dell’Unione e, in molti luoghi, si stanno accentuando. Vorrei essere sincera in proposito. Ora iniziamo a vedere tutti gli effetti della crisi economica sulla salute della gente e sui servizi sanitari. Ora iniziamo a vedere gli effetti della disoccupazione e dei deficit, per cui sussiste il rischio che tali disuguaglianze si accentuino ulteriormente. Ridurre le disparità sanitarie è importante sia per il benessere dei cittadini sia per la ripresa economica dell’Europa. È una sfida importante che, come sottolinea la relazione del Parlamento, richiede interventi in tutti gli ambiti politici e a tutti i livelli di governo.</p>
      <p sl="en">La vostra relazione fornisce indicatori importanti per il futuro. Sottolineate la necessità di migliorare l’accesso alla promozione, alle cure preventive e a servizi sanitari efficaci, ponendo l’accento sul bisogno di prestare particolare attenzione ai gruppi vulnerabili e all’uso delle nuove tecnologie, come la telemedicina, in maniera da ridurre le disuguaglianze nel settore sanitario. La Commissione condivide pienamente la vostra preoccupazione.</p>
      <p sl="en">La relazione mette anche in luce la disuguaglianza di genere come elemento importante che contribuisce alle disparità sanitarie sociali. Personalmente concordo con voi.</p>
      <p sl="en">La Commissione sta risolutamente portando avanti il proprio programma di azione per contribuire a ridurre le disuguaglianze sanitarie, come indicato nella comunicazione sulla solidarietà in campo sanitario, lavorando in tutte le politiche e di concerto con Stati membri e parti interessate.</p>
      <p sl="en">Per rendere operativi tali partenariati, gli Stati membri stanno intraprendendo un’azione comune sulle disuguaglianze sanitarie finanziate dal programma comunitario per la sanità, azione che comprende un lavoro su una valutazione di impatto di disparità sanitarie, reti regionali e scientifiche e iniziative delle parti interessate.</p>
      <p sl="en">L’azione trasversale inizia con il nostro lavoro sulla sanità pubblica, per esempio sul controllo del tabacco e la nutrizione, nonché mediante l’azione per un invecchiamento sano e attivo. La nostra strategia comprende anche impegni in ambiti come occupazione e politica sociale, agricoltura, ricerca e politica regionale.</p>
      <p sl="en">Occorrono ovviamente altri interventi, ma è chiaro che questo non accadrà dalla sera alla mattina. Ci vorranno anni per riuscire pienamente nel nostro intento, ma insieme possiamo e, di fatto, dobbiamo fare una differenza duratura e tangibile in modo che tutti gli europei abbiano la possibilità di vivere in buona salute.</p>
    </intervention>
    <intervention id="1-219-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-220-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="it">Gli obiettivi comuni relativi alla riduzione delle disuguaglianze per quanto concerne lo stato di salute e l’accesso alle prestazioni sanitarie si collocano tra le priorità dell’Unione. Sappiamo che esistono differenze visibili a livello di sanità tra paesi e persone con livelli di istruzione o di reddito o professioni differenti. Le disparità riguardano anche il genere e solitamente si manifestano in giovane età e proseguono nel tempo, anche tramandandosi di generazione in generazione.</p>
      <p sl="it">Vorrei sottolineare che la relazione della collega, onorevole Estrela, affronta molti aspetti dei temi legati alla sanità. Vale tuttavia la pena notare che attualmente vi è anche un problema legato alla migrazione del personale medico, che comporta disparità nell’accesso ai servizi. Abbiamo pertanto bisogno di una strategia europea comune e completa, che richiami l’attenzione sulla gestione delle risorse, la registrazione dei professionisti, l’istruzione e la formazione, e che a sua volta contribuisca a migliorare la qualità e la sicurezza, non soltanto della sanità nazionale, ma anche della sanità transfrontaliera.</p>
      <p sl="it">Sottolineo sempre che dovremmo parlare maggiormente di prevenzione e investirvi più che in qualunque altro ambito. È necessario sviluppare le capacità diagnostiche, promuovere stili di vita sani, scambiarsi efficacemente informazioni e investire nelle moderne tecnologie perché è meglio prevenire che curare.</p>
    </intervention>
    <intervention id="1-220-250" speaker_id="96760" name="Tiziano Motti" is_mep="True" mode="written">
      <p sl="it">Le disuguaglianze sanitarie all’interno dell’Unione europea sono un dato di fatto e devono essere colmate. Le differenze esistono anche all’interno di ogni Stato membro tra anziani, immigrati, disoccupati e i meno abbienti. A tutti costoro deve essere garantito il diritto alla salute e alle cure necessarie. Ai cittadini vanno garantiti l’accesso facilitato a tutte le informazioni che riguardano la salute, anche attraverso le nuove tecnologie dell’informazione e della comunicazione, e il rimborso delle spese sostenute: il disagio economico non può e non deve tradursi in un limite alle possibilità di cura. In quest’ambito specifico desta preoccupazione l’approccio semplicistico al tema dell’aborto, affrontato come una misura contraccettiva o di cura, peraltro sempre necessaria. Una donna che si trova nella necessità di interrompere la gravidanza è spesso sola e carente di mezzi adeguati, spaventata di fronte ad una scelta che la mette a confronto con uno dei temi primari della propria esistenza. Per questo, piuttosto che relegare l’interruzione di gravidanza al ruolo di misura contraccettiva garantita, preferisco che si rendano disponibili strutture adeguate a garantire a tutte le donne accoglienza, sostegno, specifiche politiche sociali e assistenziali che le aiutino a superare, laddove possibile, le cause che inducano alla scelta di abortire.</p>
    </intervention>
    <intervention id="1-220-500" speaker_id="33989" name="Daciana Octavia Sârbu" is_mep="True" mode="written">
      <p sl="it">Esistono notevoli differenze tra i sistemi sanitari sia all’interno degli Stati membri sia tra loro. Vorrei sottolineare che durante una crisi economica nessun governo dovrebbe avere il diritto di operare tagli drastici del bilancio stanziato per la sanità. Richiamerei quindi la vostra attenzione sulla situazione del sistema sanitario in Romania. A seguito dei tagli di bilancio decisi dall’attuale governo, numerosi specialisti rumeni stanno emigrando, i pazienti cronici non hanno più accesso alle prestazioni sanitarie né al rimborso dei farmaci assunti e le attrezzature ospedaliere sono obsolete. Inoltre, il governo di destra sta proponendo la fusione degli ospedali, anche se alcuni reparti non hanno letti sufficienti per tutti i pazienti e dovranno sempre essere integrati. Per questo mi rivolgo alla Commissione europea affinché si impegni di più per allineare gli standard dei servizi sanitari ed eserciti pressione sugli Stati membri in modo che stanzino bilanci appropriati per garantire ai cittadini servizi sanitari accessibili di alta qualità.</p>
    </intervention>
    <intervention id="1-221-000" speaker_id="28177" name="Bernadette Vergnaud" is_mep="True" mode="written">
      <p sl="it">Essendo stata relatrice del gruppo S&amp;D sul parere della commissione per il mercato interno e la protezione dei consumatori, sono lieta del testo che la commissione per l’ambiente, la sanità pubblica e la sicurezza alimentare ha adottato, testo che contiene molte proposte che noi e altre commissioni abbiamo formulato.</p>
      <p sl="it">Al riguardo, la relazione della collega Estrela è eccellente in quanto pone l’accento su alcuni aspetti cruciali del modello sanitario e sociale europeo: parità di accesso a prestazioni sanitarie di alta qualità per tutti in Europa, migliore gestione della salute riproduttiva, monitoraggio dell’efficacia e della qualità dei farmaci attraverso sistemi di farmacovigilanza indipendenti e, soprattutto, necessità di elevati livelli di finanziamento pubblico per la sanità in questo momento di crisi economica.</p>
      <p sl="it">La salute non è un prodotto qualsiasi e i nostri sistemi assistenziali hanno il dovere di garantire che le persone più svantaggiate abbiano accesso alle prestazioni sanitarie. Sono ovviamente sorpresa dalle votazioni richieste dai gruppi PPE ed EFD per eliminare alcuni dei suddetti punti. Questa mossa sa di neoliberalismo reazionario, per cui spero che la votazione finale preservi lo spirito della relazione e faccia onore a questo Parlamento.</p>
    </intervention>
  </section>
  <section id="creitem25" title="25. Cooperazione con i paesi in via di sviluppo per la promozione delle buone pratiche di gestione in materia tributaria (breve presentazione)">
    <intervention id="1-223-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0027/2011), presentata dall’onorevole Joly a nome della commissione per lo sviluppo, su fiscalità e sviluppo – cooperazione con i paesi in via di sviluppo per la promozione delle buone pratiche di gestione in materia tributaria [2010/2101(INI) ].</p>
    </intervention>
    <intervention id="1-224-000" speaker_id="96883" name="Eva Joly" is_mep="True" mode="spoken" role="relatore">
      <p sl="fr">Signor Presidente, signora Commissario, onorevoli colleghi, è con una certa soddisfazione che stasera vi presento questa relazione sulla fiscalità e lo sviluppo.</p>
      <p sl="fr">La relazione costituisce un passo importante in una battaglia ingaggiata molto tempo fa che ora sto proseguendo in sede di Parlamento europeo. Vorrei ringraziare i colleghi della commissione per lo sviluppo con i quali ho collaborato in modo estremamente produttivo. Mi auguro che questo troverà conferma nella votazione di domani.</p>
      <p sl="fr">I paesi in via di sviluppo sono stati duramente colpiti dalla crisi finanziaria ed economica e dall’aumento dei prezzi delle materie agricole, per cui ora hanno più che mai bisogno di nuove ingenti fonti di finanziamento. In un contesto di crisi globale, il gettito fiscale, una delle fonti più tradizionali di finanziamento dello sviluppo, rappresenta un grave problema e una vera e propria sfida.</p>
      <p sl="fr">Sistemi di tassazione efficaci non forniscono solo fondi per servizi pubblici vitali, ma, promuovendo l’uso responsabile e trasparente del gettito nazionale, sono anche una delle fondamenta di una democrazia responsabile. Contribuire alla riscossione di tasse eque, progressive e trasparenti potrebbe sicuramente condurre a eliminare o ridurre gli aiuti pubblici allo sviluppo; non dovrebbe fornire un ulteriore pretesto agli Stati membri, sempre più propensi a ridurre la propria quota di PIL destinata a questi aiuti.</p>
      <p sl="fr">Sebbene gli aiuti pubblici allo sviluppo possano essere imperfetti e presentare margini di miglioramento, non sono meno importanti per paesi che sono stati duramente colpiti dalla crisi economica e climatica. Non si tratta di sostituire gli aiuti, ma di reindirizzarli verso lo sviluppo di sistemi di tassazione efficaci ai quali le multinazionali contribuiscano sulla base dei loro utili effettivi. In questo modo, i paesi poveri potranno riappropriarsi del loro sviluppo, ridurre la povertà e compensare la perdita dei dazi doganali derivante dalla liberalizzazione dei mercati, per non dover più fare affidamento sugli aiuti provenienti dall’estero.</p>
      <p sl="fr">I paesi meridionali non sono vittime soltanto dei loro sistemi di tassazione inefficaci, ma anche del dumping fiscale imposto dagli organi di Bretton Woods, del costo della fuga illecita di capitali, dei paradisi fiscali. Ogni anno subiscono perdite colossali di gettito stimate pari ad oltre dieci volte l’ammontare degli aiuti che ricevono dai paesi ricchi.</p>
      <p sl="fr">La presente relazione sottolinea proprio questa situazione. Quanto alle linee guida dell’OCSE, lungi dall’essere adeguate, rappresentano di fatto una minaccia: permettendo alle giurisdizioni non cooperative di essere cancellate dalle liste grigie semplicemente firmando accordi di cooperazione senza imporre alcuno scambio automatico di informazioni, creano infatti l’illusione che i paradisi fiscali siano legittimi e conferiscono credibilità a un sistema dannoso per le finanze pubbliche degli Stati settentrionali e meridionali.</p>
      <p sl="fr">Porre fine ai paradisi fiscali è un passo vitale verso lo sviluppo di questi paesi e l’Unione europea deve considerarla una priorità. L’Unione deve farsi carico delle proprie responsabilità, come hanno fatto gli Stati Uniti, e redigere normative chiare e vincolanti abbinate a veri meccanismi sanzionatori per porre termine ai paradisi fiscali, che sono armi di distruzione di massa per lo sviluppo dei paesi poveri. L’Unione deve impedire la manipolazione degli utili e dei prezzi di trasferimento da parte delle società, specialmente europee, che usufruiscono e abusano di sistemi di tassazione dannosi. Deve introdurre un meccanismo internazionale trasparente e vincolante che preveda l’obbligo per tutte le multinazionali, soprattutto quelle del settore estrattivo, di dichiarare automaticamente gli utili realizzati e le tasse pagate in ogni paese in cui operano.</p>
      <p sl="fr">È un intervento fondamentale per fermare chi si sta arricchendo approfittando della povertà nei paesi del sud ed è anche essenziale per ristabilire la credibilità dell’Unione.</p>
    </intervention>
    <intervention id="1-225-000" speaker_id="96814" name="Elena Băsescu" is_mep="True" mode="spoken">
      <p sl="ro">Signor Presidente, nel quadro dell’attuale crisi economica, promuovere un buon governo in materia tributaria è indispensabile sia a livello di Unione sia al di fuori dell’UE. Vorrei sottolineare che ogni Stato è responsabile della propria politica fiscale. In tale contesto, la pratica di frapporre ostacoli deve essere evitata incoraggiando la cooperazione tra i paesi.</p>
      <p sl="ro">Combattere i paradisi fiscali è una priorità perché sminuiscono la qualità del sistema politico nei paesi in via di sviluppo e incoraggiano la criminalità economica rendendola più redditizia. Questo, a sua volta, contribuisce ad aggravare la distribuzione iniqua dei gettiti fiscali. Un’altra misura comporta un maggiore scambio di informazioni tra tutti gli Stati membri. È infine necessario un maggiore livello di partecipazione da parte dei paesi in via di sviluppo nei corrispondenti consessi internazionali.</p>
    </intervention>
    <intervention id="1-226-000" speaker_id="96734" name="Franziska Keller" is_mep="True" mode="spoken">
      <p sl="en">Signor Presidente, tasse e tassazione sono un argomento estremamente importante quando parliamo di politiche di sviluppo. È un argomento cruciale per la coerenza politica in tema di sviluppo perché, senza un sistema di tassazione corretto e senza idonee politiche sui paradisi fiscali, non saremo mai coerenti nelle nostre politiche per lo sviluppo e, al momento, non lo siamo. Apprezzo dunque moltissimo l’odierna relazione e spero che domani voi, membri di questa Camera, ne confermerete la validità e la forza.</p>
      <p sl="en">Dobbiamo integrare la comunicazione della Commissione, che presenta notevoli lacune (per esempio non affronta i problemi posti dall’OCSE né l’impatto della concorrenza sui gettiti fiscali). Se vogliamo rispettare il trattato di Lisbona, se vogliamo che le nostre politiche per lo sviluppo siano coerenti, dobbiamo agire adesso; vi chiedo quindi di appoggiare incondizionatamente la relazione.</p>
    </intervention>
    <intervention id="1-227-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, sebbene la cooperazione in campo tributario sia importante e necessaria, non dovremmo trascurare il fatto che la politica fiscale è uno strumento determinante della politica economica e sociale sulla cui definizione incidono ovvi criteri e valutazioni di carattere politico. Non spetta pertanto all’Unione europea esportare il cosiddetto buon governo in campo fiscale, come la relatrice giustamente sostiene. La sovranità, le scelte e le alternative dei paesi in via di sviluppo vanno interamente rispettate, sempre prestando attenzione alla loro situazione e alle loro condizioni specifiche.</p>
      <p sl="pt">Vorrei formulare due osservazioni su due aspetti delicati: in primo luogo, i cosiddetti accordi di partenariato economico che abbiamo imposto ai paesi in via di sviluppo nonostante la loro resistenza e che ne vincolano notevolmente i sistemi fiscali, oltre a causare altri gravi danni; in secondo luogo, i paradisi fiscali, che continuano a esistere e inducono perdite di gettito pari a 800 miliardi di euro ogni anno, secondo la relazione. Questi due esempi sono paradigmi dell’incoerenza delle politiche dell’Unione europea rispetto ai suoi obiettivi dichiarati per la cooperazione allo sviluppo.</p>
    </intervention>
    <intervention id="1-228-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, a nome della Commissione vorrei ringraziare per questa relazione il Parlamento europeo e specialmente la commissione per lo sviluppo.</p>
      <p sl="en">Sono lieta che la relazione dell’onorevole Joly sottolinei e aggiunga ulteriore forza al messaggio contenuto nella comunicazione della Commissione sulla fiscalità e lo sviluppo, fissando obiettivi molto ambiziosi e fornendo validi orientamenti affinché l’Unione europea rafforzi la mobilitazione del gettito nei paesi in via di sviluppo. La mobilitazione delle risorse nazionali è fondamentale per la crescita sostenibile, la riduzione della povertà, il buon governo e la messa a disposizione dei beni pubblici necessari per conseguire gli obiettivi di sviluppo del Millennio. Dobbiamo migliorare le sinergie tra politiche fiscali e per lo sviluppo e aiutare i paesi in via di sviluppo a costruire amministrazioni e sistemi fiscali migliori.</p>
      <p sl="en">Siamo di fronte a un grave problema. Sono stata personalmente colpita dalle cifre citate, che indicano come l’ammontare dei trasferimenti illeciti sia pari circa a dieci volte l’importo erogato a titolo di aiuti ai paesi in via di sviluppo. È veramente sconvolgente.</p>
      <p sl="en">Dobbiamo dunque lavorare su due livelli complementari. In primo luogo, è necessario sostenere i sistemi fiscali nazionali efficaci e, in secondo luogo, è indispensabile lavorare per un ambiente fiscale internazionale trasparente, cooperativo ed equo, in modo tale da aiutare i paesi in via di sviluppo a combattere l’evasione fiscale e la concorrenza fiscale dannosa.</p>
      <p sl="en">La relazione esorta la Commissione a prendere in maggiore considerazione l’impatto della liberalizzazione degli scambi e a non limitarsi ai principi dell’OCSE nella lotta all’evasione fiscale e alla concorrenza fiscale dannosa. Vorrei soffermarmi un attimo su queste due sfide.</p>
      <p sl="en">Quanto alla prima, posso assicurarvi che ci stiamo impegnando al massimo per sostenere una transizione fiscale di successo attraverso un maggiore sostegno allo sviluppo di capacità, iniziative dettate dalla domanda per lo sviluppo di capacità regionali e internazionali e un migliore coordinamento dei donatori a livello comunitario e internazionale.</p>
      <p sl="en">In merito alla seconda questione, la Commissione ritiene che l’evasione e la concorrenza fiscale dannosa ostacolino gravemente la mobilitazione delle risorse nazionali. Stiamo dunque aiutando i paesi in via di sviluppo a promuovere le proprie capacità per affrontare tali sfide, incoraggiando al contempo una maggiore cooperazione internazionale in campo fiscale.</p>
      <p sl="en">Molto lavoro è stato già intrapreso con l’adozione della nostra comunicazione. Gli interventi concreti sono stati resi possibili dal sostegno finanziario del Parlamento: il vostro stanziamento di 708 000 euro nel 2010 ci ha permesso di finanziare una serie di attività importanti per promuovere il governo fiscale, quali i seminari tecnici dell’African Tax Administration Forum, il sostegno alle industrie estrattive, le iniziative in materia di trasparenza e il finanziamento di un evento collaterale presso le Nazioni Unite sulla mobilitazione delle risorse nazionali. Forniremo inoltre assistenza tecnica per attuare gli accordi di scambio di informazioni in materia fiscale.</p>
      <p sl="en">La Commissione sta inoltre preparando una comunicazione per valutare la fattibilità dell’introduzione di un obbligo di rendicontazione per paese nelle normative comunitarie. Abbiamo tenuto una consultazione pubblica, conclusasi lo scorso gennaio, e ora proseguiremo con una valutazione di impatto. In questo modo potremo aiutare i paesi in via di sviluppo a combattere più efficacemente l’evasione fiscale.</p>
      <p sl="en">Desidero ringraziare sinceramente il Parlamento per il sostegno e l’impegno dimostrato. Sono convinta che si possano compiere molti progressi per rafforzare la governance fiscale e sono lieta di vedere che questi temi sono stati inseriti nelle agende del G20 e del G8.</p>
    </intervention>
    <intervention id="1-229-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
    </intervention>
  </section>
  <section id="creitem26" title="26. Agricoltura e commercio internazionale (breve presentazione)">
    <intervention id="1-231-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0030/2011), presentata dall’onorevole Papastamkos a nome della commissione per l’agricoltura e lo sviluppo rurale, sull’agricoltura e il commercio internazionale dell’Unione europea [2010/2110(INI) ].</p>
    </intervention>
    <intervention id="1-232-000" speaker_id="28572" name="Georgios Papastamkos" is_mep="True" mode="spoken" role="relatore">
      <p sl="el">Signor Presidente, in un momento in cui l’Unione sta valutando il futuro della PAC, salvaguardare la coerenza tra Politica agricola e Politica per il commercio internazionale è diventato ancora più importante. Il settore agricolo europeo vuole contribuire sempre più alla produzione di beni pubblici attraverso rigide norme in materia di sicurezza e qualità, tutela ambientale e benessere degli animali. È dunque più che logico che i prodotti agricoli importati forniscano le medesime garanzie. Durante i negoziati in sede di OMC, l’Unione europea è stata a lungo, e in un certo senso ancora è, sulla difensiva per quanto riguarda l’agricoltura. È tuttavia necessario formulare una serie di osservazioni in merito ad alcune interpretazioni sbagliate che non tengono conto della radicalità della revisione della PAC. A differenza di altri partner commerciali chiave, l’Unione ha già drasticamente ridotto i propri aiuti che distorcono gli scambi ed ha operato unilateralmente una riduzione sostanziale delle restituzioni all’esportazione, mentre alcuni partner commerciali concorrenti continuano ad avvalersi ampiamente di altre forme di incentivi all’esportazione. L’Unione europea è il più grande importatore al mondo di prodotti agricoli dai paesi in via di sviluppo ed ha già formulato un’offerta estremamente generosa per l’agricoltura; ad oggi però non si è visto di contro un pari livello di ambizione da parte di altri paesi sviluppati e in via di sviluppo avanzati. Al contempo, la Commissione sta conducendo negoziati bilaterali e interregionali con numerosi partner commerciali. È però preoccupante l’’impatto sull’agricoltura europea delle singole concessioni, unitamente ai negoziati in corso nel settore dell'agricoltura. In questo contesto, signora Commissario, chiediamo alla Commissione di difendere il ruolo multifunzione dell’agricoltura comunitaria e il modello agroalimentare europeo, componente strategica dell’economia europea. Le concessioni a discapito dell’agricoltura non devono in alcuna circostanza essere moneta di scambio per un maggiore accesso ai mercati da parte di servizi e prodotti industriali. Sottolineiamo comunque la necessità di una valutazione di impatto prima dell’inizio dei negoziati e della presentazione delle offerte.</p>
      <p sl="el">Esortiamo la Commissione a promuovere attivamente gli interessi agricoli offensivi dell’Unione e il vantaggio competitivo dei prodotti agroalimentari di alta qualità dell’Unione e, aspetto più importante, ad estendere la protezione delle indicazioni geografiche da parte dei nostri partner, sia nel quadro degli accordi commerciali bilaterali sia nell’ambito dell’ACTA e dell’OMC.</p>
      <p sl="el">Per concludere, l’agricoltura non è solo un’attività economica; fornisce beni pubblici di notevole rilevanza alla società nel suo complesso il cui approvvigionamento non può essere garantito tramite i mercati. La principale sfida diventa quindi la risoluzione efficace delle questioni commerciali e non commerciali. In questo senso, la geografia economica della PAC è tale che vi è un bisogno urgente di coerenza tra la Politica agricola e la Politica per il commercio internazionale dell’Unione, tra gli aspetti interni ed esterni della PAC, tra ciò che definiamo in foro interno e in foro externo , tra la presenza bilaterale e multilaterale dell’Unione nel commercio globale.</p>
    </intervention>
    <intervention id="1-233-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, è opportuno che, proprio mentre discutiamo questa importantissima relazione, per la quale ringrazio il relatore, 30 agricoltori irlandesi stiano mettendo in atto un sit-in di protesta negli uffici della Commissione europea a Dublino con l’intenzione di restarvi per tutta la notte.</p>
      <p sl="en">La questione è seria. La relazione rispecchia la frustrazione dei membri della commissione per l’agricoltura, dei nostri coltivatori e dei consumatori, per l’incoerenza tra la politica agroalimentare e la politica commerciale europea. Per questo le parole della relazione sono forti; alcuni le trovano eccessive, ma personalmente ritengo che riflettano bene questo senso di frustrazione.</p>
      <p sl="en">Il settore dell’allevamento bovino irlandese, un settore a basso reddito, verrà in questo modo decimato. Distruggerete il nostro ambiente.</p>
      <p sl="en">Vorrei aggiungere qualche parola sulla coerenza in tema di cambiamento climatico. L’impronta di carbonio dei bovini brasiliani è quadrupla rispetto a quella irlandese, per cui vi prego di leggere la relazione. Chiedo che venga urgentemente sostenuta.</p>
      <a text="(Il Presidente interrompe l’oratore)"/>
    </intervention>
    <intervention id="1-234-000" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, per l’Europa è indispensabile garantire un giusto equilibrio tra le esigenze di sostenere un comparto fondamentale, qual è l’agricoltura dei Paesi membri, e la necessità di potenziare la politica commerciale internazionale europea.</p>
      <p sl="it">Una strategia commerciale fortemente orientata ad inseguire le dinamiche dei mercati globali finirebbe per sacrificare la capacità di competere del settore agricolo europeo. Questo genera danni non solo all’economia del comparto, con pesanti ricadute occupazionali, ma compromette qualsiasi ipotesi di sviluppo delle nostre aree rurali. È necessario difendere la qualità delle produzioni agricole ed imporre, nell’elaborazione di accordi commerciali con paesi terzi, il mantenimento di eguali standard qualitativi in termini di sicurezza alimentare, salute e benessere umano ed animale e diritti sociali.</p>
    </intervention>
    <intervention id="1-235-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, la relazione oggetto di discussione cita molti esempi delle disastrose conseguenze della liberalizzazione del commercio mondiale sul settore agricolo, affermando chiaramente che l’agricoltura è stata usata come moneta di scambio per altri interessi nei negoziati condotti in sede di Organizzazione mondiale del commercio, non da ultimo quelli dei grandi gruppi industriali e di servizi dell’Unione europea. Il relatore, tuttavia, non trae le debite conclusioni in merito alle inevitabili conseguenze: il principio guida del commercio internazionale dovrebbe essere la complementarità e non la concorrenza tra produttori e paesi produttori ed è indispensabile un’agricoltura pianificata orientata alla sovranità alimentare e alla sicurezza alimentare di ogni paese. Agricoltura e pianificazione dovrebbero contrastare la pericolosa anarchia che domina la produzione per un mercato liberalizzato. Avevamo bisogno proprio di questo e non di altisonanti e incoerenti dichiarazioni; questo è quanto il relatore non ha potuto o voluto dare …</p>
      <a text="(Il Presidente interrompe l’oratore)"/>
    </intervention>
    <intervention id="1-236-000" speaker_id="96951" name="Diane Dodds" is_mep="True" mode="spoken">
      <p sl="en">Signor Presidente, come molti onorevoli colleghi in Aula, ringrazio il relatore per questo documento e mi concentrerò sui negoziati commerciali con il Mercosur, perché possono essere potenzialmente distruttivi per chi proviene dall’Irlanda del nord, soprattutto nei confronti del settore dell’allevamento.</p>
      <p sl="en">Venerdì ho incontrato alcuni rappresentanti del settore della trasformazione agroalimentare dell’Irlanda del nord, dove questo comparto rappresenta il 16 per cento del PIL con decine di migliaia di posti di lavoro. Il settore ha superato la recessione ed è persino cresciuto nelle circostanze economiche più difficili; in futuro potrà diventare la pietra miliare di un’economia dinamica e un’espansione del settore privato. La liberalizzazione del commercio e, soprattutto, i negoziati con il Mercosur, mettono a repentaglio tutto questo, oltre a decine di migliaia di posti di lavoro e alla sussistenza di molti miei elettori.</p>
    </intervention>
    <intervention id="1-237-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, come i colleghi irlandesi, anch’io sono molto preoccupato dal fatto che il settore agricolo possa essere sacrificato sull’altare della grande industria. Questa situazione deve terminare.</p>
      <p sl="en">Sicuramente le proposte riguardanti il Mercosur non sono accettabili; sono state elaborate troppo frettolosamente, senza un’opportuna consultazione del Parlamento e potrebbero decimare il comparto agricolo. Possiamo parlare di risarcimenti, ma non vi è modo di ripagare una società per la perdita dei suoi membri, e soprattutto del suo settore agricolo, perché tale perdita colpisce tutta la società, e le comunità rurali in particolar modo.</p>
      <p sl="en">Siamo molto preoccupati. L’aspetto degli standard e il confronto tra la produzione estera ed europea devono essere presi in considerazioni, ma in fin dei conti il principale dovere dell’Unione europea è tutelare il proprio settore agricolo, ovvero il comparto agricolo qui, in Europa.</p>
    </intervention>
    <intervention id="1-238-000" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, innanzi tutto vorrei complimentarmi con l’onorevole Papastamkos per la qualità della sua relazione, nella quale richiama l’attenzione sui criteri fondamentali che i negoziatori europei dovrebbero elaborare, sottolineando che nelle trattative si dovrebbe dare maggiore spazio agli aspetti non commerciali.</p>
      <p sl="fr">Analogamente, non possiamo più consentire che i nostri coltivatori, i quali, come abbiamo appena sentito, sono sottoposti a rigidissimi regolamenti in materia di ambiente e salute, soprattutto nel campo dell’igiene e della produzione, della sostenibilità e del benessere degli animali, siano sacrificati sull’altare del commercio internazionale, vittime di una rivalità iniqua e della distorsione della concorrenza di fronte a paesi terzi che stanno penetrando il mercato europeo con prodotti che non sempre rispettano le norme di produzione interne dell’Unione.</p>
      <p sl="fr">Mi rivolgo a Commissione e Parlamento affinché esercitino un’attenta vigilanza, specialmente in merito agli accordi con il Mercosur che mettono chiaramente a repentaglio l’allevamento europeo, ma anche tutta l’agricoltura e la produzione di beni pubblici dell’Unione, settori ai quali, come ha detto il relatore, il mercato non offre alcun risarcimento.</p>
    </intervention>
    <intervention id="1-239-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, il commercio competitivo su scala globale offre vantaggi a quanti vi partecipano, sebbene in diversa misura. Il settore agricolo è particolarmente vulnerabile in quanto i costi di produzione variano notevolmente a seconda del luogo di produzione, soprattutto in ragione del rispetto delle norme di qualità e produzione.</p>
      <p sl="pl">Nell’Unione europea i nostri standard sono molto elevati, il che rende i nostri prodotti meno competitivi. È una nostra scelta consapevole per tutelare i nostri consumatori e non sorprende quindi che si vogliano fissare requisiti identici anche per i prodotti importati nell’UE da altri paesi. Sinora l’Unione europea ha fatto fin troppe concessioni, in particolare sul mercato dei prodotti agricoli, a spese dei nostri coltivatori, ma questo non dovrebbe …</p>
      <a text="(Il Presidente interrompe l’oratore)"/>
    </intervention>
    <intervention id="1-240-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, onorevoli colleghi, proviamo una certa frustrazione non soltanto perché l’Unione europea è il più grande importatore di prodotti alimentari al mondo, ma è anche il più grande esportatore; in questo modo diventa anche il principale beneficiario del commercio internazionale liberalizzato e della concorrenza globale. Sono in totale accordo con i colleghi: la Commissione europea ha commesso un errore quando ha elaborato il mandato. Anche il Presidente della Commissione l’ha ammesso quando mi ha detto che, durante i negoziati in sede di OMC, non ha chiesto il rispetto degli stessi criteri ambientali, fitosanitari e di benessere e salute degli animali da parte dei nostri partner commerciali, il che significa che il mandato è stato definito in maniera inappropriata. Se però commettiamo un errore, dobbiamo porvi rimedio. Il mandato va modificato e in futuro dobbiamo imporre i medesimi requisiti ai nostri partner.</p>
    </intervention>
    <intervention id="1-241-000" speaker_id="28130" name="Åsa Westlund" is_mep="True" mode="spoken">
      <p sl="sv">Signor Presidente, il commercio internazionale svolge un ruolo molto importante rispetto agli sviluppi nel mondo e ha un notevole impatto anche sulla nostra agricoltura. Forse una delle variabili più decisive per il nostro futuro sono gli sviluppi in Egitto, Tunisia e Libia. Uno dei contributi più importanti che l’Unione può offrire al riguardo consiste, per esempio, nell’aprire i propri mercati al petrolio in maniera da aiutare concretamente i popoli di quei paesi a costruirsi un futuro nelle proprie terre. Chi si preoccupa dei flussi migratori nell’Unione dovrebbe anche garantire che la politica commerciale comunitaria nei confronti di tali paesi sia adeguata, in modo che la gente possa effettivamente immaginare un futuro e non abbia bisogno di emigrare.</p>
      <p sl="sv">Devo aggiungere che, provenendo da un paese che prevede regolamentazioni molto più rigide in tema di benessere degli animali rispetto a quelle comunitarie, mi pare quasi tragicomico sentire parlare di standard elevati in Europa. Dal punto di vista del mio paese, l’Unione ha standard molto bassi in materia, soprattutto per pollame e suini, e vi è ancora molto da fare.</p>
    </intervention>
    <intervention id="1-242-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, la Commissione accoglie con favore la relazione e ringrazia il relatore, onorevole Papastamkos, nonché i membri delle due commissioni (la commissione per l’agricoltura e lo sviluppo rurale e la commissione per il commercio internazionale) per l’impegno profuso nel trattare un argomento così complesso in maniera esaustiva. Una serie di raccomandazioni contenute nella relazione riecheggia la visione politica e le priorità perseguite dalla Commissione, già descritte nel dettaglio in diverse comunicazioni.</p>
      <p sl="en">Devo ammettere che la liberalizzazione del commercio pone sfide notevoli all’agricoltura comunitaria e anche alla Commissione europea. Nondimeno, il Parlamento ha riconosciuto che vi sono negoziati in atto in materia di commercio internazionale che aprono nuove opportunità per la nostra agricoltura. Dobbiamo analizzare i benefici più ampi, per l’economia europea nel suo complesso, che si potrebbero ottenere dall’apertura degli scambi.</p>
      <p sl="en">Nell’insieme è importante mantenere un messaggio coerente. Ne abbiamo bisogno per le trattative che ci vedono attualmente impegnati, che si tratti di Doha, con alcuni partner africani e dell’ASEAN o con i paesi del Mercosur.</p>
      <p sl="en">Sarebbe pertanto sbagliato prevedere una maggiore apertura soltanto come uno scenario perdente su ogni fronte per l’agricoltura europea. Dato che abbiamo notevoli interessi offensivi in agricoltura, gli accordi commerciali offriranno nuove opportunità derivanti dalle concessioni dei nostri partner. Questa situazione è supportata da fatti incontrovertibili: i dati preliminari per il 2010 dimostrano che l’Unione è un esportatore netto di prodotti agroalimentari con oltre 90 miliardi di euro di esportazioni in tale ambito e un’eccedenza commerciale superiore a 6 miliardi di euro, tendenza che può essere spiegata dalla concentrazione strategica del settore agroalimentare europeo sulla fornitura di prodotti di alta qualità, come si è detto, e alto valore per i quali la domanda mondiale è manifestamente crescente.</p>
      <p sl="en">Grazie a questo know-how esclusivo e diverso, il settore agroalimentare europeo ha una carta forte da giocare sul mercato globale. Concordo con l’idea che su tale carta sia necessario investire. In tale contesto, il coerente orientamento verso il mercato delle riforme della PAC negli ultimi due decenni ha contribuito a migliorare la competitività del settore agricolo incoraggiando i coltivatori ad adeguarsi alle soluzioni del mercato. Nel contempo, però, la diversità dell’agricoltura nei 27 Stati membri dell’Unione dovrebbe essere pienamente apprezzata. Se l’Unione vuole assicurare il futuro a lungo termine delle sue aree agricole in maniera equilibrata dal punto di vista territoriale e ambientale, dobbiamo rispettarla.</p>
      <p sl="en">È necessario inoltre comprendere che non possiamo aspettarci dai settori particolarmente delicati che sostengano un livello eccessivo di importazioni aggiuntive che porrebbero ulteriore pressione sulla produzione e i prezzi medi nazionali. La vera sfida, quando si negoziano accordi commerciali multilaterali o bilaterali che incidono sull’agricoltura europea, è dunque trovare il giusto equilibrio tra i nostri interessi offensivi e i nostri interessi difensivi in agricoltura, nonché tra l’agricoltura e altri ambiti delle nostre trattative commerciali.</p>
      <p sl="en">La Commissione ne è pienamente consapevole e continuerà a perseguire tale obiettivo in stretta collaborazione con il Parlamento. Vorrei quindi che il Parlamento ci aiutasse a trovare il giusto equilibrio e trasmettere il giusto segnale al resto del mondo.</p>
    </intervention>
    <intervention id="1-243-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-243-500" speaker_id="28114" name="Liam Aylward" is_mep="True" mode="written">
      <p sl="it">Più di 30 coltivatori stanno protestando con un sit-in nell’ufficio della Commissione europea a Dublino per dimostrare il loro convincimento che gli interessi del settore agricolo sono stati sacrificati per il bene del commercio. Va garantito che gli agricoltori non siano trattati ingiustamente nel nome del commercio né usati come moneta di scambio nei negoziati commerciali.</p>
      <p sl="it">In tal senso, apprezzo questa relazione energica di grande attualità, nonché le critiche che muove alla resa della Commissione sulle questioni agricole per ottenere un migliore accesso a nuovi mercati. È essenziale per la competitività e la sostenibilità del settore agricolo europeo trovare nuovi mercati per i prodotti di alta qualità dell’Unione. Tali accordi, tuttavia, devono andare a beneficio del settore agricolo comunitario, non a suo discapito, come avverrebbe nel caso dell’accordo commerciale con il Mercosur.</p>
      <p sl="it">I prodotti agricoli irlandesi sono di alta qualità e, pertanto, molto diffusi, ma gli agricoltori irlandesi non potranno continuare così se si permette che nell’Unione vengano venduti prodotti meno cari di qualità inferiore.</p>
    </intervention>
    <intervention id="1-244-000" speaker_id="99325" name="Spyros Danellis" is_mep="True" mode="written">
      <p sl="it">Oggi siamo di fronte a un ennesimo tentativo di violare l’approccio commisurato (basato su una valutazione di rischio) e scientificamente fondato alla questione delicata e importante della sanità pubblica nella regolamentazione dei prodotti a base di tabacco. Il governo brasiliano sta promuovendo una normativa che prevede il divieto totale di produzione e vendita di sigarette contenenti ingredienti misti, note come sigarette di tipo americano. Tale normativa viene promossa senza fornire alcuna prova del fatto che le sigarette in questione siano più ricercate dai giovani rispetto alle sigarette tipo Virginia. Una mossa del genere danneggerebbe produttori ed esportatori di varietà di tabacco orientali e Burley coltivate nell’Unione spazzando via nel contempo la concorrenza per tabacco e sigarette tipo Virginia di cui il Brasile è il più importante produttore ed esportatore al mondo. La Commissione europea è dunque invitata a porre la questione, per quanto concerne le intenzioni del Brasile, alla prossima riunione del comitato per gli ostacoli tecnici agli scambi dell’OMC il 24-25 marzo 2011.</p>
    </intervention>
    <intervention id="1-245-000" speaker_id="96652" name="Alajos Mészáros" is_mep="True" mode="written">
      <p sl="it">In merito all’agricoltura dell’Unione e al commercio internazionale, poiché l’agricoltura non è soltanto un’attività economica e la politica agroalimentare deve perseguire obiettivi fondamentali come l’approvvigionamento e la sicurezza alimentare, la sfida più importante è il coordinamento efficiente delle considerazioni di carattere commerciale e non commerciale. L’Unione europea è il più grande importatore di prodotti agricoli provenienti dai paesi in via di sviluppo e importa più di Stati Uniti, Giappone, Canada, Australia e Nuova Zelanda messi insieme. Garantire un maggiore accesso di mercato a tali paesi potrebbe generare un effetto dannoso, non soltanto per i produttori agricoli europei, ma anche per i paesi in via di sviluppo più bisognosi di aiuto. Proprio per questo l’Unione deve applicare un approccio più equilibrato tra i vari settori nei suoi negoziati commerciali e promuovere i suoi interessi agricoli sia difensivi sia offensivi. Il settore agricolo dell’Unione svolge un ruolo vitale nella strategia Europa 2020 rispetto a varie sfide economiche e sociali. La politica commerciale comunitaria ha un ruolo importante e decisivo nel permettere all’agricoltura di continuare a offrire un proprio apporto positivo alla realizzazione degli obiettivi. Concordo con l’idea che la politica commerciale non debba ostacolare la dinamica del settore agricolo europeo; la politica commerciale e la politica agricola dovrebbero invece sostenersi reciprocamente.</p>
    </intervention>
  </section>
  <section id="creitem27" title="27. Deficit proteico nell’UE (breve presentazione)">
    <intervention id="1-247-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0026/2011), presentata dall’onorevole Häusling a nome della commissione per l’agricoltura e lo sviluppo rurale, sul deficit proteico nell’UE: quale soluzione per questo annoso problema? (2009/2236(INI)).</p>
    </intervention>
    <intervention id="1-248-000" speaker_id="96752" name="Martin Häusling" is_mep="True" mode="spoken" role="relatore">
      <p sl="de">Signor Presidente, onorevoli colleghi, vorrei esordire esprimendo la mia gratitudine ai relatori ombra per la proficua collaborazione offerta in merito all’odierna relazione. È diventato un documento molto ambizioso. Vorrei soffermarmi brevemente su alcuni punti importanti, senza tuttavia sottrarmi a una breve illustrazione degli aspetti controversi.</p>
      <p sl="de">Nell’Unione europea abbiamo un notevole deficit proteico. L’80 per cento del nostro fabbisogno di colture proteiche viene importato e mi duole dire che tale tendenza si sta accentuando. Ciò significa che stiamo usando circa 20 milioni di terre coltivabili in altri paesi o, per dirla in altri termini, stiamo esternalizzando il 10 per cento delle nostre terre coltivabili ad altri paesi per la coltivazione di proteaginose. Un motivo risiede nel cosiddetto accordo Blair House, stipulato all’inizio degli anni Novanta, che ha comportato un notevole effetto negativo sulla competitività delle colture proteiche europee. Per questo il nostro mercato è stato sommerso da soia a basso costo. Si è osservato un calo del 30 per cento delle colture proteiche nell’Unione europea per quanto concerne le leguminose, e ora soltanto il 3 per cento delle terre coltivabili europee viene usato per la coltivazione di proteaginose. In Germania, il dato scende addirittura all’1 per cento.</p>
      <p sl="de">La produzione in Europa ha raggiunto un punto critico che mette a repentaglio la ricerca e lo sviluppo delle colture proteiche europee. Servono misure politiche per promuovere un ritorno alla coltivazione di proteaginose in Europa, altrimenti arriveremo al di sotto di una soglia che pone a rischio la sopravvivenza stessa della coltivazione di tali prodotti nella Comunità. Se così fosse, perderemmo anche gli effetti positivi delle colture proteiche, in particolare la delicata organizzazione della rotazione delle colture in agricoltura.</p>
      <p sl="de">La coltivazione di proteaginose in Europa ha grandi potenzialità. Un elemento che abbiamo affermato è che è necessario ristabilire una concorrenza leale. In altre parole, l’accordo Blair House deve essere rimesso in discussione e infine abolito.</p>
      <p sl="de">Riteniamo tuttavia che l’aspetto più importante sia attribuire in futuro alla coltivazione di proteaginose un ruolo centrale e decisivo nella riforma della politica agricola comune perché offre molti vantaggi a una politica agricola riformata. È importante per proteggere le nostre acque e il nostro clima, così come è importante per la biodiversità. Citerei un solo esempio. Coltivare le leguminose è fondamentale per legare il CO2 . Può ridurre al minimo le importazioni o l’uso dell’azoto minerale. Vorremmo dunque che la coltivazione delle leguminose diventasse una componente permanente della futura rotazione delle colture nella politica agricola comune inserendola nel primo pilastro.</p>
      <p sl="de">Riteniamo altresì importante ridurre la nostra dipendenza dalle importazioni e, pertanto, garantire in ultima analisi che l’Europa possa produrre carne senza importazioni. L’Europa ha raggiunto il secondo posto al mondo in termini di importazioni. La Cina è al primo e ora importa più proteine dell’Unione europea. Abbiamo dunque un concorrente in tale settore.</p>
      <p sl="de">Nondimeno, avendo affermato questo come obiettivo chiave, dobbiamo essere consapevoli del fatto che alcune questioni messe ai voti nella relazione sono opinabili, segnatamente la creazione di concessioni di importazione per la soia rimettendo in discussione la politica della tolleranza zero. La questione non può trovare spazio nella relazione ed è persino controproducente introdurvela. Stiamo cercando di incoraggiare la coltivazione di proteaginose europee, non di agevolare le importazioni. Questo deve essere chiaro a tutti.</p>
      <p sl="de">Se siamo seri in merito alla relazione, dobbiamo conseguentemente convenire di stralciarne tali punti, altrimenti, e lo ammetto apertamente, per me sarà un problema che il mio nome vi sia associato.</p>
    </intervention>
    <intervention id="1-249-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, vorrei soltanto dire al nostro relatore che il suo lavoro è stato eccellente e la relazione è estremamente interessante perché pone l’accento sulla nostra dipendenza dalle importazioni per coprire il nostro fabbisogno proteico. Penso che l’enfasi posta sulla situazione in cui ci troviamo rispetto alla Cina sia veramente importante perché occorre analizzare la questione dal punto di vista della sicurezza alimentare.</p>
      <p sl="en">Vi sono due aspetti sui quali vorrei richiamare l’attenzione. Comprendo la delicatezza della questione posta nel passaggio della relazione riguardante gli OGM, ma adesso qui la questione della presenza avventizia di OGM non approvati è motivo di preoccupazione per gli allevatori dell’Unione europea. Dobbiamo trovare una soluzione tecnica e credo che stiamo procedendo verso tale obiettivo visti i recenti sviluppi.</p>
      <p sl="en">Credo che il paragrafo 12 relativo alle proteine animali trasformate sia anch’esso estremamente importante fintantoché applichiamo le norme corrispondenti. Questo è tuttavia uno dei problemi che abbiamo nell’Unione europea dove abbiamo vietato alcune proteine animali nella catena per validissimi motivi legati alla salute umana e animale, per cui abbiamo una carenza.</p>
      <p sl="en">Accolgo con favore la relazione e penso che sottolinei uno dei problemi fondamentali dell’Europa nel rispondere al fabbisogno di mangimi per il settore dell’allevamento.</p>
    </intervention>
    <intervention id="1-250-000" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, innanzi tutto anch’io vorrei ringraziare l’onorevole Häusling per la sua relazione e complimentarmi con lui, benché reputi deludente la versione definitiva. Tale formulazione non è dipesa comunque da lui ed è per questo che, come lui, mi sono astenuto al voto finale in commissione.</p>
      <p sl="fr">In primo luogo, mi dispiace che il contenuto della relazione sia stato distorto introducendo la questione della tolleranza zero. L’esortazione a un rilassamento delle norme in materia di importazioni di OGM non autorizzati non risolve il problema del deficit proteico dell’Unione e, pertanto, non avrebbe dovuto essere introdotta a questo punto.</p>
      <p sl="fr">In secondo luogo, è assolutamente vitale arrestare il notevole calo della produzione di proteaginose nell’Unione e ridurre la nostra dipendenza già allarmante da proteine vegetali importate. Vorrei anche contestare l’accordo Blair House , i cui obiettivi orientati verso il mercato hanno contribuito a un’estrema volatilità dei prezzi. Tale accordo, peraltro, contraddice completamente il protocollo di Kyoto e i suoi obiettivi in tema di riscaldamento globale.</p>
      <p sl="fr">Da ultimo, in futuro, abbiamo bisogno di inserire le colture proteiche nel ciclo di rotazione nell’ambito della nostra gestione prudente e responsabile dell’uso dei terreni.</p>
    </intervention>
    <intervention id="1-251-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, la carenza di proteine vegetali ottenute da proteaginose in Europa è un altro esempio delle disparità create dalla politica agricola e dalla politica commerciale in vigore. Tale dipendenza ha conseguenze dirette in termini di sicurezza e qualità dell’approvvigionamento alimentare europeo e ha provocato un preoccupante aumento della vulnerabilità degli allevatori alla volatilità del prezzo degli alimenti per animali. Dobbiamo adottare una serie di misure che incentivino la produzione di proteaginose, in particolare impegnandoci nella produzione locale con catene di fornitura corte in maniera da superare l’attuale deficit e ridurre gradualmente le importazioni.</p>
      <p sl="pt">Tali misure potrebbero includere un sostegno specifico, tra l’altro, ai sistemi di rotazione delle colture, ai servizi di estensione agricola, nonché alla ricerca e allo sviluppo. Il problema, però, non può essere un pretesto per crearne altri più gravi. Non giustifica pertanto alcun ammorbidimento nell’applicazione del principio di precauzione o della tolleranza zero rispetto alla presenza di organismi geneticamente modificati né …</p>
      <a text="(Il Presidente interrompe l’oratore)"/>
    </intervention>
    <intervention id="1-252-000" speaker_id="96951" name="Diane Dodds" is_mep="True" mode="spoken">
      <p sl="en">Signor Presidente, vorrei ringraziare il relatore per il suo documento.</p>
      <p sl="en">L’aumento dei prezzi dei mangimi e i divieti di importazione introdotti da altri paesi hanno messo in luce quanto l’Unione sia esposta nel campo dell’approvvigionamento di alimenti per animali. L’apporto proteico è fondamentale per l’allevamento e la sua redditività. Gli allevatori della mia circoscrizione sono in gravi difficoltà al momento, specialmente nel settore dei suini.</p>
      <p sl="en">Nonostante le riserve del relatore, vorrei anche dire che ritengo che l’Europa debba trovare una soluzione per quanto concerne la tolleranza zero. Non più tardi della scorsa settimana mi sono intrattenuta con alcuni miei elettori che sono importatori di alimenti per animali, i quali mi hanno detto che i recenti sviluppi sono soltanto mosse politiche che non rappresentano né rappresenteranno una soluzione a lungo termine, per cui realmente dobbiamo orientarci verso una soluzione rispetto alla questione della tolleranza zero.</p>
      <a text="(Il Presidente interrompe l’oratore)"/>
    </intervention>
    <intervention id="1-253-000" speaker_id="97296" name="Michel Dantin" is_mep="True" mode="spoken">
      <p sl="fr">Signor Presidente, in veste di relatore ombra per il mio gruppo, anch’io vorrei ringraziare il relatore per le condizioni in cui abbiamo potuto collaborare con lui sulla questione.</p>
      <p sl="fr">Onorevoli colleghi, penso che al momento l’argomento sia realmente strategico. Abbiamo già sentito parlare della Cina. Vorrei citare un dato: nel 2010 i cinesi hanno acquistato il 49 per cento della farina di soia immessa sul mercato. La previsione per il 2011 è che gli stessi clienti acquisteranno il 57 per cento dei quantitativi totali immessi sul mercato.</p>
      <p sl="fr">Pertanto, è veramente una questione di indipendenza europea quella che stiamo analizzando a medio termine. Immaginiamo per un attimo che alcune regioni in cui l’allevamento è molto intensivo si ritrovino per una settimana senza soia importata: che cosa accadrebbe? Abbiamo bisogno di sviluppare di nuovo urgentemente tali colture nella nostra regione.</p>
      <p sl="fr">Il mio paese ha introdotto una politica nel quadro dell’articolo 68 già nel 2010, scelta che ha dimostrato come la produzione possa essere adeguata alle politiche.</p>
      <a text="(Il Presidente interrompe l’oratore)"/>
    </intervention>
    <intervention id="1-254-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, vorrei complimentarmi con l’onorevole Häusling, rappresentante del gruppo S&amp;D e colui che ha formulato il parere della commissione per l’ambiente, la sanità pubblica e la sicurezza alimentare, ringraziandolo per la sua straordinaria collaborazione. La relazione dimostra compiutamente come il futuro dell’allevamento europeo sia minacciato dall’attuale deficit proteico senza alcuna possibilità concreta di un progresso; né le nostre condizioni climatiche né il sistema di sovvenzioni della politica agricola comune forniscono un incentivo alla coltivazione di leguminose. Vorrei richiamare l’attenzione della signora Commissario Damanaki su un aspetto importantissimo: la Commissione europea deve revocare immediatamente il divieto di alimentare non ruminanti, pollame e suini con proteine animali. Non vi è una sola indicazione a favore di tale divieto per i non ruminanti …</p>
      <a text="(Il Presidente interrompe l’oratore)"/>
    </intervention>
    <intervention id="1-255-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, la politica agricola miope dell’Unione europea ha portato a una situazione in cui la produzione di piante proteaginose non è più economicamente redditizia per i coltivatori europei. Il deficit proteico ha dimostrato che la politica dell’Unione volta all’apertura dei nostri mercati alle importazioni agricole deve essere riesaminata. Oggi, per esempio, sui mercati europei abbiamo soia quasi completamente importata da Argentina, Brasile, Stati Uniti o dai mercati asiatici. La soia è geneticamente modificata, per cui la sua produzione è relativamente poco costosa. Una questione distinta è quella di autorizzare la produzione di piante geneticamente modificate nel mercato europeo. In proposito siamo sicuramente incoerenti. Da un lato stiamo conducendo un dibattito sull’autorizzazione del divieto dei prodotti OGM nell’Unione europea e dall’altro stiamo eludendo il fatto che la soia geneticamente modificata per la produzione di mangimi viene importata da altri paesi e, forse, la consumiamo indirettamente.</p>
    </intervention>
    <intervention id="1-256-000" speaker_id="28130" name="Åsa Westlund" is_mep="True" mode="spoken">
      <p sl="sv">Signor Presidente, vorrei ringraziare il relatore per un documento molto ben scritto, meglio scritto di tanti che votiamo in questa Camera. Concordo inoltre con l’idea che il passaggio della relazione riguardante gli OGM e la tolleranza zero sia molto infelice. Va completamente contro la relazione nel suo complesso, ma, come è ovvio, è anche molto infelice di per sé.</p>
      <p sl="sv">Vorrei altresì sottolineare che effetti positivi sul clima che deriverebbero da una maggiore coltivazione di proteaginose nell’Unione. Vi sono validi motivi per farlo. Vi è tuttavia anche un problema importante che non viene risolto in alcun modo nella relazione, segnatamente il fatto che mangiamo sempre più carne. Quanto più denaro abbiamo, tanta più carne mangiamo, tanto maggiore è l’impatto sul clima e tanto più necessarie diventano le colture proteiche. Che cosa stiamo facendo per questo importante problema, essenza dell’intero dibattito? Questo è un interrogativo per il futuro che sia noi sia la Commissione europea dobbiamo porci.</p>
    </intervention>
    <intervention id="1-257-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, innanzi tutto vorrei complimentarmi con il relatore, l’onorevole Häusling, per averci sottoposto tale importante questione. In effetti, vi è qualcosa di scandaloso perché non è corretto che la quantità di proteine nell’Unione europea diminuisca.</p>
      <p sl="en">Per me è stato veramente sconvolgente rendermi conto che siamo di fatto dipendenti per le nostre proteine dall’importazione dell’80 per cento del nostro consumo. Come è possibile che ciò accada in un’Unione europea così favorevole alla produzione di beni agricoli, sia colture sia allevamento di bovini e altro bestiame? La relazione afferma due elementi molto importanti, di cui uno è la rotazione delle colture. Più facile dirlo che farlo, e sicuramente il mercato deve essere pronto a incoraggiare i coltivatori a modificare le proprie prassi. In secondo luogo, vorrei anche aggiungere che la questione dovrebbe essere inserita come obiettivo nell’imminente riforma della PAC in maniera da ottenere l’autosufficienza nella produzione di proteine.</p>
    </intervention>
    <intervention id="1-259-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, un approvvigionamento di proteine affidabile e sostenibile è veramente essenziale per l’allevamento comunitario. Vorrei dunque ringraziare il relatore, l’onorevole Häusling, e i membri della commissione per l’agricoltura per aver riportato all’ordine del giorno questo importante tema.</p>
      <p sl="en">La vostra relazione è un apprezzabile contributo alla discussione sulla riforma della politica agricola comune verso il 2020. Come sapete, la Commissione intende presentare proposte giuridiche in autunno.</p>
      <p sl="en">Vorrei sottolineare che la produzione interna di proteine è aumentata con un incremento dei derivati dalla produzione dei biocombustibili. La produzione di farina di colza e coprodotti dell’etanolo è nettamente aumentata e ora tali prodotti rappresentano il 22 per cento del consumo comunitario di ingredienti per mangimi ad alto contenuto proteico rispetto al 12 per cento di cinque anni fa.</p>
      <p sl="en">Il sostegno ai coltivatori che utilizzano sistemi di rotazione delle colture che comprendano le leguminose è una delle idee principali contenute nella relazione. È noto che la rotazione delle colture è uno degli elementi all’esame per l’ecologizzazione dei pagamenti diretti.</p>
      <p sl="en">Apprezzo quindi il vostro appoggio per il miglioramento della sostenibilità ambientale della campicoltura. Vedo ulteriori opportunità di esplorare sinergie, per esempio con la gestione integrata delle epidemie. Tuttavia, qualunque forma di ecologizzazione dei pagamenti diretti non dovrebbe mettere a repentaglio il disaccoppiamento del sostegno diretto dall’obbligo di produrre uno specifico raccolto.</p>
      <p sl="en">Tale idea è fondamentale per l’orientamento del mercato che è stato impresso dalle scorse riforme. Permettetemi di sottolineare che diversi Stati membri attualmente si avvalgono della possibilità di accoppiare parte dell’aiuto diretto agli obiettivi ambientali per sostenere le colture proteiche.</p>
      <p sl="en">Vorrei inoltre sottolineare che un aumento significativo delle leguminose e della soia nell’Unione europea probabilmente implicherebbe un calo della produzione di cereali perché la disponibilità di terre in Europa è limitata.</p>
      <p sl="en">Vorrei infine menzionare altri due ambiti in cui la politica europea può dare un proprio apporto. Mi riferisco alle politiche per la ricerca e lo sviluppo rurale. Ambedue possono svolgere il proprio ruolo per ottenere il massimo dalle nostre varie fonti proteiche. Per esempio, possono contribuire attraverso un’utile formazione all’uso migliore delle colture proteiche e alle pratiche di alimentazione ottimali, ma possono anche aiutare sviluppando nuove varietà vegetali.</p>
      <p sl="en">Concludendo, la Commissione apprezza le vostre idee in vista della preparazione delle proposte riformate. Ma consentitemi di essere chiara: la rotazione delle colture o gli incentivi attraverso la politica di ricerca e sviluppo rurale possono offrire un contributo, è naturale che possano farlo, ma l’unione resterà dipendente dalle proteine importate.</p>
    </intervention>
    <intervention id="1-260-000" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 8 marzo 2011, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-260-500" speaker_id="96771" name="Jarosław Kalinowski" is_mep="True" mode="written">
      <p sl="it">La politica per la coltivazione di piante ad alto contenuto proteico e la produzione di alimenti per animali nell’Unione europea va rivista. Attualmente, le soluzioni concordate nell’ambito della politica commerciale in merito all’importazione di mangimi dagli Stati Uniti sono anch’esse insoddisfacenti. Le condizioni territoriali e climatiche consentono alla produzione di piante ad alto contenuto proteico nell’Unione di modificare la propria struttura e ciò sarebbe auspicabile tenuto conto della biodiversità e della necessità di contrastare il cambiamento climatico. I mangimi importati da altri paesi non sono sottoposti a controlli rigorosi quanto quelli imposti agli alimenti per animali europei, per cui non possiamo essere sicuri al 100 per cento della loro qualità. Per alcuni non sappiamo da dove provengano le materie prime ivi contenute. Per questo dovremmo adottare misure immediate per modificare la situazione, altrimenti le nostre rassicurazioni in merito al fatto che in Europa il nostro cibo è sano, sicuro e della massima qualità suoneranno vuote.</p>
      <p sl="it">Un’altra soluzione al problema del deficit proteico nell’Unione consisterebbe nell’ammorbidire le regolamentazioni che vietano l’alimentazione degli animali con farina di carne e ossa. Nel caso del pollame e dei suini, non vi sono state prove del pericolo di patologie derivanti da questo tipo di alimentazione. La possibilità di usare questa farina per l’allevamento animale ridurrebbe i costi, che sono estremamente elevati visto il calo di redditività della produzione di carne, e consentirebbe anche di limitare le importazioni di mangimi ad alto contenuto proteico dall’America.</p>
    </intervention>
    <intervention id="1-260-750" speaker_id="96882" name="Elisabeth Köstinger" is_mep="True" mode="written">
      <p sl="it">L’Unione non è in grado di produrre autonomamente gli alimenti per animali di cui ha bisogno e sta diventando dipendente da paesi terzi. Soltanto il 30 per cento delle piante ad alto contenuto proteico per i mangimi viene prodotto nell’Unione europea. Gli effetti di tale dipendenza stanno diventando chiari a tutti i nostri coltivatori, in primo luogo nell’enorme volatilità dei prezzi e in secondo luogo nell’irrintracciabilità dei prodotti importati. Apprezzo l’esortazione a un ritorno a una maggiore promozione della coltivazione di proteaginose nell’agricoltura comunitaria. L’Europa deve intraprendere un percorso coerente e indipendente per quel che riguarda l’approvvigionamento degli alimenti per animali. Vorrei però vedere una maggiore onestà e obiettività in tutta la questione dei mangimi; abbiamo bisogno di nuove valutazioni scientifiche per quel che riguarda gli organismi geneticamente modificati e il divieto di utilizzo delle proteine animali. L’agricoltura non deve essere vittima del populismo perché svolge un lavoro assai impegnativo e si fa carico della grande responsabilità di fornire cibo all’Unione. Dobbiamo creare condizioni quadro migliori per i coltivatori. Una migliore rintracciabilità richiede un miglior sistema di etichettatura. È chiaro per me che ogni Stato membro deve decidere in maniera indipendente se desidera coltivare piante geneticamente modificate; i coltivatori austriaci non vogliono colture geneticamente modificate nei loro campi. A lungo termine potremo limitare la nostra dipendenza soltanto se la politica agricola si concentrerà maggiormente sui cicli aziendali regionali con produzione sostenibile, itinerari di trasporto brevi e una percentuale elevata di autocommercializzazione.</p>
    </intervention>
    <intervention id="1-261-000" speaker_id="39714" name="Rareş-Lucian Niculescu" is_mep="True" mode="written">
      <p sl="it">La relazione sottolinea la forte dipendenza dell’Unione dalle importazioni di proteine da paesi terzi, nonché la necessità di adottare misure che garantiscano un maggiore grado di autonomia in tale ambito. Semplificare la procedura di autorizzazione della coltivazione di soia geneticamente modificata sul territorio degli Stati europei offrirebbe una soluzione al problema, oltre a un’importante fonte di reddito per l’agricoltura europea duramente colpita dalla crisi finanziaria. Nel contesto del nuovo quadro legislativo proposto dalla Commissione europea sul diritto degli Stati membri di vietare la coltivazione di OGM sul proprio territorio applicando il principio di sussidiarietà, gli Stati europei potrebbero decidere individualmente se desiderano coltivare tali prodotti o meno.</p>
    </intervention>
    <intervention id="1-262-000" speaker_id="96715" name="Pavel Poc" is_mep="True" mode="written">
      <p sl="it">Qualunque tipo di dipendenza alimentare pone l’Unione in una posizione estremamente vulnerabile. Nel caso della produzione di proteaginose vi sono, nel contempo, diversi vantaggi economici, ambientali e agricoli. Consumare meno carne e aumentare la quota di proteine vegetali nel nostro regime alimentare hanno un effetto positivo sia sull’ambiente sia sulla salute umana. L’importazione eccessiva di proteaginose e loro derivati sta destabilizzando l’agricoltura europea incidendo in particolare sui produttori piccoli e medi contribuendo anche alla volatilità dei prezzi. Il volume ridotto di produzione interna di proteaginose limita le attività di ricerca, l’approvvigionamento di sementi e la conoscenza di tecnologie sostenibili, specialmente per quanto concerne l’uso delle leguminose nella rotazione delle colture e l’uso appropriato dei pascoli. È necessario adottare diverse misure fondamentali. La Commissione dovrebbe predisporre una relazione sulle alternative per incrementare la produzione interna di proteaginose, sostenere la ricerca in tale ambito, migliorarne la qualità e incoraggiarne la coltivazione nell’Unione europea. Le proteaginose dovrebbero essere promosse come fonte di alimenti per animali di qualità nel contesto dello sviluppo rurale. È necessario istituire un meccanismo di monitoraggio dell’origine delle proteaginose importate che si concentri sulla sostenibilità delle pratiche agricole applicate nel paese di origine. La Commissione è inoltre invitata a proporre misure di incentivazione per promuovere la coltivazione dei terreni a maggese che potrebbe contribuire notevolmente a ridurre il deficit proteico nell’Unione. Nel contesto del cambiamento climatico, della fertilità dei suoli, della protezione delle acque e della biodiversità, la produzione di proteaginose in Europa dovrebbe essere incrementata e ricevere un supporto mirato.</p>
    </intervention>
  </section>
  <section id="creitem28" title="28. Ordine del giorno della prossima seduta: vedasi processo verbale"/>
  <section id="creitem29" title="29. Chiusura della seduta">
    <intervention id="1-265-000" speaker_id="4346" is_mep="True" mode="spoken" role="Presidente">
      <p sl="unknown">Vorrei dire che domani, essendo la Giornata internazionale della donna, la Presidenza sarà affidata per tutto il giorno alle donne. Domani sarà dunque una giornata sicuramente molto piacevole, visto che di norma assolvono tale compito molto meglio di noi.</p>
    </intervention>
  </section>
  <section id="creitem30" title="30. Chiusura della sessione annuale">
    <intervention id="1-267-000" speaker_id="4346" is_mep="True" mode="spoken" role="Presidente">
      <p sl="unknown">Dichiaro interrotta la sessione 2010-2011 del Parlamento europeo.</p>
      <a text="(La seduta termina alle 23.30)"/>
    </intervention>
  </section>
</text>
