<?xml version='1.0' encoding='utf-8'?>
<text id="20070620.IT" lang="it" date="2007-06-20" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Miglioramento della trasferibilità dei diritti alla pensione complementare (discussione)">
    <intervention id="3-006" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione (A6-0080/2007), presentata dall’onorevole Oomen-Ruijten a nome della commissione per l’occupazione e gli affari sociali, sulla proposta di direttiva del Parlamento europeo e del Consiglio relativa al miglioramento della trasferibilità dei diritti a pensione complementare [COM(2005)0507 – C6-0331/2005 – 2005/0214(COD) ].</p>
    </intervention>
    <intervention id="3-007" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signora Presidente, onorevoli deputati, vorrei ringraziare l’onorevole Oomen-Ruijten per l’impegno e l’arduo lavoro dedicato a questa relazione.</p>
      <p sl="cs">La relazione ha richiesto l’intenso lavoro e gli sforzi congiunti della commissione per l’occupazione e gli affari sociali, della commissione per i problemi economici e monetari e della commissione per i diritti della donna e l’uguaglianza di genere, e rappresenta una base importante per ulteriori discussioni, nell’ottica di pervenire a un accordo finale su questa direttiva essenziale, ampiamente giustificata nel contesto della strategia di Lisbona rivista e della protezione sociale dei lavoratori migranti e dei lavoratori in generale che si spostano all’interno del mercato del lavoro.</p>
      <p sl="cs">Oltre che della relazione stessa, sono soddisfatto del clima in cui il Parlamento ha lavorato con la Commissione e il Consiglio, in quanto ci ha offerto la migliore opportunità possibile per raggiungere un accordo in prima lettura.</p>
      <p sl="cs">Colgo l’occasione per congratularmi con la Presidenza tedesca per il lavoro svolto in questo ambito e per i progressi reali compiuti.</p>
      <p sl="cs">La sfida rappresentata da questa direttiva per il sistema pensionistico tedesco non deve essere sottovalutata, ed è merito della Presidenza tedesca e del Vicecancelliere Müntefering se siamo riusciti a compiere questi progressi. Devo tuttavia esprimere la mia delusione per il fatto che, nonostante tutti questi sforzi, non si sia raggiunto un accordo in prima lettura. Ritengo però che l’approccio costruttivo seguito finora porterà presto all’adozione della direttiva. Ciò eserciterà un impatto reale sugli ostacoli alla mobilità, creati da alcuni regimi pensionistici complementari.</p>
      <p sl="cs">Onorevoli deputati, vorrei ricordare ancora una volta che questa direttiva non è solo un insieme di parole: riguarda direttamente milioni di lavoratori che cambiano impiego nel moderno mercato del lavoro e sfruttano le opportunità offerte dalle pensioni integrative. Poiché il 40 per cento dei lavoratori ha un rapporto di lavoro di durata inferiore a cinque anni, l’importanza del nostro compito e di questa direttiva è evidente.</p>
      <p sl="cs">Prima di entrare nell’argomento oggetto della relazione, vorrei riassumere brevemente lo scopo e la necessità di un approccio europeo in materia. La Commissione, i deputati al Parlamento, il Consiglio e le parti sociali hanno da tempo espresso insoddisfazione per l’evidente inadeguatezza della protezione e dei diritti garantiti ai lavoratori mobili, per quanto riguarda il rapporto tra i contributi versati ai regimi pensionistici obbligatori e ai regimi pensionistici complementari. Già nel 1992, il Consiglio esortò gli Stati membri a promuovere una modifica delle condizioni applicate ai diritti pensionistici integrativi, al fine di eliminare gli ostacoli alla mobilità dei lavoratori. La nozione di ostacoli alla mobilità dei lavoratori è relativamente comune, ma in linea di principio significa che quando si è mobili, si è penalizzati. Nel quadro dei regimi esistenti, quando i lavoratori migranti cambiano lavoro, ne risultano svantaggiati, in maggiore o minore misura. A volte ciò avviene in modo quasi impercettibile, ma tali lavoratori non si trovano mai nella stessa situazione, con gli stessi vantaggi di cui godrebbero se non avessero deciso di cambiare lavoro e diventare mobili.</p>
      <p sl="cs">Il primo passo verso la realizzazione di questo obiettivo è stato la direttiva 98/49/CE. Era tuttavia chiaro che questa direttiva non avrebbe risolto le questioni che, secondo gli esperti in materia, esercitano un effetto particolarmente pregiudizievole sulla mobilità, cioè l’acquisizione e la protezione dei diritti pensionistici in sospeso e la trasferibilità di tali diritti. La proposta di direttiva sulla trasferibilità dei diritti a pensione complementare non è stata elaborata per capriccio, ma in seguito a un lungo periodo di negoziati e consultazioni approfondite, e non senza motivo. Sebbene si fosse inizialmente chiesto alle parti sociali di presentare proposte, come si addice al loro ruolo fondamentale nell’offerta di pensioni integrative, è risultato presto evidente che l’unico modo di compiere progressi era adottare un approccio legislativo mirato, tenendo conto dei pareri delle parti sociali e dei principali interessati.</p>
      <p sl="cs">Un approccio mirato di questa natura – che riconosca non solo l’enorme diversità e lo sviluppo a volte rapido dei regimi pensionistici complementari, ma anche il loro carattere volontario – era ed è tuttora la giusta soluzione per affrontare questa questione complessa e delicata. Per questo motivo, la Commissione ha prudentemente deciso di non lanciare un processo di armonizzazione, ma stabilire invece norme minime. A parte questo, una delle maggiori sfide sta nel trovare l’equilibrio tra l’eliminazione degli ostacoli alla mobilità e la salvaguardia della sostenibile stabilità dell’ambiente attuale, al fine di favorire lo sviluppo delle pensioni integrative.</p>
      <p sl="cs">Se si analizzano i progressi concreti e le sfide cui avremmo dovuto rispondere con l’elaborazione di questa direttiva, è deludente constatare che per il momento gli Stati membri in seno al Consiglio non sono riusciti a raggiungere un accordo o un compromesso sugli elementi di questa importante direttiva. E’ tuttavia incoraggiante che la relazione oggi in esame, per molti aspetti, coincida in sostanza con il parere della Commissione. Ritengo quindi che esista una possibilità reale di raggiungere l’accordo con il Consiglio nel prossimo futuro.</p>
      <p sl="cs">Onorevoli deputati, anche se negli ultimi negoziati in seno al Consiglio non si è giunti a una conclusione, penso che tutti i partecipanti possano confermare che vi era grande desiderio di trovare un accordo e che il Consiglio condivide tuttora questo desiderio, che sarà la base per compiere ulteriori progressi. Nello stesso spirito di cooperazione, vorrei evidenziare due principali punti di divergenza tra il Parlamento e il Consiglio, sui quali dovremo negoziare il consenso. Il primo è la questione fondamentale del riconoscimento dei diritti a pensione complementare e quali debbano essere le condizioni minime.</p>
      <p sl="cs">Mi interessano molto gli emendamenti e la decisione di concentrare la legislazione sui lavoratori di età superiore a 25 anni. Numerosi dati empirici dimostrano che, in questa fascia di età, la mobilità è significativamente inferiore rispetto a quella di persone più giovani, quindi il vostro emendamento è sicuramente ragionevole. So anche che il Consiglio non esaminerà favorevolmente l’idea di escludere il riconoscimento dei diritti per le persone di età superiore a 25 anni, quindi questo potrebbe essere un ambito in cui saranno necessari negoziati e compromessi. I vostri tentativi di ridurre gli ostacoli vanno comunque lodati e ritengo che la direzione sia sicuramente quella giusta.</p>
      <p sl="cs">La seconda questione che probabilmente dovrà essere discussa tra il Parlamento e il Consiglio è il campo di applicazione della direttiva. Per quanto riguarda i diritti esistenti e la data entro cui la direttiva dovrà essere recepita nel diritto nazionale, la Commissione sostiene pienamente il contenuto degli emendamenti relativi all’articolo 2 e li considera proporzionati e ragionevoli. La Commissione è fermamente convinta che le limitazioni del campo di applicazione e quindi dell’efficacia della direttiva debbano essere ridotte al minimo, e sostiene il Parlamento al riguardo. Il recente emendamento tecnico all’articolo 5 della relazione fornisce un chiarimento ragionevole, che dovrebbe prevenire malintesi riguardo al modo in cui i diritti devono essere tutelati. L’articolo 5 è un elemento fondamentale della direttiva ed è essenziale per realizzare l’obiettivo di eliminare gli ostacoli alla mobilità dei lavoratori.</p>
      <p sl="cs">Se me lo permettete, vorrei dire ancora una volta che non vi è alcuna proposta in questa direttiva che stabilisca un metodo per la protezione di tali diritti. Si tratta piuttosto di garantire ai lavoratori mobili un trattamento equo, in termini di diritti pensionistici in sospeso. Considerato il modo in cui si evolve il mercato del lavoro e del progressivo allungamento della vita lavorativa attiva, ritengo che, quando parliamo di lavoratori mobili, in realtà parliamo di tutti i lavoratori; infatti, nel corso della carriera è assolutamente certo che la maggioranza dei lavoratori cambia lavoro almeno una volta, e quindi tutti potranno avvalersi della protezione offerta dalla direttiva proposta. Per quanto riguarda il recepimento della direttiva nel diritto nazionale, condividiamo il vostro parere che ciò debba avvenire quanto prima possibile. Al tempo stesso, tuttavia, riconosciamo che gli emendamenti alla direttiva non devono impedire l’offerta di pensioni integrative nell’Unione.</p>
      <p sl="cs">Infine, accolgo con grande favore le proposte relative all’articolo 10, delle quali sostengo pienamente il contenuto. La soppressione dell’articolo 6, relativo alla trasferibilità dei diritti, a mio parere è deplorevole. Tuttavia, gli emendamenti all’articolo 10 contenuti nella relazione trasmettono il chiaro messaggio che questa questione complessa ed estremamente specialistica non è stata dimenticata, ma solo rinviata. Nel frattempo la Commissione, in collaborazione con il Parlamento e le parti sociali, sta esaminando come si possano eliminare in modo efficace e sostenibile i rimanenti ostacoli alla mobilità, per quanto riguarda i regimi pensionistici complementari.</p>
      <p sl="cs">Onorevoli deputati, questa direttiva è straordinariamente complessa dal punto di vista politico e intellettuale, per non parlare della natura complicata dell’intero concetto della politica. La direttiva proposta fa parte della nostra risposta al cambiamento demografico, perché è chiaro che i regimi complementari svolgeranno un ruolo sempre più importante in tale risposta. La direttiva rientra anche nel concetto di flessicurezza, perché il metodo adottato è un tipico esempio di maggiore mobilità associata a una protezione sociale responsabile. A mio parere, in generale la direttiva rientra anche nel più ampio concetto di politica sociale europea, vale a dire che, in nessun momento e in nessun luogo dell’Unione, i lavoratori devono trovarsi in una situazione svantaggiata.</p>
      <p sl="cs">Onorevoli deputati, vi ringrazio ancora una volta per il lavoro svolto dal Parlamento nei negoziati sulla direttiva.</p>
    </intervention>
    <intervention id="3-008" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, signor Commissario, onorevoli deputati, la questione della trasferibilità dei regimi pensionistici professionali è all’ordine del giorno europeo da oltre 20 anni. Il Commissario ha appena illustrato gli sviluppi verificatisi in questo periodo, anche per quanto riguarda i lavoratori migranti. In seguito al fallimento di un’iniziativa nel quadro della cosiddetta procedura di partenariato sociale nel 2002-2003, la Commissione europea ha presentato una proposta di direttiva sulla trasferibilità nell’ottobre 2005.</p>
      <p sl="de">La proposta della Commissione comprende quattro settori chiave: in primo luogo, il trasferimento dei diritti a pensione aziendale o professionale sotto forma di un capitale qualora cambi il datore di lavoro, cioè la trasferibilità in senso stretto; in secondo luogo, la definizione del periodo di iscrizione obbligatorio per maturare il diritto a una pensione aziendale o professionale; in terzo luogo, il trattamento giusto ed equo del diritto a pensione aziendale o professionale quando un lavoratore lascia un’impresa; in quarto luogo, gli obblighi di informazione, volti a garantire che i lavoratori conoscano i loro diritti e possano pianificare meglio la loro vita da pensionati. Come ha detto il Commissario Špidla, ciò riguarda anche la questione della flessicurezza.</p>
      <p sl="de">La direttiva disciplina un ambito del diritto sociale e del lavoro e – è importante sottolinearlo – richiede quindi l’unanimità. Per questo e altri motivi, i negoziati sono risultati difficili sin dall’inizio, il che non stupisce, trattandosi di una materia estremamente complessa. A ciò si aggiunge il fatto che l’Unione europea non indossa un abito a taglia unica: esiste una grande varietà e praticamente ogni Stato membro ha un proprio regime pensionistico aziendale o professionale che di solito non si adatta agli altri.</p>
      <p sl="de">La questione centrale disciplinata dalla direttiva, il trasferimento del capitale pensionistico professionale a un nuovo datore di lavoro, è stata quindi considerata estremamente problematica da molti Stati membri. I Paesi Bassi hanno respinto questa possibilità sin dall’inizio. Già durante la Presidenza finlandese la trasferibilità in senso stretto è stata quindi eliminata dalla proposta di direttiva. L’esigenza dell’unanimità ha reso inutile proseguire i negoziati su questo punto.</p>
      <p sl="de">La Presidenza tedesca si è quindi concentrata sulla definizione del trattamento giusto ed equo, sulle disposizioni relative all’obbligo di informazione e sul campo di applicazione della direttiva, in termini di contenuto e di tempi. In seguito a intense discussioni e numerose riunioni bilaterali a livello tecnico, è stato possibile raggiungere un accordo su tutti i punti. Tuttavia, alla fine non si è ottenuta la necessaria unanimità in seno al Consiglio dei ministri, fatto di cui mi rammarico molto. Uno Stato membro, in particolare, si è ritrovato con le mani legate sul piano politico, in quanto il parlamento e il governo nazionali hanno respinto le proposte.</p>
      <p sl="de">Alla luce di queste riserve politiche fondamentali sull’impostazione della proposta originaria, potrebbe essere molto difficile raggiungere la necessaria unanimità sulla direttiva anche in futuro.</p>
      <p sl="de">Con questa direttiva, vogliamo promuovere la mobilità dei lavoratori. Al tempo stesso, tuttavia, dobbiamo anche rafforzare i loro diritti alla pensione. A tal fine, non solo abbiamo bisogno del sostegno della maggioranza del Parlamento europeo, ma anche dell’accordo dei 27 Stati membri. Forse otterremo di più se il primo passo sarà meno ambizioso. Ci vuole tempo per creare la necessaria fiducia, perché i paesi che non hanno regimi pensionistici aziendali o professionali li introducano e perché i paesi con regimi particolari non si sentano defraudati. In questa situazione, ritengo che sia controproducente richiedere il massimo. In tal modo, di fatto si provoca solo un rifiuto automatico negli Stati membri e si impedisce il progresso. Come per tutte le decisioni nell’Unione europea, l’accordo sarà possibile soltanto se tutti dimostreranno di avere la necessaria volontà politica.</p>
    </intervention>
    <intervention id="3-009" speaker_id="1122" name="Ria OOMEN-RUIJTEN" is_mep="True" mode="spoken" role="relatore" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">Signora Presidente, dire che si tratta di una questione spinosa è un eufemismo. Lavoriamo su nove articoli da quasi due anni. Sono necessari accordi europei sulle pensioni complementari per tre motivi.</p>
      <p sl="nl">Innanzi tutto le pensioni obbligatorie, il primo pilastro, sono sempre più soggette a pressioni dovute al calo del numero di giovani e all’aumento del numero di anziani. Per questo motivo, si devono adottare accordi efficaci per le pensioni del secondo pilastro. Al momento, un lavoratore dipendente su dieci in Europa ha una pensione complementare. Nel Regno Unito e in Germania, la cifra è ben superiore al 50 per cento e in Danimarca, Svezia e nei Paesi Bassi addirittura il 90 per cento dei lavoratori dipendenti ha aderito a un regime pensionistico complementare. Questo è quindi un motivo sufficiente per incoraggiare gli Stati membri e le parti sociali ad assumersi le proprie responsabilità e cominciare a introdurre un sistema efficace per la vecchiaia.</p>
      <p sl="nl">In secondo luogo, quasi ogni giorno incontro persone che hanno cambiato lavoro e si ritrovano penalizzate, perché esercitano il loro diritto alla libera circolazione. Hanno maturato una pensione, hanno versato i contributi, ma se il capitale non cambia, sarà del tutto inutile quando andranno in pensione. La direttiva intende rispondere a questo problema.</p>
      <p sl="nl">In terzo luogo, nel quadro dell’agenda di Lisbona, sosteniamo che occorre promuovere di più la mobilità dei lavoratori. Tutti vorrebbero che questo principio fosse applicato, ma abbiamo problemi a farlo. Il mio obiettivo era, ed è tuttora, presentare una legislazione che introduca un sistema, non ultimo per i lavoratori dipendenti, che sia realistico per gli Stati membri e per le parti sociali e offra anche ai responsabili dei regimi pensionistici complementari sufficienti margini di adeguamento. Una legislazione che contenga solo eccezioni o un atto che non si applichi a tutti gli Stati membri e non entri in vigore fino al 2018 non ha alcuna utilità. Dobbiamo affrontare i problemi futuri adesso.</p>
      <p sl="nl">Vorrei esprimere i miei calorosi ringraziamenti, in particolare agli onorevoli Ettl e Cocilovo, agli altri relatori ombra per gli affari sociali, all’onorevole Lulling per i suoi consigli, ma anche ai relatori e ai relatori ombra dei precedenti documenti sulle pensioni, l’onorevole Karas e l’onorevole van den Burg. Insieme, difendiamo un risultato e ci assumiamo anche la responsabilità di questa relazione della commissione per l’occupazione e gli affari sociali.</p>
      <p sl="nl">Possiamo – e mi rivolgo anche alla Presidenza del Consiglio – compiere progressi su queste basi, senza interferire con i regimi esistenti. Inoltre, la direttiva prevede norme minime. Nulla impedisce alle parti sociali di offrire maggiore protezione in un accordo.</p>
      <p sl="nl">Vorrei ora descrivere brevemente i punti principali. Per quanto riguarda l’acquisizione, le condizioni prescritte dal Parlamento incidono su alcuni regimi. Occorre tempo per adeguarsi e l’emendamento n. 22 prevede un periodo supplementare di cinque anni.</p>
      <p sl="nl">Per quanto riguarda i diritti a pensione in sospeso, dal momento che la formula attuale è stata definita in cooperazione con la Presidenza tedesca, voteremo presto su un principio fondamentale che gli Stati membri potranno concretizzare come ritengono opportuno. Riguardo al trasferimento, è risultato presto evidente che si trattava di un passo troppo lungo e abbiamo quindi messo da parte questa possibilità. In materia di informazione, i lavoratori potranno accedere in modo più semplice alle informazioni sullo stato delle loro pensioni.</p>
      <p sl="nl">E’ quindi possibile che gli Stati membri abbiamo bisogno di più tempo per adeguare i propri regimi, ed è precisamente ciò che l’Assemblea concede loro. Gli Stati membri, insieme con le parti sociali, avranno tempo fino al 2013 per adeguare i loro regimi per quanto riguarda sia l’acquisizione sia l’equo trattamento dei diritti a pensione in sospeso.</p>
      <p sl="nl">Dopo due anni di consultazioni quasi costanti, per il Parlamento è giunto il momento di adottare una posizione inequivocabile. Vorrei aggiungere che i segnali che ho raccolto, non ultimo dalla Presidenza portoghese che sta per entrare in carica e nel mio stesso paese, i Paesi Bassi, sono decisamente positivi, perché questa relazione offre molte cose per procedere alla seconda lettura.</p>
      <p sl="nl">Se vogliamo conseguire gli obiettivi di Lisbona, possiamo farlo solo sulla base di tematiche specifiche di questo tipo. Non siamo riusciti a concludere oggi, quindi negozieremo con il Consiglio: io, in veste di relatrice, e noi, in quanto Parlamento, cercheremo di continuare ad adottare l’atteggiamento più costruttivo possibile per risolvere la questione, perché è ciò di cui abbiamo realmente bisogno.</p>
    </intervention>
    <intervention id="3-010" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">relatore per parere della commissione per i problemi economici e monetari . – Signora Presidente, anch’io desidero congratularmi con l’onorevole Oomen-Ruijten per il suo lavoro su questo atto legislativo molto difficile e complesso che, come è già stato detto, è in circolazione da 15 o 20 anni.</p>
      <p sl="en">Tuttavia, in veste di relatore per parere della commissione per i problemi economici e monetari sulla relazione, considero indispensabile che i cittadini possano portare con sé i benefici dei propri piani pensionistici complementari quando intraprendono un nuovo lavoro presso un’altra impresa o in un altro paese; nel mercato unico si registrerà un enorme aumento del numero di persone che si spostano da uno Stato membro a un altro.</p>
      <p sl="en">Questa legislazione deve garantire che i lavoratori che cambiano posto di lavoro non siano ingiustamente penalizzati e l’equo adeguamento del valore delle loro pensioni quando passano a un nuovo impiego.</p>
      <p sl="en">Dobbiamo inoltre comprendere che i datori di lavoro che offrono questi regimi pensionistici complementari lo fanno su base volontaria. Le pressioni finanziarie non necessarie, dovute all’offerta di tali regimi, dovranno quindi essere ridotte al minimo. Trovare l’equilibrio tra questi due obiettivi non è semplice, ma ritengo che i testi di compromesso delle Presidenze finlandese e tedesca siano un passo nella giusta direzione.</p>
      <p sl="en">A mio parere, se i lavoratori sono incoraggiati a essere mobili e flessibili, poi non devono essere ingiustamente penalizzati in termini di pensione se cambiano lavoro. Attualmente, chi cambia impiego o si trasferisce a lavorare in un altro Stato membro può subire perdite significative. Dobbiamo anche garantire che, quando una persona ritira il proprio capitale da un regime pensionistico, i lavoratori che rimangono iscritti a tale regime non siano penalizzati.</p>
      <p sl="en">Una delle sfide maggiori e più complesse che ogni Stato membro dovrà risolvere nel prossimo decennio sarà il modo in cui affrontare l’effetto dell’invecchiamento della popolazione. Le pensioni diventeranno – se non lo sono già – una questione di grandissima rilevanza negli Stati membri. Considerando che questo atto legislativo è in circolazione da 15-20 anni, i tempi sono ormai maturi per adottare un’azione appropriata in materia e assicurare il trattamento equo e l’adeguata protezione dei lavoratori nei regimi pensionistici cui sono affiliati, qualora si trasferiscano da uno Stato membro a un altro o da un’impresa a un’altra.</p>
    </intervention>
    <intervention id="3-011" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">relatore per parere della commissione per i diritti della donna e l’uguaglianza di genere . – Signora Presidente, onorevoli colleghi, nella mia duplice veste di relatrice della commissione per i diritti della donna e l’uguaglianza di genere e di deputata del gruppo PPE-DE, ho spesso la sensazione di trovarmi, per così dire, in alto mare, cioè nelle mani di Dio. E’ quello che è successo con il mio progetto di parere. Nella versione adottata, quasi non riesco a riconoscere la mia creatura.</p>
      <p sl="fr">Ciò che avevo raccomandato all’inizio dei lavori su questa proposta di direttiva molto controversa è scomparso, o perché è stato respinto dalla maggioranza dei deputati casualmente presenti in seno alla commissione per i diritti della donna e l’uguaglianza di genere, o perché non è stato adottato dalla commissione competente nel merito. Di conseguenza, posso solo rammaricarmi di non trovare traccia della proposta più importante della commissione per i diritti della donna, che insisteva sulla necessità di applicare la direttiva garantendo il rispetto delle direttive in materia di parità di trattamento e di pari opportunità per le donne e gli uomini.</p>
      <p sl="fr">Quanto al contenuto, le discussioni più turbolente sono cominciate dopo l’adozione del mio parere, che risale a un anno fa e mirava a garantire ai lavoratori la possibilità di conservare i propri diritti pensionistici e di continuare a versare contributi, quando cambiano lavoro, o interrompono o cessano un’attività professionale, sia per motivi familiari sia per conciliare meglio la vita professionale e la vita familiare.</p>
      <p sl="fr">Non entrerò nei particolari delle controversie che persistono tuttora, tra l’altro riguardo ai datori di lavoro che offrono pensioni complementari per premiare la fedeltà dei loro dipendenti, allorché la direttiva si inscrive nel quadro della promozione della mobilità dei lavoratori. So che non sarà facile conciliare le due prospettive, ma vorrei dire che l’obiettivo principale, cioè la garanzia dei diritti acquisiti a condizioni accettabili, che non mettano in discussione l’efficienza finanziaria dei regimi né l’offerta di pensioni complementari da parte dei datori di lavoro, dovrà essere conseguito per i lavoratori che cambiano impiego all’interno o all’esterno di uno Stato membro, nel rispetto dei principi di sussidiarietà e flessibilità.</p>
    </intervention>
    <intervention id="3-012" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">a nome del gruppo PPE-DE. – Signora Presidente, signor Commissario, onorevoli colleghi, siamo tutti favorevoli al mercato interno ed è giusto ampliarlo, perché è la nostra risposta più efficace alla globalizzazione. Siamo tutti favorevoli alla mobilità, ma non è abbastanza sviluppata nell’Unione europea. Tuttavia, per rafforzare il mercato interno e sostenere la mobilità, non dobbiamo perdere di vista la necessità di salvaguardare la rete di sicurezza sociale. In Europa dobbiamo rafforzare l’offerta di pensioni aziendali o professionali – il secondo pilastro – quale integrazione del primo pilastro, non in sostituzione a esso. Per questo motivo, abbiamo sostenuto la direttiva sui fondi pensionistici per l’offerta di piani pensionistici aziendali o professionali a capitalizzazione. Naturalmente, abbiamo bisogno anche di una direttiva sulla trasferibilità dei diritti pensionistici all’interno dell’impresa.</p>
      <p sl="de">Con questa direttiva, dobbiamo garantire che i lavoratori conservino i diritti acquisiti. Si devono quindi chiarire concetti quali la trasferibilità – più facile con i contratti nuovi che con quelli vecchi – l’acquisizione dei diritti, il trattamento dei lavoratori che non sono più attivi nel regime e i diritti in sospeso. Su quali basi si effettuano i calcoli? In che modo valutiamo i contributi, in termini di entità e di durata dei versamenti? Come gestiamo il periodo atteso di pagamento? Si tratta di trovare l’equilibrio tra la sicurezza economica delle imprese e la sicurezza sociale dei lavoratori, e l’equilibrio tra chi rimane nell’impresa e chi lascia l’impresa, per motivi di sicurezza lavorativa o per proseguire la carriera professionale.</p>
      <p sl="de">Il voto di oggi non chiuderà la questione. Il Parlamento adotta una posizione come base per ulteriori negoziati. Vogliamo una soluzione, ma vogliamo una soluzione che tratti entrambi gli aspetti, gli interessi delle imprese e la sicurezza sociale, su un piano di parità e trovi un compromesso. Vi invito quindi a sostenere la risoluzione della commissione per l’occupazione e gli affari sociali.</p>
    </intervention>
    <intervention id="3-013" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">a nome del gruppo PSE. – Signora Presidente, vorrei esprimere i miei particolari ringraziamenti all’onorevole Oomen-Ruijten per il suo ottimo lavoro. Se il rappresentante della Presidenza tedesca oggi ha parlato di “chiedere il massimo” si tratta di sicuro di una grossolana esagerazione, priva di qualsiasi fondamento.</p>
      <p sl="de">La proposta di direttiva va considerata nell’ambito dell’agenda di Lisbona. Essa risponde all’esigenza di garantire ai lavoratori la possibilità di acquisire e mantenere diritti pensionistici e il diritto alla pensione integrativa, ora che gli ostacoli alla libera circolazione dei lavoratori sono stati eliminati. Si prevede un periodo di cinque anni perché gli Stati membri si adeguino e rivedano i propri sistemi al fine di garantire il trattamento equo dei diritti in sospeso.</p>
      <p sl="de">Questo punto, trattato all’articolo 5, è un elemento fondamentale della direttiva proposta. Se l’emendamento dell’onorevole Mann sarà approvato, la proposta sarà privata della sua sostanza e il provvedimento non avrà alcun valore per i lavoratori. Adottiamo legislazioni economiche e pronunciamo grandi discorsi sulle buone condizioni sociali, ma poi facciamo il contrario. Per il gruppo socialista al Parlamento europeo, seguire la linea estrema proposta dall’onorevole Mann è inaccettabile, perché questi punti riguardano gli elementi e gli aspetti fondamentali trattati dalla direttiva proposta.</p>
      <p sl="de">Vi invito a sostenere la proposta della relatrice, per una soluzione lungimirante.</p>
    </intervention>
    <intervention id="3-014" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, onorevoli colleghi, anch’io ho il piacere di ringraziare la relatrice, ma anche i tanti colleghi impegnati come relatori ombra, per lo sforzo e per il lavoro svolto su questo tema molto complesso.</p>
      <p sl="it">Vorrei però essere chiaro sul fatto che a nessuno sfugge la complessità. A nessuno sfuggono le distinzioni fra i vari tipi di fondi: fondi a ripartizione, a capitalizzazione, a contribuzione definita e a prestazione definita, fondi che sono in realtà casse aziendali e fondi gestiti attraverso l’accumulazione delle risorse dei contributi nei bilanci d’azienda. E’ quindi difficile trovare soluzioni che non tengano conto di questa estrema articolazione. Tuttavia, è anche vero che in questa vicenda avremmo tutti dovuto dimostrare maggiore coerenza.</p>
      <p sl="it">Mi riferisco soprattutto al Consiglio, il quale a mio avviso sta diventando una palude che assorbe e soffoca tutti gli sforzi compiuti dal Parlamento per progredire in modo equilibrato e coerente in materia sociale. Questo vale, per esempio, per quanto riguarda la direttiva sul tempo di lavoro e le direttive adottate dal Parlamento sulla regolamentazione delle agenzie di lavoro temporaneo. Nei limiti del possibile abbiamo fatto alcuni passi avanti, pur scontando una logica inevitabile di compromesso, se non addirittura di ghigliottina, mentre non abbiamo fatto alcun passo in avanti in direzione della trasferibilità. Ancora una volta il problema è rinviato.</p>
      <p sl="it">A questo punto ci auguriamo che non vengano travolti anche quei timidi ma positivi passi in avanti, volti a garantire alcune precondizioni in materia di soglie minime, per esempio le condizioni per la maturazione dei diritti a pensione per i lavoratori impegnati nel secondo pilastro, le condizioni per quanto riguarda la restituzione dei contributi versati per i lavoratori in uscita prima di avere maturato le condizioni per l’acquisizione dei diritti e le condizioni relative al trattamento dei lavoratori in uscita che lasciano i loro contributi all’interno del fondo, in quanto vi è sostanzialmente un rinvio nell’esecuzione delle prestazioni, ma vi sono già dei diritti acquisiti relativi all’equità di queste ultime. Su tali punti, in alcuni casi le soglie minime individuate nella relazione sono ancora critiche o sono messe in discussione.</p>
      <p sl="it">In futuro si dovrà fare ben altro per affrontare tali problemi, ivi compresa la garanzia di poter offrire ai lavoratori coinvolti nei processi di mobilità almeno la certezza di non essere discriminati o penalizzati. Tuttavia, ritengo che qualsiasi soluzione che vada al di sotto delle soglie indicate sarebbe talmente negativa da preferire una traumatica soluzione di voto contrario all’interno del Parlamento. Ci auguriamo che almeno il compromesso raggiunto entro tali soglie possa essere mantenuto nel rapporto con il Consiglio.</p>
    </intervention>
    <intervention id="3-015" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE . – Signora Presidente, anch’io vorrei ringraziare la relatrice per il suo lavoro. Arrivare al voto non è stato facile, come abbiamo sentito, perché siamo stati costretti a rispondere a posizioni mutevoli e a volte intransigenti del Consiglio.</p>
      <p sl="en">Il mio gruppo sosterrà alcuni emendamenti della commissione parlamentare, soprattutto quelli che modificano il campo di applicazione, considerando non più i lavoratori ma le persone; di sicuro ciò permetterà di tenere conto di alcuni casi particolari. Ci attendiamo che la direttiva si applichi a tutte le persone che hanno contribuito a questi regimi del secondo pilastro attraverso il loro lavoro, senza alcuna discriminazione dal punto di vista attuativo. Non sosterremo quindi l’emendamento n. 34, né gli emendamenti di un altro gruppo politico.</p>
      <p sl="en">Come abbiamo sentito, la mobilità diventa sempre più importante. E’ un fatto della vita. La flessicurezza è una parola in voga nelle nostre discussioni e i lavoratori mobili hanno bisogno di un contesto di sicurezza, di cui deve far parte anche l’offerta di una pensione. Devono poter distribuire il loro rischio pensionistico, ma ogni pensione presenta i suoi problemi, come ha dimostrato la discussione su Equitable Life questa settimana. Dovrebbe servire da monito a tutti gli Stati membri che tendono a fare assegnamento solo sulle pensioni statali e private, senza un pilastro basato sul lavoro. Come sappiamo, la proposta in esame non prevede alcun obbligo di introdurre questi regimi, quindi tali Stati membri non dovrebbero ostacolare gli altri.</p>
      <p sl="en">Le persone devono poter beneficiare della maturazione dei loro contributi pensionistici, non lasciarli marcire in regimi diversi. A questo è dovuto l’emendamento n. 48, volto a reintrodurre la trasferibilità, l’elemento centrale della proposta. Sappiamo che non ha il sostegno della maggioranza, ma vogliamo segnalare al Consiglio che deve affrontare seriamente la questione, perché è un’esigenza crescente. Il suo approccio attuale a molti di noi sembra una tattica dilatoria e, a volte, un tradimento del suo stesso invito a promuovere la mobilità.</p>
      <p sl="en">Sono necessarie norme volte a proteggere i diritti in sospeso degli iscritti ai regimi, quindi non possiamo sostenere l’emendamento n. 38, che consideriamo un emendamento disastroso, contrario agli interessi dei cittadini. Su questo punto sosterremo la posizione della commissione. Tuttavia, abbiamo problemi con le disposizioni relative all’età contenute nell’articolo 4 e i lunghi periodi di iscrizione obbligatori previsti dagli emendamenti della commissione parlamentare. Li consideriamo discriminatori e, nonostante ciò che ha affermato la Commissione, riteniamo che la maggiore mobilità delle persone di età superiore a 25 anni sarà il proseguimento della situazione attuale. L’emendamento n. 47 si basa quindi sull’età legale alla quale gli Stati membri permettono alle persone di lavorare a tempo pieno, cioè 15 anni, almeno in un caso. Non possiamo sostenere il tentativo di spingersi oltre la proposta della Commissione.</p>
      <p sl="en">Vogliamo anche una rapida applicazione, e questo è lo scopo dell’emendamento n. 49. Tuttavia, il Consiglio deve assumersi la sua responsabilità e presentare una proposta che rispecchi la sua retorica e migliori la situazione delle persone che cambiano lavoro all’interno dell’Unione europea.</p>
    </intervention>
    <intervention id="3-016" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Onorevoli colleghi, vorrei innanzi tutto congratularmi con la relatrice per questo importante lavoro: di fatto, ella ha riscritto l’intera proposta iniziale della Commissione.</p>
      <p sl="cs">Ritengo tuttavia che purtroppo non sia riuscita a risolvere alcune differenze fondamentali né a elaborare un testo di compromesso accettabile per tutti, come risulta dal persistente atteggiamento negativo di alcuni Stati membri. A mio parere, è un peccato che, nonostante i lunghi negoziati sul progetto, il Consiglio non sia stato in grado di trovare una posizione comune.</p>
      <p sl="cs">Per quanto mi riguarda, ritengo che la proposta iniziale della Commissione sia molto più adatta alle categorie della popolazione in questione, rispetto alla proposta della relatrice, perché offre maggiori diritti ai titolari di pensioni. E’ difficile comprendere perché il gruppo del Partito popolare europeo (Democratici cristiani) e dei Democratici europei continui ad approvare la proposta della relatrice, anche se l’elemento più importante è rimasto escluso, cioè la trasferibilità dei diritti pensionistici da uno Stato membro a un altro. Il nostro gruppo politico accoglie con favore la soppressione dell’articolo 6, relativo al trasferimento dei diritti, non solo in ragione dei problemi fiscali, dell’assenza di un metodo di calcolo a livello comunitario e di norme minime sulla politica di indicizzazione, ma soprattutto perché il trasferimento dei diritti pensionistici comporterebbe costi più elevati per i singoli titolari di pensioni.</p>
      <p sl="cs">Il nostro gruppo si oppone, in particolare, ai punti adottati dalla commissione per l’occupazione e gli affari sociali, perché indeboliscono in modo significativo la proposta originaria della Commissione; per esempio elevando l’età minima per l’applicazione di questi diritti da 21 a 25 anni, limitando la categoria di persone cui questi diritti sono riconosciuti, escludendo i lavoratori autonomi dal progetto ed estendendo a cinque anni il periodo di iscrizione obbligatorio al regime per poter rivendicare tali diritti.</p>
      <p sl="cs">Insieme con altri deputati del nostro gruppo – il gruppo confederale della Sinistra unitaria europea/Sinistra verde nordica – ho presentato alcuni emendamenti, che dovrebbero almeno migliorare questi punti di primaria importanza. Il nostro voto sulla proposta nel suo insieme dipenderà dall’eventuale approvazione dei nostri emendamenti.</p>
    </intervention>
    <intervention id="3-017" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signora Presidente, nel maggio dello scorso anno, quattro esperti in materia di pensioni hanno partecipato a una riunione della commissione per l’occupazione e gli affari sociali e non erano soddisfatti di questa direttiva. Dicevano che non rispettava a sufficienza il principio di sussidiarietà e introduceva troppe novità con troppa fretta.</p>
      <p sl="en">La stessa commissione per l’occupazione è in disaccordo al riguardo. Non avevo mai visto prima un deputato esporre i suoi argomenti urlando in faccia a un collega. Ciò è dovuto al fatto che la materia è molto complessa, a causa dei diversi atteggiamenti degli Stati membri nei riguardi delle pensioni. I sistemi sono diversi, e questo spiega la complessità.</p>
      <p sl="en">Sono pienamente favorevole al fatto che le persone si spostino e portino con sé le loro pensioni, accumulandole nei loro spostamenti, ma lasciamo che siano gli enti pensionistici a risolvere la questione. Sono lì apposta. Hanno le competenze, si prendano anche tutti gli oneri. Dopo tutto, ora abbiamo anche una direttiva sui servizi, che dovrebbe aiutare in questo ambito.</p>
      <p sl="en">Chiedo quindi agli onorevoli colleghi di sostenere il mio emendamento che respinge la direttiva. Sarete in buona compagnia: è già stata respinta dal Consiglio, quindi il fascicolo è destinato a raccogliere polvere su qualche scaffale.</p>
    </intervention>
    <intervention id="3-018" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">a nome del gruppo ITS . – Signor Presidente, onorevoli colleghi, il diritto alla libera circolazione tra gli Stati membri dell’Unione per quanto riguarda la pensione complementare non deve essere ostacolato. Né i regimi pensionistici di ciascuno Stato, né le condizioni di acquisizione possono mettere in discussione la trasferibilità dei diritti acquisiti.</p>
      <p sl="it">La popolazione europea vive mediamente di più e, come ha giustamente rilevato la collega Oomen-Ruijten, le pensioni complementari hanno un’importanza crescente in tutta l’Unione, in particolare se vogliamo garantire il tenore di vita della popolazione anziana nel quadro di un modello sociale europeo che, seppur migliorabile, rimane un sistema che non appare in nessun altro continente.</p>
      <p sl="it">E’ dunque indispensabile migliorare ancora i meccanismi di acquisizione delle pensioni complementari e la loro trasferibilità, senza immaginare nulla di meno di quanto appare appena sufficiente. In particolare, sembra opportuno estendere il campo di applicazione a tutti i regimi complementari collettivi. Personalmente, avrei auspicato l’inserimento in questa relazione dell’applicabilità dei principi previsti anche alle pensioni di invalidità e alle pensioni ai superstiti.</p>
      <p sl="it">Per quanto riguarda il periodo di contribuzione necessaria, concordo sul periodo quinquennale minimo per avere il diritto all’acquisizione e sulle altre condizioni statuite dagli emendamenti che regolamentano tale diritto. Le condizioni di trattamento dei diritti pensionistici complementari maturati dai lavoratori in uscita appaiono equilibrate, mentre ritengo che andrebbero compiuti ulteriori passi in avanti nel miglioramento della trasferibilità dei diritti.</p>
      <p sl="it">In conclusione, viviamo un momento in cui gli Stati cercano di combinare una flessibilità e una mobilità lavorativa, che mi sembrano eccessive, con incentivi all’accessibilità della previdenza sociale.</p>
      <p sl="it">In tale quadro, le preoccupazioni dei giovani per il futuro pensionistico e per un difficilissimo mantenimento di un decente tenore di vita nella vecchiaia non andrebbero solo reiteratamente proclamate, ma dovrebbero essere seriamente affrontate dalle Istituzioni, tanto più che è dimostrato che i regimi pensionistici a contributi determinati offrono minori garanzie di pensioni commisurate al costo della vita. Come sostengono anche la relatrice e molti colleghi, la mobilità del lavoro andrebbe meglio premiata, anche e soprattutto in termini di garanzie pensionistiche integrative.</p>
    </intervention>
    <intervention id="3-019" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, in un’epoca in cui pochi lavori durano tutta la vita, i regimi pensionistici statali sono in genere inadeguati, la mobilità dei lavoratori è in aumento e si registra un marcato invecchiamento della popolazione in Europa, le carenze dei sistemi pensionistici assumono sempre maggiore importanza per molti nostri elettori. Si deve quindi fare il necessario per garantire regimi pensionistici adeguati e flessibili.</p>
      <p sl="en">Per molte persone, le pensioni integrative sono un elemento essenziale della pianificazione finanziaria, quindi le norme che le disciplinano non devono essere eccessivamente onerose o restrittive, né devono permettere ai governi di gravarle di tasse introdotte di soppiatto, come avviene di frequente nel Regno Unito.</p>
      <p sl="en">Tuttavia, ritengo soprattutto che, per promuovere la mobilità delle pensioni, non ci si debba limitare a imporre un altro livello di regolamentazione europea. Dobbiamo ricordare che si tratta di accordi volontari. Gli Stati membri devono mantenere il controllo di ciò che accade nei loro paesi, nei quali esistono regimi diversi e prassi diverse.</p>
    </intervention>
    <intervention id="3-020" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signora Presidente, nel mercato interno, la mobilità dei lavoratori dovrebbe essere promossa, non ostacolata. Ciò vale anche per i diritti alla pensione aziendale o professionale quando si cambia lavoro. Tuttavia, non tutti i sistemi presentano le stesse caratteristiche. In Francia e in Spagna, tali regimi sono prevalentemente rivolti ai dirigenti. In Stati membri come l’Austria, il Lussemburgo e la Germania, sono una prestazione volontaria. Lo scopo è legare a lungo termine all’impresa il personale qualificato. Si premia quindi la fedeltà all’impresa. Solo in Germania, il loro valore ammonta a 250 miliardi di euro.</p>
      <p sl="de">Ciò che gli Stati membri hanno realizzato per proprio conto non deve però essere distrutto da un’armonizzazione forzata a livello europeo. Norme minime troppo elevate e costi eccessivi impediscono sia l’istituzione di nuovi regimi aziendali o professionali sia la salvaguardia di quelli esistenti. Nell’Unione la media è del 10 per cento. I miei emendamenti, sostenuti dal gruppo del Partito popolare europeo (Democratici cristiani) e dei Democratici europei, contribuiranno ad accrescere tale cifra.</p>
      <p sl="de">In primo luogo, sono favorevole a ridurre l’età minima a 25 anni. La Commissione propone 21 anni. La relazione non indica un’età. Non funzionerà! I giovani lavoratori cambiano lavoro di frequente, il che significa una serie di pensioni esigue e costi amministrativi enormi.</p>
      <p sl="de">In secondo luogo, contrariamente al parere dell’onorevole Ettl, il periodo di iscrizione obbligatorio di cinque anni è conforme alla posizione della Presidenza tedesca, che ha compiuto grandi sforzi per raggiungere un accordo. I due anni richiesti dalla Commissione aumenteranno i costi del 20 per cento. La Commissione lo sa. La commissione per l’occupazione e gli affari sociali non vuole fissare alcun periodo. Chi pagherà?</p>
      <p sl="de">In terzo luogo, insieme con 80 colleghi, sono favorevole a sopprimere l’indicizzazione. Riservare ai lavoratori che hanno cambiato impresa esattamente lo stesso trattamento riconosciuto a quelli che sono rimasti aumenterà i costi del 30 per cento. Il ministro olandese degli Affari sociali e dell’occupazione teme un crollo finanziario per il suo paese, nel quale il 90 per cento dei lavoratori ha diritto alla pensione aziendale o professionale.</p>
      <p sl="de">Le pensioni aziendali o professionali hanno un futuro soltanto se sono realistiche e finanziariamente sostenibili. Se gli emendamenti del mio gruppo non saranno approvati, raccomando di respingere l’intera relazione.</p>
    </intervention>
    <intervention id="3-021" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Signora Presidente, vorrei innanzi tutto ringraziare la relatrice, onorevole Oomen-Ruijten, per la sua proposta costruttiva ed equilibrata.</p>
      <p sl="sv">Le pensioni complementari sono importanti in molti Stati membri e diventeranno sempre più importanti in futuro. Ritengo che l’equilibrio raggiunto nella proposta sia solido. Da un lato, si garantisce la libera circolazione geografica tra gli Stati membri e, dall’altro, si tiene conto della diversità dei sistemi.</p>
      <p sl="sv">Secondo alcuni, la direttiva non è necessaria. Al contrario, è veramente indispensabile. Molti sistemi in Europa sono stati creati sulla base di un mercato del lavoro che una volta aveva caratteristiche molto diverse. Attualmente, nei nostri paesi abbiamo un mercato del lavoro flessibile, che comprende imprese diverse e diversi Stati, e devono quindi cambiare anche i sistemi pensionistici.</p>
      <p sl="sv">Per vari motivi, mi sono sempre opposto al diritto di trasferire la pensione e ne approvo la soppressione. Abbiamo sistemi fiscali diversi e l’aspettativa di vita varia da paese a paese. Inoltre, il diritto di trasferire la pensione a volte può anche far sì che chi rimane iscritto a un determinato regime veda tale regime indebolirsi nel tempo. E’ più importante fare ciò che abbiamo proposto, cioè concentrarci sui diritti in sospeso, in modo che chi lascia un regime non subisca discriminazioni e ottenga il pieno riconoscimento dei diritti acquisiti.</p>
      <p sl="sv">Penso che il periodo di attesa e l’età minima debbano essere il più possibile ridotti, perché sono un ostacolo alla circolazione. Al riguardo, abbiamo trovato un equilibrio in seno al Parlamento, che anticipa la soppressione di tali requisiti a lungo termine.</p>
      <p sl="sv">Le condizioni per raggiungere un accordo saranno favorevoli se il Parlamento voterà a favore della proposta dell’onorevole Oomen-Ruijten e della commissione per l’occupazione e gli affari sociali. Abbiamo cercato di condurre un dialogo con il Consiglio e le nostre posizioni non sono poi così distanti. Mi auguro che il Parlamento approvi la nostra posizione. Ritengo che ciò servirà anche da incentivo per il Consiglio e permetterà di raggiungere un accordo in seconda lettura.</p>
    </intervention>
    <intervention id="3-022" speaker_id="28273" name="Ona RAINYTÉ-BODARD" is_mep="True" mode="spoken" nationality="Lithuania" birth_date="28-04-1955" birth_place="Trakai" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, onorevoli colleghi, oggi esaminiamo una direttiva molto importante, che dovrebbe rafforzare la libertà dei lavoratori di scegliere un impiego adeguato e fornire un nuovo stimolo a rafforzare la competitività del mercato del lavoro comunitario. Mi congratulo con l’onorevole Oomen-Ruijten, che ha preparato il documento, e mi auguro che nel voto otterrà il sostegno della maggioranza del Parlamento.</p>
      <p sl="lt">Onorevole Oomen-Ruijten, mi congratulo con lei per i suoi sforzi volti a incoraggiare la mobilità dei lavoratori ed eliminare tutti gli ostacoli che la impediscono. Questa direttiva è un passo in avanti che ravviverà il mercato del lavoro, stimolerà gli investimenti e la concorrenza e rafforzerà le garanzie sociali per i lavoratori.</p>
      <p sl="lt">I membri della Comunità hanno la facoltà di decidere se vogliono avere regimi pensionistici complementari. Al momento, sette dei dieci Stati membri che hanno aderito all’Unione nel 2004, tra cui la Lituania, non li hanno. In alcuni paesi, i regimi pensionistici complementari non sono diffusi e riguardano solo una percentuale trascurabile dei lavoratori. Mi auguro che i paesi che non hanno un regime pensionistico con contributi a carico dei datori di lavoro ne comprendano i vantaggi e facciano tesoro dell’esperienza dei loro vicini per istituire tali regimi per la loro popolazione.</p>
      <p sl="lt">Per far sì che la direttiva proposta realizzi il suo obiettivo, è molto importante incoraggiare i regimi pensionistici complementari con contributi a carico dei datori di lavoro, e garantire che i diritti maturati siano trasferibili non solo all’interno di ogni paese, ma nell’intera Comunità. E’ altrettanto importante che i datori di lavoro abbiano la possibilità di scegliere regimi pensionistici e modalità di trasferimento efficaci in termini di costi, che non comportino perdite finanziarie.</p>
      <p sl="lt">Sostengo il parere della relatrice, secondo cui la direttiva dovrebbe avere la sfera più ampia possibile di applicazione e non dovrebbero esistere deroghe al requisito di trasferibilità dei diritti. Una trasferibilità flessibile ed efficace dei diritti a pensione è una garanzia sociale supplementare per i lavoratori e un incentivo a utilizzare adeguatamente le proprie conoscenze e capacità. In tal modo si elimina un altro ostacolo alla mobilità e si libera il potenziale del mercato del lavoro dell’intera Unione europea, rafforzando così la concorrenza.</p>
    </intervention>
    <intervention id="3-023" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signora Presidente, signor Commissario, signor Presidente in carica del Consiglio, onorevoli colleghi, è increscioso che, soprattutto nel paese che conosco meglio, la questione continui a essere trattata sulla base dell’idea, totalmente superata, che le pensioni aziendali o professionali siano un premio per la fedeltà a un’impresa. Da tempo non è più così. Le pensioni aziendali o professionali sono infatti il secondo pilastro delle pensioni, sono spesso concordate a livello collettivo in relazione con tagli salariali e fanno parte delle moderne storie di vita e di lavoro. Queste storie sono caratterizzate da mobilità, interruzioni di carriera e da una grande varietà di condizioni di lavoro. Nelle fasce a più basso reddito, oggi si sopravvive a stento con la pensione statale.</p>
      <p sl="de">Alla luce di questa realtà, la proposta della Commissione sulla trasferibilità delle pensioni professionali è coerente, logica e ambiziosa. Ora che la mobilità è innanzi tutto desiderata e, in secondo luogo, costituisce un elemento essenziale della vita lavorativa, è inconcepibile che la trasferibilità e i diritti in sospeso debbano essere esclusi da una direttiva sulle pensioni aziendali o professionali. Chi lo propone nega alla generazione più giovane la possibilità di provvedere alla propria pensione. Chi lo propone impone alle casse pubbliche un onere futuro, perché dopo una vita lavorativa lunga, ma movimentata, le persone cadranno in miseria.</p>
      <p sl="de">Sono molto delusa dal fatto che gli Stati membri non siano stati disposti a compiere questo passo coraggioso assieme alla Commissione. La Presidenza tedesca, che ha presentato una proposta inaccettabile, è in parte responsabile del fallimento in seno al Consiglio e non dovrebbe nascondersi dietro i Paesi Bassi.</p>
      <p sl="de">Anche se oggi la trasferibilità non ha ancora il sostegno della maggioranza, dobbiamo proseguire i nostri sforzi a lungo termine, volti a garantire la pensione per la prossima generazione, e dobbiamo conseguire questo obiettivo insieme, se necessario a piccoli passi.</p>
    </intervention>
    <intervention id="3-024" speaker_id="28111" name="Mary Lou McDONALD" is_mep="True" mode="spoken" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signora Presidente, vorrei congratularmi anch’io con l’onorevole Oomen-Ruijten per il suo lavoro. Condivido il suo parere: ciò che il Parlamento vuole e ciò di cui i cittadini d’Europa hanno bisogno è un chiaro risultato in materia, perché i lavoratori sono senz’altro più mobili per tutta una serie di motivi diversi e questa tendenza va incoraggiata e sostenuta.</p>
      <p sl="en">Mi trovo in una posizione in cui sostengo la proposta originaria della Commissione molto più della relazione in esame. Considero inspiegabile la proposta di elevare la soglia dell’età da 21 a 25 anni. Riconosco che i lavoratori spesso rimandano a un’età molto più avanzata anche solo l’idea di pensare ai loro diritti pensionistici, ma penso che, nella pratica, si debbano incoraggiare le persone a provvedere alla loro pensione e a valutare la questione quanto prima possibile, quindi in seno al nostro gruppo sosterremo gli emendamenti intesi a modificare le disposizioni relative all’età.</p>
      <p sl="en">Non riesco inoltre a capire perché i lavoratori autonomi debbano essere esclusi da questo provvedimento. Ritengo sia molto preoccupante e, anche in questo caso, il voto del nostro gruppo rispecchierà questa preoccupazione.</p>
    </intervention>
    <intervention id="3-025" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signora Presidente, le conclusioni dell’indagine relativa alla Equitable Life hanno suscitato molti dubbi sulla sicurezza delle pensioni. Quando una persona fa sacrifici durante l’età lavorativa per versare contributi a fini pensionistici, lo fa per un solo, unico motivo: la sua sicurezza e la sicurezza della sua famiglia. Le proiezioni demografiche non lasciano dubbi sull’invecchiamento della popolazione europea e le persone temono di non poter affidare il loro futuro alle pensioni statali. Gli Stati saranno pragmatici e adotteranno i necessari provvedimenti quando oltre un terzo della loro popolazione avrà più di 65 anni. I lavoratori di oggi considerano i regimi pensionistici statali come una base su cui costruire il loro reddito, tramite regimi integrativi, per i 20, 30 o persino 40 anni di vita successivi al pensionamento.</p>
      <p sl="en">Riconosco che è difficile trovare l’equilibrio tra la protezione delle situazioni pensionistiche attuali e la creazione di un quadro normativo in grado di resistere alle pressioni esercitate sulle pensioni dall’invecchiamento della popolazione in Europa, ma in tal modo si garantirà che un pensionato non debba passare il resto della vita a lottare per riavere ciò che gli spetta a fronte dei contributi versati durante la vita lavorativa.</p>
    </intervention>
    <intervention id="3-026" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Signora Presidente, signor Commissario, onorevoli colleghi, vorrei cominciare rendendo omaggio alla relatrice, onorevole Oomen-Ruijten, per l’ottimo lavoro svolto. Le proposte contenute nella sua relazione sono audaci, equilibrate e prudenti e mirano chiaramente a promuovere una componente fondamentale del progetto europeo, cioè una maggiore libertà di circolazione associata a una maggiore protezione.</p>
      <p sl="pt">Onorevoli colleghi, la globalizzazione dell’economia e l’invecchiamento della popolazione sono due questioni per le quali l’Europa deve ancora trovare una risposta chiara e convincente. In un’economia più globalizzata, bisogna essere pronti al cambiamento, il che significa più mobilità. La mobilità dei lavoratori richiede la garanzia di poter acquisire, conservare e trasferire diritti pensionistici ed è essenziale per lo sviluppo del mercato interno.</p>
      <p sl="pt">D’altro canto, alla luce dell’invecchiamento della popolazione e del conseguente e prevedibile aumento della spesa pubblica, occorre garantire la sostenibilità finanziaria dei modelli di sicurezza sociale, il che sarà più facile in presenza di condizioni favorevoli alla creazione di regimi complementari alle pensioni finanziate dallo Stato. La tendenza va chiaramente in questa direzione, a causa delle pressioni finanziarie esercitate dall’evoluzione demografica sulle autorità pubbliche.</p>
      <p sl="pt">La più grande sfida che attende l’Unione europea è difendere i valori fondamentali alla base del modello sociale europeo e rimanere competitiva nel contesto internazionale. Ciò si può ottenere solo attraverso l’azione politica e solo se saremo in grado di ridefinire alcuni aspetti del modello sociale e intraprendere un’azione risoluta volta ad approfondire il mercato interno, soprattutto per quanto riguarda la libera circolazione, in questo caso delle persone. La proposta che discutiamo oggi è un segnale molto positivo e incoraggiante in questa direzione.</p>
    </intervention>
    <intervention id="3-028" speaker_id="1904" name="Karin JÖNS" is_mep="True" mode="spoken" nationality="Germany" birth_date="29-04-1953" birth_place="Kiel" p_group="Socialist Group in the European Parliament" m_state="DE">
      <p sl="de">Signora Presidente, signor Commissario, signor Presidente in carica del Consiglio, onorevoli colleghi, vorrei innanzi tutto esprimere le mie più vive congratulazioni all’onorevole Oomen-Ruijten per il suo lavoro eccellente. Semplicemente, non possiamo chiedere ai lavoratori di essere sempre più flessibili sul mercato del lavoro e al tempo stesso di fare di più per provvedere alla loro pensione, senza offrire a molti di loro la possibilità di acquisire diritti pensionistici professionali o complementari. Circa il 20 per cento dei lavoratori attualmente ottiene solo contratti di lavoro temporanei. Come ha già ricordato il Commissario, il 40 per cento lavora meno di cinque anni presso la stessa impresa. In questo contesto, descrivere le pensioni aziendali o professionali come un premio di fedeltà – come fa il mio paese, per esempio – equivale a mero cinismo.</p>
      <p sl="de">Si deve migliorare la tempistica delle disposizioni. Chi vuole insistere su un lungo periodo di iscrizione obbligatorio, e per giunta escludere del tutto i diritti in sospeso dal campo di applicazione della direttiva, e al tempo stesso vuole rinviare al 2018 l’entrata in vigore di una direttiva a tal punto impoverita, non è ancora entrato nel mondo reale. Per la verità, questo volevo dirlo all’onorevole Mann, ma ha già lasciato l’Aula.</p>
      <p sl="de">Di sicuro non è un caso che le posizioni della Commissione e del Parlamento siano così vicine su questo tema. Dobbiamo tenere conto dell’invecchiamento della nostra popolazione e agire di conseguenza. Nel mio paese, per esempio, nel 1970, vi erano ancora otto persone attive per ogni pensione, ma nel 2030 ve ne saranno soltanto due. Per questo motivo, dobbiamo azionare quanto prima il freno. Dobbiamo creare le condizioni per offrire a tutti i lavoratori la possibilità reale di provvedere alle proprie pensioni. E’ ovvio che i datori di lavoro devono assumersi parte della responsabilità. Nessuno può convincermi che la normativa in esame – nella versione proposta dalla relazione Oomen-Ruijten – getterà sul lastrico migliaia di imprese.</p>
    </intervention>
    <intervention id="3-029" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signora Presidente, signor Commissario, signor Presidente in carica del Consiglio, anch’io penso che la proposta presentata oggi dall’onorevole Oomen-Ruijten sia costruttiva e la ringrazio. La proposta tiene pienamente conto della mobilità nel mercato del lavoro, senza compromettere gli attuali sistemi di mutuo soccorso, come le pensioni del mercato del lavoro danese. Per quanto bendisposti si possa essere nei riguardi di norme come quelle proposte dalla Commissione, che permetterebbero di trasferire liberamente il proprio piano pensionistico, è difficile trovare un modello che si adatti perfettamente ai sistemi esistenti. Ritengo quindi che la soluzione cui siamo giunti, che non prevede il trasferimento delle pensioni, sia buona.</p>
      <p sl="da">In Danimarca abbiamo norme che garantiscono ai lavoratori il diritto di trasferire le proprie pensioni gratuitamente nei primi due anni successivi al cambio di lavoro, e ciò pone un limite alle spese che gli enti pensionistici possono addebitare in caso di trasferimento di una pensione. Ovviamente, questo non impedisce ai singoli Stati membri dell’Unione di sviluppare le proprie norme in materia di trasferimento delle pensioni in modo analogo. La proposta in esame garantisce i diritti pensionistici fondamentali dei singoli risparmiatori e comprende norme che disciplinano l’acquisizione dei diritti pensionistici, i diritti in sospeso e l’informazione. Questo è il minimo che dobbiamo esigere. Inoltre, questa legislazione riveste particolare importanza per le persone che si trasferiscono in un altro Stato per cambiare lavoro.</p>
    </intervention>
    <intervention id="3-030" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, la proposta di direttiva in esame promuove l’incertezza, l’adattamento a licenziamenti facili e la riqualificazione e assunzione in altri lavori in condizioni incerte, sulla base delle esigenze unilaterali del mercato, anziché il lavoro con pieni diritti permanenti e regolamentati. Nondimeno, la Commissione europea ha ripresentato la proposta, facendo un gioco politico a spese dei cittadini, per garantire che fosse approvata.</p>
      <p sl="el">La proposta mira a eliminare quelli che considera ostacoli alla libera circolazione tra gli Stati membri e alla mobilità all’interno di uno Stato membro. Tali ostacoli, creati da alcune disposizioni dei sistemi pensionistici complementari, sono legati alle condizioni di acquisizione dei diritti pensionistici, al mantenimento dei diritti in sospeso e alla trasferibilità dei diritti fondamentali. Naturalmente tutto ne esce eccessivamente semplificato. Per questo motivo, purtroppo, non sosterremo la proposta.</p>
    </intervention>
    <intervention id="3-031" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Signora Presidente, in Danimarca abbiamo risparmi a fini pensionistici che ammontano a più di 2 200 miliardi di corone danesi, accumulati tramite detrazioni fiscali. Ora una sentenza della Corte di giustizia delle Comunità europee ci vieta di tassare i risparmi pensionistici accumulati in altri paesi. Dobbiamo permettere sgravi fiscali integrali, senza garanzia di entrate fiscali successive. Il Movimento di giugno sostiene la libera concorrenza, al fine di offrire alle persone il massimo reddito pensionistico possibile a fronte dei loro contributi, ma si deve garantire la concorrenza leale.</p>
      <p sl="da">Vogliamo anche conservare il nostro modello sociale finanziato tramite il prelievo fiscale con pari diritti sociali per tutti. Per esempio, offriamo alle persone pensioni di anzianità a prescindere dal fatto che siano state attive nel mercato del lavoro. E’ un diritto civico che si acquisisce semplicemente vivendo in Danimarca. Se dobbiamo offrire pensioni di anzianità a chiunque venga a vivere in Danimarca, tali pensioni si ridurranno rapidamente. Un sistema in base al quale le coppie sposate danesi possono portare con sé, in un paradiso fiscale, le proprie pensioni statali e le proprie pensioni di anzianità anticipata, non tassate, sarebbe troppo costoso per la società e inciderebbe sull’entità di tali pensioni.</p>
      <p sl="da">L’Unione deve tenere maggiormente conto del peculiare modello sociale danese, con i suoi elevati prelievi fiscali e le sue prestazioni sociali altrettanto elevate. Abbiamo bisogno di norme pratiche che permettano alle persone di portare con sé le proprie pensioni se si spostano da un paese a un altro, ma chi si trasferisce non può farsi pagare la pensione da tutti gli altri contribuenti. Il Movimento di giugno chiede al Consiglio e alla Commissione di rispettare i nostri diritti sociali finanziati tramite il prelievo fiscale.</p>
    </intervention>
    <intervention id="3-032" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Come sapete, nel 2006 abbiamo celebrato l’Anno della mobilità in Europa. In occasione di numerosi incontri professionali, i rappresentanti delle Istituzioni europee, delle amministrazioni degli Stati membri e delle organizzazioni delle imprese e dei lavoratori hanno espresso il proprio parere sull’importanza di promuovere la mobilità all’interno dell’Unione europea.</p>
      <p sl="hu">Su queste basi, sembrerebbe che ogni Istituzione dell’Unione, la Commissione europea, il Consiglio, il Parlamento, e tutti gli Stati membri si siano definitivamente impegnati, in generale e in linea di principio, a migliorare la mobilità. Tuttavia, ciò è vero solo nella misura in cui questa importante questione è discussa in termini generali. Non appena si deve prendere una decisione su misure o provvedimenti specifici, l’entusiasmo con cui i centri decisionali affrontavano l’argomento durante la discussione generale svanisce, come per incanto. L’attenzione si concentra sulle preoccupazioni e sui problemi. Questa è l’impressione che si ha anche nella discussione sulla nuova legislazione, tesa a garantire la trasferibilità delle pensioni complementari.</p>
      <p sl="hu">Onorevoli colleghi, molti sono favorevoli a mantenere lo status quo e rimanere immobili. Parlano dell’esistenza di un modello storico in Germania, del quale non si può cambiare nemmeno una virgola. Sono pienamente d’accordo a mostrare grande rispetto per le tradizioni storiche. In questo caso, però, si tratta degli interessi di tutti i lavoratori d’Europa e dell’intera economia europea. Sono fermamente convinto che questo aspetto abbia maggiore priorità. Non possiamo permettere che lo slancio dello sviluppo europeo sia frenato da interessi specifici, il che, se ci si pensa, significa che decine di milioni di lavoratori in un determinato Stato membro dovrebbero subire gravi discriminazioni rispetto agli altri lavoratori dell’Unione.</p>
      <p sl="hu">Promuovere la mobilità e garantire la trasferibilità delle pensioni complementari – due questioni da risolvere in ogni caso a livello europeo. Se non riusciamo a farlo, è probabile che rimarremo ancora più indietro nel contesto globale, in cui dobbiamo competere con rivali quali le economie del sudest asiatico, dell’India e dell’America settentrionale. Dobbiamo comprendere che si preparano eventi inevitabili e che adottare disposizioni che si estendano al di là dei confini e delle forze lavoro riveste capitale importanza. E’ un must , come dicono gli inglesi. Vi invito quindi a sostenere anche questo. Vorrei fare un’ultima osservazione. Pensioni e investimenti riguardano direttamente i lavoratori, soprattutto quando sono le imprese a finanziarli.</p>
    </intervention>
    <intervention id="3-033" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, proseguo dal punto in cui ha concluso l’onorevole Őry, perché vorrei esprimere gli stessi motivi di preoccupazione e di soddisfazione; desidero inoltre congratularmi con la commissione e con la relatrice, onorevole Oomen-Ruijten, per essere stata così coraggiosa da addentrarsi in questo campo minato con determinazione e con la volontà di compiere progressi ed eliminare gli ostacoli esistenti.</p>
      <p sl="es">E’ essenziale garantire la coerenza tra le nostre parole e le nostre azioni. E’ essenziale eliminare gli ostacoli alla mobilità e alla libera circolazione dei lavoratori. Lo diciamo noi, lo dice Lisbona e lo ha detto mille volte il Consiglio, ma non stiamo compiendo alcun progresso. E’ altresì essenziale rispettare e salvaguardare i diritti dei lavoratori mobili, che si spostano all’interno della Comunità e all’interno dei nostri paesi.</p>
      <p sl="es">Vorrei quindi esprimere la mia preoccupazione per le difficoltà emerse in seno al Consiglio e per le difficoltà che potrebbero emergere oggi anche in seno al Parlamento. Mi preoccupo innanzi tutto perché il Consiglio, ancora una volta, frustra le nostre speranze ragionevoli e minime. Il minimo progresso è bloccato da questioni nazionali e da egoismi nazionali. Mi preoccupo perché non è la prima volta, né sarà l’ultima, che i signori del Consiglio sembrano essere sordi alle richieste degli europei. Mi preoccupo perché si dice che il lavoro svolto dal Parlamento servirà come base per i lavori successivi, quando il consenso del Parlamento non serve a sbloccare le posizioni del Consiglio. Mi preoccupo perché questi problemi in seno al Consiglio si trasferiranno qui, in seno al Parlamento, e oggi si terrà una votazione difficile.</p>
      <p sl="es">Mi auguro, onorevole Oomen-Ruijten, che gli emendamenti intesi a limitare la sua relazione non siano approvati e che il testo da lei preparato, ragionevole e minimo, sia sostenuto da tutti e serva come base per continuare a compiere progressi, assolutamente necessari per l’Europa e richiesti dai cittadini, ai quali i nostri governi non prestano sufficiente ascolto.</p>
    </intervention>
    <intervention id="3-034" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, deve essere possibile trasferire le pensioni da un paese a un altro. La libera circolazione dei lavoratori da un paese a un altro dipende dalla possibilità di percepire la pensione senza problemi, senza burocrazia eccessiva e senza procedure amministrative.</p>
      <p sl="fi">Sono quindi favorevole a eliminare i problemi associati alle pensioni complementari per la libera circolazione dei lavoratori. Il trasferimento delle pensioni complementari da un regime pensionistico a un altro, tuttavia, è un procedimento laborioso. Aumenta la burocrazia e i costi. La futura legislazione dell’Unione europea non dovrà permettere il trasferimento dei diritti a pensione complementare. Inoltre, esiste una soluzione più semplice: ogni regime pensionistico complementare versa al lavoratore la pensione che ha maturato in tale regime separatamente. E’ una soluzione più semplice, più efficace e meno costosa per i lavoratori, per i beneficiari di pensioni e per i regimi pensionistici stessi.</p>
    </intervention>
    <intervention id="3-035" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signora Presidente, se vogliamo garantire la mobilità dei lavoratori, dobbiamo garantire anche la trasferibilità dei loro diritti. Non possiamo permettere che i lavoratori si trasferiscano e, a causa della mobilità, perdano i diritti pensionistici acquisiti durante gli anni di lavoro nel proprio paese. Esistono ostacoli e problemi enormi, dovuti alle politiche neoliberistiche.</p>
      <p sl="el">Vorrei ringraziare l’onorevole Oomen-Ruijten per il suo importante lavoro, ma il nostro gruppo politico non può approvare la relazione nella sua versione finale, perché, sulla questione concreta più fondamentale disciplinata dalla nuova direttiva, cioè le condizioni di acquisizione dei diritti a pensione complementare, la relazione peggiora la proposta iniziale della Commissione, chiedendo un periodo di iscrizione obbligatorio di cinque anni anziché due e un limite minimo di 25 anni anziché 21. E’ necessario trovare una soluzione più favorevole per l’articolo 4 della direttiva, nell’interesse dei giovani lavoratori. Per questo motivo, vi invito a sostenere gli emendamenti nn. 50 e 51, che consideriamo importanti.</p>
    </intervention>
    <intervention id="3-036" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Signora Presidente, mi congratulo con l’onorevole Oomen-Ruijten per la sua relazione. La trasferibilità dei diritti a pensione complementare non è una questione banale. Se, nel dibattito sulle pensioni, i Paesi Bassi – che in fondo hanno svolto un ruolo pionieristico – pensano di porre un veto sulla proposta di una nuova legislazione in materia di pensioni, di sicuro occorre riflettere sulla questione.</p>
      <p sl="nl">E’ di enorme importanza adottare nuovi provvedimenti per garantire una migliore armonizzazione dei vari regimi pensionistici. Oltre all’armonizzazione, è soprattutto l’efficienza finanziaria dei diversi regimi a destare preoccupazione. Ovviamente, non tutti possono approvare questa relazione, perché, rispetto alla proposta della Commissione, la relatrice propone di non permettere più alcuna deroga.</p>
      <p sl="nl">Mi resta un dubbio. Se l’esenzione di cui all’articolo 9, paragrafo 3, sarà soppressa, gli Stati membri saranno incoraggiati a passare a un regime pensionistico a capitalizzazione? Perché di sicuro è ciò che va fatto. Nell’Unione europea, dove le persone sono libere di lavorare in Stati membri diversi, deve esistere un sistema di sicurezza sociale appropriato e il trasferimento dei diritti a pensione maturati individualmente deve essere un diritto minimo.</p>
    </intervention>
    <intervention id="3-037" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Signora Presidente, onorevoli colleghi, siamo tutti d’accordo sulla necessità di promuovere la mobilità dei lavoratori. Tuttavia, in molti Stati membri, come il Lussemburgo, l’Austria e la Germania, la direttiva avrà enormi ripercussioni su tutti i regimi pensionistici aziendali o professionali. Solo l’1,5 per cento dei lavoratori passa a un nuovo datore di lavoro in un altro Stato membro, ma la direttiva interessa anche il 98,5 per cento che rimane nel proprio Stato membro. Vorrei dire questo all’onorevole Jöns: penalizzeremo questi lavoratori, se le imprese non offriranno più pensioni aziendali o professionali, che sono ovviamente volontarie, perché non possono più permetterselo. Potrebbero crollare interi sistemi nazionali.</p>
      <p sl="de">Le pensioni aziendali o professionali rivestono enorme importanza alla luce dell’invecchiamento della popolazione. Tuttavia, le imprese non hanno alcun obbligo di offrirle. L’applicazione della direttiva ai regimi pensionistici a prestazioni determinate – com’è ora previsto – penalizzerà le imprese che in passato hanno fornito ampie garanzie pensionistiche. Corriamo il rischio che le imprese ritirino le proprie pensioni aziendali volontarie.</p>
      <p sl="de">Inoltre, secondo l’attuale proposta della commissione per l’occupazione e gli affari sociali, si cominciano ad acquisire diritti a pensione al compimento del venticinquesimo anno di età, senza un periodo di iscrizione obbligatorio. Ciò si traduce in un enorme aumento della burocrazia e dei costi e rende il regime finanziariamente insostenibile. L’adeguamento dei diritti a pensione degli affiliati inattivi al valore dei diritti dei lavoratori attivi – l’indicizzazione – comporterebbe un aumento dei costi del 30 per cento. Questo è il motivo principale per cui il ministro olandese degli Affari sociali e dell’occupazione ha votato contro la direttiva.</p>
      <p sl="de">Abbiamo bisogno di norme affidabili, prevedibili e finanziariamente sostenibili. Siamo favorevoli alla mobilità, ma a condizione che i regimi pensionistici aziendali o professionali, che rivestono grande importanza per i lavoratori, non siano messi a rischio.</p>
      <p sl="de">Se gli emendamenti pertinenti non saranno adottati, voterò contro la relazione, nell’interesse dei lavoratori.</p>
    </intervention>
    <intervention id="3-038" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signora Presidente, vorrei fare alcune osservazioni, innanzi tutto riguardo all’analisi della Presidenza tedesca del motivo per cui è così difficile giungere a una conclusione positiva sulla questione. A mio parere, una cosa sbagliata sin dall’inizio è che sono state decise deroghe, non ultimo dal suo paese, e ciò ha messo in moto un processo in conseguenza del quale anche altri paesi hanno cominciato a insistere sulle deroghe, il che è infine sfociato in una situazione in cui nulla si è salvato della direttiva iniziale. Penso che questo aspetto debba essere menzionato nell’analisi.</p>
      <p sl="nl">In secondo luogo, passando al ruolo dei datori di lavoro, delle parti sociali e degli stessi fondi pensionistici, sono fermamente convinta che essi debbano adottare i provvedimenti necessari, ma, come ha già detto il Commissario Špidla, hanno perso il turno. Tuttavia, penso che, se adottassimo la direttiva ora, senza incorporare questo elemento di trasferimento del valore, forniremmo loro un incentivo a riesaminare di propria iniziativa questo elemento e vorrei ribadire questo punto dandogli il necessario risalto. Ero anche contraria all’articolo 6, nella formulazione proposta dalla Commissione, che conferirebbe un diritto individuale al trasferimento del valore, ma poiché deve essere ben regolamentato, si devono compiere gli sforzi necessari.</p>
      <p sl="nl">Per quanto riguarda i diritti in sospeso, onorevole Mann, non è assolutamente vero che i Paesi Bassi sono contrari a questa componente perché non sarebbe possibile finanziarli. Abbiamo risolto la questione piuttosto bene nel nostro paese, in quanto i titolari di diritti in sospeso partecipano anch’essi agli utili derivanti dai loro contributi. Gli olandesi che hanno lavorato in Germania, per esempio, o in altri paesi e sono stati mobili non hanno accesso ai diritti maturati in tali paesi e questo è un trattamento iniquo. Penso sia questo il motivo per cui l’articolo 5, relativo ai diritti in sospeso, è così importante; sono quindi profondamente delusa dal tentativo della Presidenza tedesca e dell’onorevole Mann di far sì che il provvedimento si applichi solo ai futuri diritti in sospeso. L’argomento dell’applicabilità retroattiva è assurdo. I diritti a pensione sono determinati ogni anno, non ultimo per i partecipanti attivi. Si può fare esattamente la stessa cosa per i diritti in sospeso. Questo non ha nulla a che vedere con l’applicabilità retroattiva, si tratta semplicemente di adeguare i regolamenti e questa è una parte equa che devono avere.</p>
      <p sl="nl">In breve, sosteniamo la relazione Oomen-Ruijten senza riserve e, per quanto ci riguarda, mi auguro che non rimanga bloccata, come la direttiva sul distacco dei lavoratori, nella palude descritta dall’onorevole Cocilovo, ma sia ora realmente affrontata dal Consiglio.</p>
    </intervention>
    <intervention id="3-039" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, i soldi versati dai lavoratori per una pensione complementare sono soldi dei lavoratori. Anche i soldi versati dai datori di lavoro, affinché i loro dipendenti vivano meglio da pensionati, sono soldi dei lavoratori. Non dovrebbe pertanto esserci alcun problema nell’approvare una direttiva sulla trasferibilità di diritti che sono già dei lavoratori.</p>
      <p sl="it">Caro collega Mann, lei dice che questa direttiva, come l’ha coraggiosamente presentata la Commissione, comporta considerevoli costi per i fondi assicurativi, per cui va respinta. Io dico invece che più elevati sono i costi per i fondi pensione, maggiori sono i benefici per i lavoratori e maggiore sarà il numero dei lavoratori che si iscriveranno ai fondi pensione volontari.</p>
      <p sl="it">In conclusione, ancora una volta constato purtroppo che il Consiglio agisce da freno nell’Unione europea. Essendo necessario l’accordo di tutti i 27 Stati membri dell’Unione europea, in sede di Consiglio è sufficiente un voto contrario per bloccare una proposta. Mi chiedo allora perché ci continuiamo a lamentare del fatto che in Francia e in Olanda si è votato contro la Costituzione. Tutti noi vorremmo che l’Europa facesse passi avanti, ma quando si tratta di affrontare concretamente le aspettative dei cittadini nei nostri confronti, assumiamo sempre la posizione peggiore per i cittadini e per i lavoratori. E’ chiaro che agendo in questo modo non potremo andare avanti.</p>
    </intervention>
    <intervention id="3-040" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, mi congratulo con l’onorevole Oomen-Ruijten e tutte le persone impegnate a raggiungere un ampio consenso su questo tema estremamente complesso. Abbiamo bisogno di un voto forte oggi per la relazione Oomen-Ruijten e dobbiamo assicurare che gli emendamenti dell’onorevole Thomas Mann siano respinti. Rivolgo un appello agli onorevoli colleghi e amici del gruppo GUE/NGL, invitandoli a fare buon viso a cattivo gioco e accordare il loro sostegno nel voto finale di oggi.</p>
      <p sl="en">E’ un gran peccato che dopo un dibattito ventennale sulla trasferibilità e sui diritti acquisiti si finisca per discutere una direttiva che di fatto affronta solo la questione dei diritti acquisiti e non quella della trasferibilità. Nondimeno, a questo punto, sostengo questo specifico approccio. Comprendo perfettamente perché ci troviamo in questa situazione, e abbiamo bisogno di un segnale dagli Stati membri che confermi la loro intenzione di affrontare seriamente gli ostacoli che impediscono la piena trasferibilità.</p>
      <p sl="en">Si deve rinunciare al veto in seno al Consiglio in questa sfera della politica. Non mi riferisco necessariamente a questa direttiva specifica – anche se ritengo che si dovrebbe fare – ma alla questione generale del veto nel settore della politica sociale, che deve essere abbandonato. Mi auguro che la CIG affronti la questione nei prossimi mesi. Un maggior numero di decisioni prese a maggioranza qualificata non costringeranno nessuno ad adottare una determinata posizione, ma obbligheranno gli Stati membri e il Consiglio ad affrontare le questioni e a negoziare anziché fare ostruzionismo.</p>
      <p sl="en">In seguito al voto di oggi, il Consiglio, a mio parere, deve dare prova di serietà. Non può aspettarsi che i sindacati accettino l’adattabilità per quanto riguarda la riforma del diritto del lavoro, se non sono disposti ad affrontare una questione chiave per la sicurezza dei lavoratori.</p>
    </intervention>
    <intervention id="3-041" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, signor Presidente in carica del Consiglio, onorevoli colleghi, la direttiva proposta solleva problemi spinosi, come avviene molto spesso quando i provvedimenti colpiscono direttamente le persone. Si tratta niente meno che dei diritti pensionistici, una delle fonti di reddito nell’età anziana. La Germania, l’Austria, i Paesi Bassi e il Lussemburgo hanno regimi pensionistici aziendali o professionali molto complessi, di alta qualità e vantaggiosi per entrambe le parti, sia le imprese sia i lavoratori.</p>
      <p sl="de">La direttiva europea deve garantire l’equilibrio tra l’intenzione originaria di premiare la fedeltà all’impresa e l’esigenza di mobilità dei lavoratori, che come sappiamo è richiesta a gran voce dalle imprese e anche dalla Commissione europea. Il metodo usato per trasferire i diritti a pensione statale nell’Unione europea – calcolo pro-rata – a mio parere deve essere usato anche per i diritti a pensione aziendale o professionali. Se vogliamo la mobilità, dobbiamo trarne le dovute conseguenze. Sostengo gli emendamenti del mio gruppo ma, a prescindere dalla loro eventuale adozione, voterò a favore della relazione nel suo insieme, perché offre ai lavoratori e ai datori di lavoro sicurezza e prevedibilità e permette loro di fare piani per il futuro.</p>
      <p sl="de">Tuttavia, questa proposta di direttiva evidenzia un problema fondamentale per la legislazione dell’Unione nel settore della politica sociale: in seno al Consiglio è richiesta l’unanimità. Questo caso illustra perfettamente che è difficile raggiungerla, nonostante i grandi sforzi compiuti dall’attuale Presidenza del Consiglio, che meritano di essere riconosciuti. L’importanza della decisione del Parlamento non supererà quindi la giornata, perché la decisione del Consiglio e il suo contenuto non sono noti. Per poter lavorare con successo nell’interesse dei cittadini, il Parlamento deve quindi insistere sul voto a maggioranza qualificata anche in questo settore.</p>
    </intervention>
    <intervention id="3-042" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="it">Îndeplinirea obiectivelor de la Lisabona constituie o prioritate pentru noi toţi. De aceea, orice iniţiativă care promovează creşterea mobilităţii forţei de muncă şi care poate contribui la creşterea economică şi la reducere şomajului este binevenită. Armonizarea legislativă în domeniul pensiilor suplimentare, care să promoveze mobilitatea europeană a muncii, nu poate fi realizată, însă, în mod abrupt. Unele state membre au sisteme mai dezvoltate, cu o îndelungată tradiţie în domeniu, iar altele sunt în stadiul incipient al introducerii pensiilor suplimentare. De aceea, vreau să felicit raportorul pentru reflectarea acestei diversităţi în toate amendamentele aduse directivei. Suntem în faţa unui raport echilibrat, care facilitează păstrarea sau rambursarea drepturilor de pensii suplimentare, dobândite de angajaţii care schimbă locul de muncă, fără a împovăra angajatorii, fondurile de pensii private sau ceilalţi contribuabili. Este un prim pas pe care toate statele membre îl pot accepta şi pe care se poate construi mai departe.</p>
      <p sl="it">Transferul pensiilor de orice fel trebuie să fie posibil pentru cetăţenii europeni care lucrează într-un alt stat membru al Uniunii. Un avantaj în plus pentru angajat este transparenţa sporită a sistemului. Statele membre sunt obligate să ia măsurile necesare pentru ca angajaţii să fie informaţi despre drepturile băneşti ce li se cuvin, în cazul în care încetează să lucreze pentru o anumită companie. Pentru România, introducerea acestei directive în domeniul pensiilor suplimentare înseamnă un standard care ne permite să dezvoltăm acest sector economic, aflat în stadiu incipient în ţara noastră, fără a mai suporta costurile implicate de o reformă. Începând cu 2008, legislaţia românească prevede introducerea pensiilor suplimentare, ceea ce însemnă că aproape toţi cetăţenii români vor putea beneficia de drepturile conferite de această directivă. Cu toate acestea, este nevoie de timp pentru a implementa noile cerinţe. De aceea, sprijin ideea acordării unui termen suplimentar de şaizeci de luni pentru punerea în practică a măsurilor prevăzute în directivă.</p>
    </intervention>
    <intervention id="3-043" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signora Presidente, sono lieta che la relazione abbia raggiunto questa fase per un paio di motivi. Le modifiche proposte vanno in una direzione molto ragionevole.</p>
      <p sl="en">Durante la procedura, eravamo un po’ confusi dalle proposte della Commissione, per esempio riguardo all’attuazione retroattiva delle norme relative al periodo di iscrizione obbligatorio e alla distinzione tra pensioni pubbliche, private e complementari. Per fortuna, se oggi approviamo le modifiche proposte, il risultato sarà di gran lunga migliore della proposta iniziale della Commissione.</p>
      <p sl="en">Non dobbiamo perdere di vista il quadro generale. Se rendiamo i regimi volontari troppo burocratici e radicalmente diversi dalle alternative attuali, nessuno li offrirà, tanto meno le PMI. Ciò vanificherebbe il tentativo di incoraggiare i datori di lavoro a estendere l’applicazione dei regimi volontari a un maggior numero di dipendenti. Si ridurrà anche la possibilità che le imprese facciano ricorso ai regimi volontari come incentivo allettante per i lavoratori e per premiare la loro fedeltà. Si potrebbero inoltre perdere investimenti per milioni.</p>
      <p sl="en">L’obiettivo è incoraggiare il maggior numero possibile di imprese a optare per il giusto tipo di regime complementare e quindi contribuire ad alleviare, tra l’altro, le conseguenze esplosive dell’evoluzione demografica per i regimi di sicurezza sociale finanziati dallo Stato. Ciò si può incoraggiare anche lasciando agli Stati membri la facoltà di decidere quando e come sviluppare la trasferibilità, in modo che le imprese che vi hanno sede non debbano affrontare grandi sorprese.</p>
      <p sl="en">Se troviamo la giusta soluzione, l’Unione potrà offrire un autentico contributo alla modernizzazione della sicurezza sociale in Europa, senza venire meno al principio di sussidiarietà, e conseguire gli obiettivi di Lisbona.</p>
    </intervention>
    <intervention id="3-044" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signora Presidente, sostengo pienamente la mobilità dei lavoratori e una maggiore trasferibilità delle pensioni, ma è importante che questa proposta, su una questione molto complessa e specialistica, non determini una riduzione del numero di datori di lavoro disposti a offrire regimi pensionistici volontari ai loro dipendenti. Dobbiamo consentire ai datori di lavoro che possono permetterselo di offrire pensioni generose, al fine di attrarre e premiare lavoratori altamente qualificati.</p>
      <p sl="en">Come indica un recente sondaggio dell’Eurobarometro, il 50 per cento dei lavoratori più giovani e il 30 per cento di quelli compresi nella fascia di età tra 45 e 54 anni si attendono di cambiare lavoro entro i prossimi cinque anni. Garantire che i risparmi pensionistici seguano i lavoratori durante la loro carriera professionale deve quindi essere il nostro obiettivo. Al riguardo, sostengo gli sforzi della nostra relatrice, onorevole Oomen-Ruijten, volti a salvaguardare i diritti in sospeso.</p>
      <p sl="en">Poiché i regimi pensionistici obbligatori degli Stati membri devono far fronte alle crescenti sfide poste dall’evoluzione demografica e dall’indice di dipendenza, i regimi pensionistici complementari diventano sempre più importanti. Tuttavia, le imprese devono poter offrire pensioni a un livello di ingresso finanziariamente sostenibile. Posso accettare il compromesso raggiunto dal Consiglio in materia, cioè che, se i regimi richiedono un’età minima, tale età non superi i 25 anni. In Irlanda, il 54 per cento dei lavoratori dipendenti è iscritto a regimi pensionistici aziendali o professionali e il periodo di iscrizione obbligatorio è di due anni. Questo sistema funziona bene per noi, ma posso accettare un periodo di iscrizione obbligatorio di cinque anni per mitigare i timori relativi ai costi e raggiungere un compromesso, al fine di garantire il trasferimento di capitale dai regimi pensionistici del settore privato senza comprometterli.</p>
      <p sl="en">Mi auguro che si riescano a risolvere quanto prima le difficoltà e che le disposizioni riviste della proposta della Commissione offrano un percorso più accettabile per il Consiglio e per il Parlamento. In fondo, come ha detto il Commissario, il nostro obiettivo non è l’armonizzazione, ma l’introduzione di norme minime volte a garantire che chi si sposta non perda i diritti pensionistici acquisiti.</p>
    </intervention>
    <intervention id="3-045" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . Signora Presidente, signor Commissario, onorevoli deputati, vi ringrazio per i vostri contributi alla discussione. Vorrei fare alcune osservazioni su una questione sollevata da diversi deputati.</p>
      <p sl="de">Naturalmente, molti hanno menzionato la strategia di Lisbona, la crescente esigenza di mobilità dei lavoratori e l’azione richiesta al riguardo, per esempio l’adozione di norme appropriate riguardo alla trasferibilità dei diritti a pensione aziendale o professionale.</p>
      <p sl="de">A prescindere dalla nostra valutazione delle singole proposte avanzate o contenute nella relazione, è richiesta l’unanimità in seno al Consiglio, e uno Stato membro dichiara di essere vincolato a una decisione parlamentare. I deputati nazionali hanno chiesto al loro governo di rispettare tale decisione durante i negoziati in seno al Consiglio e di presentare alcune proposte, il che in definitiva ha impedito di raggiungere la necessaria unanimità.</p>
      <p sl="de">Onorevole Schroedter, non vi è alcuna necessità di creare leggende e criticare il ruolo della Germania in questo contesto. Era già chiaro durante la Presidenza finlandese quale direzione avremmo potuto seguire, su quali punti le nostre posizioni convergevano e su quali divergevano. Questo è il motivo per cui la trasferibilità in senso stretto è stata eliminata già allora dalla proposta. Nelle numerose discussioni che abbiamo svolto, abbiamo sempre cercato di raggiungere un’intesa, un accordo, ma alla fine è mancato il consenso di uno Stato membro. Ho ricevuto segnali positivi in un contributo dei Paesi Bassi e del Portogallo, la Presidenza entrante. Se esiste la volontà di ravvicinare le nostre posizioni, forse è ancora possibile trovare un accordo, almeno su alcuni aspetti.</p>
    </intervention>
    <intervention id="3-046" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Onorevoli deputati, questa discussione si può sicuramente considerare un successo, perché, sotto molti punti di vista, è riuscita a chiarire il senso dell’impostazione seguita dall’onorevole Oomen-Ruijten nella sua relazione.</p>
      <p sl="cs">Ha chiarito l’idea di proteggere e rafforzare i diritti dei lavoratori migranti e di preservare e rafforzare l’equilibrio a lungo termine di questi regimi complementari, perché la palese iniquità della situazione attuale inevitabilmente indurrà sempre meno persone a partecipare ai regimi complementari. In una prospettiva a lungo termine, questo approccio naturalmente favorirà un rafforzamento.</p>
      <p sl="cs">Ritengo che, nella società umana moderna, caratterizzata dall’incertezza, vi siano due certezze profondamente radicate. Una di esse, ovviamente, è la certezza della morte, mentre la seconda certezza dei sistemi moderni è che i diritti alla pensione saranno adeguatamente protetti. Ritengo che questa certezza sia fondamentale e che sia oltremodo auspicabile rafforzarla ogniqualvolta se ne presenti l’opportunità.</p>
      <p sl="cs">Onorevoli deputati, in breve, la discussione ha dimostrato che la relazione dell’onorevole Oomen-Ruijten segue un approccio risoluto e imparziale, basato sullo sviluppo economico e sociale della Comunità europea, e migliora la situazione dei lavoratori mobili, tutelando i diritti in sospeso e garantendo la debita acquisizione di diritti. Dalla discussione è chiaramente emerso che la relazione è equilibrata e non incide sui sistemi esistenti né li compromette, nemmeno a livello nazionale.</p>
      <p sl="cs">Vorrei anche accennare ad alcuni pareri espressi nella discussione. Uno era che la relazione esamina l’idea di rendere i diritti pensionistici più dinamici. Tale idea non è presente né nella proposta originaria né nella relazione dell’onorevole Oomen-Ruijten.</p>
      <p sl="cs">Onorevoli deputati, è giusto, a mio parere, sostenere la relazione in esame. Essa costituisce una buona base per sviluppi futuri, i quali, come ha dimostrato la discussione, sono indispensabili, e a mio parere rappresenta un grande miglioramento rispetto alla situazione attuale.</p>
    </intervention>
    <intervention id="3-047" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-048" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">La mobilità dei lavoratori è un diritto fondamentale nell’Unione europea. Essa può diventare una realtà soltanto se si creano le giuste condizioni. Ciò vale, in particolare, nel settore della sicurezza sociale. Semplicemente, non basta garantire la trasferibilità dei diritti pensionistici statali, la si deve garantire anche per i regimi pensionistici aziendali o professionali.</p>
      <p sl="de">E’ importante garantire che le norme siano praticabili: non vogliamo che procedure adottate con le migliori intenzioni vanifichino i vantaggi supplementari perché la burocrazia eccessiva le rende poco funzionali. Nel complesso, l’approccio proposto rappresenta un passo nella giusta direzione.</p>
    </intervention>
  </section>
  <section id="creitem3" title="3. Miglioramento del metodo di consultazione del Parlamento europeo nelle procedure di allargamento dell’area dell’euro – Adozione da parte di Cipro della moneta unica il 1o gennaio 2008 – Adozione da parte di Malta della moneta unica il 1o gennaio 2008 (discussione)">
    <intervention id="3-050" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca, in discussione congiunta:</p>
      <p sl="unknown">le dichiarazioni del Consiglio e della Commissione sul miglioramento del metodo di consultazione del Parlamento europeo nelle procedure di allargamento dell’area dell’euro,</p>
      <p sl="unknown">la relazione di Werner Langen, a nome della commissione per i problemi economici e monetari, sulla proposta di decisione del Consiglio a norma dell’articolo 122, paragrafo 2, del trattato CE relativa all’adozione della moneta unica da parte di Cipro il 1o gennaio 2008 [COM(2007)0256 – C6-0151/2007 – 2007/0090(COD) ] (A6-0244/2007), e</p>
      <p sl="unknown">la relazione di Werner Langen, a nome della commissione per i problemi economici e monetari, sulla proposta di decisione del Consiglio a norma dell’articolo 122, paragrafo 2, del trattato CE relativa all’adozione della moneta unica da parte di Malta il 1o gennaio 2008 [COM(2007)0259 – C6-0150/2007 – 2007/0092(COD) ] (A6-0243/2007).</p>
    </intervention>
    <intervention id="3-051" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signora Presidente, signor Commissario, onorevoli deputati, avviando questo dibattito che riguarda questioni procedurali, non dovremmo innanzi tutto dimenticare le conclusioni soddisfacenti delle relazioni sulla convergenza della Commissione e della Banca centrale europea su Cipro e Malta. La Presidenza è molto lieta che la Commissione abbia potuto accertare che Cipro e Malta hanno raggiunto un elevato e duraturo livello di convergenza e sulla base di ciò abbia potuto presentare proposte relative all’introduzione dell’euro in entrambi i paesi.</p>
      <p sl="de">In occasione della riunione del Consiglio ECOFIN del 5 giugno 2007, i ministri hanno appoggiato la valutazione della Commissione secondo cui Cipro e Malta soddisfano le condizioni previste per l’adozione dell’euro.</p>
      <p sl="de">La Presidenza sarebbe pertanto molto lieta se il successo di Cipro e Malta non fosse messo in secondo piano da questioni procedurali e se il Parlamento europeo, la Commissione e il Consiglio pervenissero a una soluzione amichevole.</p>
      <p sl="de">E’ assolutamente nel nostro interesse evitare incertezze e ritardi rispetto ai preparativi tecnici e giuridici che Cipro e Malta devono condurre per l’adozione dell’euro. Vorrei ringraziare in particolare il Parlamento europeo per la sua disponibilità alla cooperazione.</p>
      <p sl="de">La Presidenza capisce le preoccupazioni del Parlamento europeo e comprende il suo auspicio di poter disporre di più tempo per esaminare le relazioni sulla convergenza e le proposte della Commissione per le decisioni del Consiglio sull’introduzione dell’euro.</p>
      <p sl="de">Tuttavia il Consiglio e la Presidenza sono vincolati nel loro agire dalla procedura prevista dal Trattato CE. Il calendario è sostanzialmente definito dalle normative indicate dal Patto di stabilità e di crescita, compresa la normativa in materia di rendicontazione di Maastricht.</p>
      <p sl="de">L’obbligo del Consiglio di consultare il Parlamento europeo in merito alle proposte relative all’introduzione dell’euro negli Stati membri è sancito nell’articolo 122, paragrafo 2, del Trattato CE. La Presidenza è del parere che, nei casi di Cipro e di Malta, il Consiglio abbia rispettato questa disposizione del Trattato CE.</p>
      <p sl="de">Il Consiglio ha ricevuto entrambe le proposte della Commissione per le decisioni del Consiglio il 21 e 22 maggio 2007, ognuna in tre versioni linguistiche. Le altre versioni linguistiche sono state trasmesse al Consiglio nel corso delle due settimane seguenti. Il 25 maggio il Consiglio ha consultato il Parlamento europeo in merito alle due proposte della Commissione.</p>
      <p sl="de">Nella sua richiesta di consultazione, il Consiglio ha segnalato che sarebbe utile che il Parlamento europeo adotti i propri pareri rispetto alle proposte della Commissione in occasione della plenaria del 18-21 giugno, in modo da metterli a disposizione del Consiglio nella composizione di capi di Stato e di governo del 21 giugno.</p>
      <p sl="de">Sebbene non sia un requisito giuridico, la Presidenza sarebbe molto lieta se la dichiarazione dei capi di Stato e di governo potesse anche tenere conto della posizione del Parlamento. In ogni caso, il Consiglio non può adottare le sue due decisioni sull’introduzione dell’euro fino a quando il Parlamento europeo non ha presentato i propri pareri.</p>
      <p sl="de">In linea di principio, la Presidenza appoggia le proposte contenute nella lettera del Presidente Barroso del 13 giugno 2007 in risposta alla lettera del Presidente Poettering. La Presidenza è dell’avviso – come precisato dal Presidente del Consiglio, Cancelliere Angela Merkel, nella sua lettera al Presidente del Parlamento europeo del 19 giugno – che questa questione sia primariamente di competenza della Commissione e del Parlamento europeo.</p>
    </intervention>
    <intervention id="3-052" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . – Signora Presidente, onorevoli deputati, desidero iniziare ringraziando la commissione per i problemi economici e monetari del Parlamento e il relatore, onorevole Langen, per la rapidità con la quale hanno esaminato le relazioni sulla convergenza riguardo a Cipro e Malta approvate il 16 maggio dalla Commissione europea e dalla Banca centrale europea.</p>
      <p sl="es">Domani a Bruxelles, il Consiglio europeo discuterà dell’allargamento della zona euro a questi due paesi e confidiamo che il 10 luglio, a seguito dell’accordo favorevole del Consiglio europeo di domani, il Consiglio ECOFIN prenderà la decisione definitiva relativa all’allargamento della zona euro a questi due paesi.</p>
      <p sl="es">Sia il Parlamento sia il Consiglio ECOFIN del 5 giugno concordano con l’analisi della Commissione e della Banca centrale per quanto riguarda il rispetto da parte di Cipro e Malta dei criteri di convergenza sanciti dal Trattato.</p>
      <p sl="es">In occasione della riunione con i coordinatori della commissione per i problemi economici e monetari, il 7 giugno scorso, ho avuto l’opportunità di spiegarvi che la Commissione ha ricevuto informazioni complete e affidabili su questi due paesi ai fini della redazione delle relazioni sulla convergenza.</p>
      <p sl="es">In alcuni documenti che accompagnano il progetto di risoluzione c’è una certa confusione tra i dati relativi ai conti finanziari trimestrali e i dati notificati due volte all’anno dai paesi nell’ambito della procedura prevista in caso di disavanzo eccessivo, dati relativi al disavanzo e al debito. Devo dire nuovamente alla plenaria che, per quanto riguarda le informazioni necessarie per prendere decisioni sulle procedure per disavanzo eccessivo, la Commissione non ha riserve rispetto alla qualità dei dati forniti da Malta e Cipro. Nessun tipo di riserva.</p>
      <p sl="es">Per quanto concerne Malta, la Commissione ha pubblicato un parere sul criterio relativo alla sostenibilità delle finanze pubbliche, subordinato all’approvazione del Consiglio ECOFIN dell’abrogazione della procedura prevista in caso di disavanzo eccessivo che era stata aperta nei confronti di quel paese nel 2004; il Consiglio ECOFIN del 5 giugno ha confermato questo punto, chiudendo la procedura per disavanzo eccessivo relativa a Malta.</p>
      <p sl="es">Ci sono anche precedenti per quanto riguarda l’approvazione nella relazione sulla convergenza subordinatamente al soddisfacimento di determinate condizioni relative alla stabilità del tasso di cambio o alla dichiarazione di disavanzo eccessivo. Per quanto riguarda il rispetto da parte di Malta di questo criterio, non c’è pertanto alcun tipo di situazione particolare o eccezione. La procedura generale applicata è stata quella seguita in numerosi altri casi precedenti a molti altri paesi.</p>
      <p sl="es">Nel corso delle prossime settimane e una volta confermata la decisione favorevole del Consiglio rispetto all’allargamento della zona euro a Cipro e Malta, la Commissione pubblicherà le due relazioni sul grado di preparazione di ognuno dei due paesi in vista dell’adesione all’euro. So anche che ci sono preoccupazioni da parte di alcuni onorevoli deputati a questo riguardo. La relazione sul grado di preparazione per il cambio delle banconote e delle monete non è la relazione sulla convergenza, è un’altra cosa. Non si tratta in questo caso di un criterio di convergenza e la Commissione pubblica regolarmente, come faremo anche nelle prossime settimane, relazioni e comunicazioni che vertono proprio su questo tema.</p>
      <p sl="es">In queste circostanze, onorevoli deputati, possiamo prevedere che il 1o gennaio 2008 la zona euro avrà quindici Stati membri con l’ingresso di Cipro e Malta. E’ un passo estremamente positivo per questi due paesi, per la zona euro e per tutta l’Unione europea. L’euro costituisce indubbiamente uno dei maggiori successi dell’integrazione europea, e maggiore è il numero di cittadini europei che godono dei suoi vantaggi, più sarà riconosciuta la capacità dell’Unione di offrire a tutti i suoi cittadini maggiori garanzie di prosperità e di benessere sociale.</p>
      <p sl="es">Onorevoli deputati, con questo dibattito sulla richiesta di Cipro e Malta di aderire alla zona euro è la quarta volta che le Istituzioni europee sono chiamate a esprimere il proprio parere sull’appartenenza alla zona. La prima risale al 1998 e l’obiettivo era quello di individuare i paesi che avrebbero inizialmente costituito la zona euro il 1o gennaio 1999. In tale occasione, si era deciso che undici Stati membri avrebbero aderito alla zona. Due anni dopo, nel 2000, è stata esaminata la richiesta della Grecia e si stabilì che la Grecia avrebbe potuto aderire alla zona euro il 1o gennaio 2001. L’anno scorso tutte le Istituzioni europee hanno discusso e accettato l’adesione della Slovenia alla zona euro il 1o gennaio 2007. Infine, abbiamo ora la richiesta di Cipro e Malta, che spero sarà definitivamente approvata dal Consiglio europeo e dall’ECOFIN il 10 luglio.</p>
      <p sl="es">Non si può perciò assolutamente dire che la zona euro è un club chiuso, come è stato talvolta sostenuto. E’ invece un club completamente aperto a tutti i membri che desiderano aderire, che sono pronti e rispettano le condizioni previste per raggiungere tale fase.</p>
      <p sl="es">A seguito di queste quattro procedure per la costituzione e l’allargamento della zona euro, a partire dal prossimo anno ci saranno quindici Stati membri, altri due hanno una clausola di opt-out (Regno Unito e Danimarca) e altri dieci Stati membri non appartengono ancora alla zona e spero che possano entrarvi nei prossimi anni.</p>
      <p sl="es">Senza avanzare alcuna previsione in merito al momento in cui tutti i requisiti previsti per l’adesione alla zona euro potranno essere soddisfatti, credo che nei prossimi anni, praticamente ogni anno, noi, in quanto Istituzioni europee, dovremo esprimere il nostro parere su nuove adesioni alla zona, conformemente al Trattato che sancisce che l’euro è la valuta ufficiale degli Stati membri dell’Unione europea.</p>
      <p sl="es">Negli articoli 121 e 122, il Trattato precisa inoltre quali sono i criteri sulla base dei quali si stabilisce se uno Stato membro soddisfa le condizioni previste per l’adozione della moneta unica e definisce la procedura che le Istituzioni europee devono seguire. Per quanto riguarda la proposta di risoluzione che gli onorevoli deputati hanno preparato sulle procedure per la consultazione del Parlamento in materia di allargamento della zona euro, affronterò questo aspetto nella seconda parte del mio intervento.</p>
      <p sl="es">Conformemente al Trattato, la procedura deve coinvolgere cinque attori: la Commissione, la Banca centrale europea, il Parlamento, il Consiglio europeo e il Consiglio ECOFIN. Il Trattato non contiene tuttavia alcuna disposizione specifica relativamente ai termini di tempo di cui le Istituzioni dispongono per esprimere il proprio parere.</p>
      <p sl="es">Nelle quattro occasioni in cui abbiamo espresso il nostro parere, la tempistica è stata sempre simile: prima fase, la richiesta di adesione alla zona da parte dello Stato membro o degli Stati membri, solitamente presentata all’inizio dell’anno precedente quello in cui lo Stato o gli Stati in questione desiderano aderire alla zona euro; seconda fase, valutazione della Commissione e della Banca centrale europea tesa a stabilire se i requisiti sono soddisfatti o meno, valutazione che viene condotta in primavera; terza fase, decisione definiva del Consiglio che tiene conto del parere del Parlamento e del dibattito al Consiglio europeo, che interviene verso la metà dell’anno precedente l’adesione; infine, adozione dell’euro da parte dello Stato membro o degli Stati membri il 1o gennaio dell’anno successivo.</p>
      <p sl="es">In queste fasi intervengono vari fattori determinanti, e vorrei parlarne perché interessano tutte le Istituzioni. Primo, perché l’euro è introdotto il 1o gennaio? In ragione delle enormi implicazioni giuridiche, economiche, fiscali, contabili e pratiche del cambio di valuta, sarebbe estremamente irragionevole considerare una data diversa dal 1o gennaio per adottare l’euro, e credo che in merito a questo aspetto ci sia un consenso generale.</p>
      <p sl="es">Secondo, lo Stato membro deve disporre di un periodo di tempo sufficiente per condurre i preparativi all’adesione in modo corretto ed efficace, e sulla base della nostra esperienza con gli allargamenti precedenti possiamo affermare che, nell’interesse dei cittadini del paese in questione, che sarebbero i primi a soffrire delle conseguenze di un’adozione dell’euro non adeguatamente preparata, è auspicabile che il processo decisionale da parte delle Istituzioni europee sia completato con parecchi mesi di anticipo rispetto al 1o gennaio, data in cui le banconote e le monete sono introdotte e si applica il tasso di cambio irrevocabilmente fissato nel paese che aderisce all’euro.</p>
      <p sl="es">Questi sono i fattori determinanti nella pratica e nessuno di essi dipende evidentemente dalla volontà della Commissione. La Commissione, in collaborazione con la Banca centrale europea, ha tuttavia la responsabilità di adottare la relazione sulla convergenza che stabilisce se i criteri sono stati o meno soddisfatti. La data in cui la Commissione deve adottare la relazione sulla convergenza dipende, in primo luogo, dalla data in cui lo Stato membro presenta la sua richiesta – la Commissione non può decidere quando uno Stato membro debba presentare tale richiesta – e, secondo, dal momento in cui la Commissione dispone dei dati affidabili e precisi di cui ha bisogno per condurre una valutazione corretta, rigorosa e precisa del soddisfacimento o meno dei criteri di convergenza.</p>
      <p sl="es">La data della relazione sulla convergenza della Commissione dipende pertanto, da un canto, dalla data di presentazione della richiesta da parte dello Stato membro e, dall’altro, dalla data in cui la Commissione può disporre dei dati corretti, rigorosi e precisi necessari per svolgere la valutazione.</p>
      <p sl="es">Nel 1998 e nel 2000, la Commissione ha adottato le relazioni sulla convergenza all’inizio di maggio. Nel 2006 e nel 2007, l’approvazione è avvenuta alla metà di maggio perché, dal 2005, la scadenza prevista per gli Stati membri per la comunicazione dei dati sulla situazione di bilancio è stata rinviata di un mese, dal 1o marzo al 1o aprile. E questo è stato fatto per acquisire informazioni precise e rigorose sull’esecuzione di bilancio per l’anno precedente dello Stato membro che fa richiesta di adesione alla zona euro. L’esperienza ha dimostrato che le notifiche al 1o marzo non contenevano tutti i dati precisi necessari per fornire un quadro sufficientemente completo della chiusura del precedente esercizio di bilancio.</p>
      <p sl="es">In queste circostanze, se ricordiamo che Cipro e Malta hanno soddisfatto il criterio della stabilità del tasso di cambio il 2 maggio di quest’anno, la Commissione ha avuto due settimane, come avvenuto lo scorso anno nel caso della Slovenia, per redigere ed adottare le relazioni sulla convergenza. Attraverso questa spiegazione forse eccessivamente dettagliata, ho cercato di mettere in evidenza che tutte le Istituzioni hanno scadenze strette entro le quali devono prendere le decisioni relative a questa procedura.</p>
      <p sl="es">I tempi di cui dispone il Parlamento dipendono, da un lato, dall’approvazione della relazione sulla convergenza da parte della Commissione e della Banca centrale, ma anche, dall’altro, dalle date stabilite dal Consiglio per la sua procedura decisionale, sia al Consiglio europeo sia alla riunione del Consiglio ECOFIN, e tutto ciò non dipende certamente dalla Commissione.</p>
      <p sl="es">In ogni caso, il Presidente dalla Commissione Barroso ha scritto una lettera al Presidente Poettering nella quale ha precisato che la Commissione è disposta a esperire tutte le vie praticabili per far sì che ogni Istituzione possa esercitare le competenze attribuitele dal Trattato nel modo migliore possibile nell’ambito di questa procedura, e la Commissione e il sottoscritto vorrebbero ribadire, anche in risposta alla proposta di risoluzione del Parlamento, che siamo interessati a cercare di pervenire a un accordo tra le tre Istituzioni su una procedura che possa migliorare il modo in cui lavoriamo, tenuto conto delle obiettive limitazioni alle quali siamo confrontati quando prendiamo decisioni in questo settore.</p>
      <p sl="es">Onorevoli deputati, la commissione per i problemi economici e monetari sa benissimo, come anche tutti voi, che la Commissione e il sottoscritto sono completamente al vostro servizio quando si tratta di fornire qualsiasi informazione disponibile prima della scadenza di questi termini – in merito alla situazione economica dei paesi candidati e al grado di rispetto dei criteri di convergenza – anche prima che gli Stati membri presentino le loro richieste.</p>
    </intervention>
    <intervention id="3-053" speaker_id="1928" name="Werner LANGEN" is_mep="True" mode="spoken" role="relatore" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Ministro, signor Commissario, prima di passare a Malta, Cipro e alla procedura vorrei, con il suo consenso, esprimere alcune osservazioni preliminari sull’euro. L’euro è indubbiamente un progetto di grandissimo successo. E’ stabile all’interno e all’esterno. Non dovremmo dimenticarlo nell’ambito del dibattito odierno. All’interno, abbiamo tassi di inflazione bassi; all’esterno l’euro è diventato la seconda valuta più importante al mondo ed è molto stabile rispetto al dollaro. Nulla di tutto ciò è frutto del caso. E’ il risultato di una costruzione in cui la responsabilità principale ricade sugli Stati membri e sulla Commissione: i criteri di Maastricht nel Patto di stabilità e di crescita – che certamente è stato già indebolito sotto la guida del Commissario Almunia –, la procedura in caso di disavanzo, i chiari dati statistici e l’indipendenza della Banca centrale europea. Solo se ci sarà piena coincidenza tra tutti questi fattori l’euro rimarrà a lungo termine una valuta stabile. Lo dico come osservazione preliminare; resta poi da affrontare ancora il tema della procedura.</p>
      <p sl="de">Il Trattato è naturalmente chiaro. Ma nel Trattato si legge anche che il Parlamento europeo deve essere ascoltato. Signor Commissario, sarò molto franco: non permetteremo che il nostro ruolo sia ridotto a quello di un extra facoltativo! La Commissione – come ho appena sentito – ha fatto tutto a regola d’arte, e il Parlamento deve crearsi un proprio spazio. Se così è – ed è questo il senso della proposta –, nel caso in cui non ci fosse un accordo interistituzionale con i contenuti che poi adotteremo a larga maggioranza, la prossima volta interromperemo le consultazioni, così come facciamo nell’ambito della politica agricola. Non approveremo questi pareri con i ritmi sostenuti che ci vengono ora imposti per la terza volta. Lo dico chiaro e tondo: il Parlamento non si lascia trattare come un extra facoltativo, da nessuno!</p>
      <p sl="de">E ora passo a Cipro e a Malta: mi fa piacere che possiamo approvare l’allargamento da 13 a 15 Stati membri. In febbraio Malta e Cipro hanno chiesto una relazione sulla convergenza, conformemente all’articolo 121, in vista dell’adesione. La disamina dei dati disponibili – il Commissario ha illustrato gli innegabili problemi a tale riguardo – ci indica quanto segue: Cipro partecipa da tempo all’ERM II; dal 5 maggio soddisfa i requisiti relativi ai tassi di interesse a lungo termine; il PIL pro capite è buono, pari all’85 per cento della media comunitaria, e la sua economia mette in evidenza una sostanziale convergenza. Tuttavia c’è stato un problema di dati, in particolare con i conti finanziari trimestrali. Anche di questo problema si è discusso il 3 maggio.</p>
      <p sl="de">Dovremmo ora verificare la chiarezza dei dati anche in considerazione della responsabilità della Commissione. Non è sufficiente che la Commissione dica che il nostro lavoro dipende dai dati e che gli Stati membri devono trasmetterli. La Commissione ha altresì la responsabilità di assicurare che questi dati siano corretti. Lo abbiamo visto nel caso della Grecia, in cui la Commissione non ha eseguito una verifica sufficientemente accurata, e sei mesi più tardi abbiamo avuto una brutta sorpresa.</p>
      <p sl="de">Cipro soddisfa le condizioni e Cipro – e per questo motivo era stato criticato – ha anche allineato la legge sulla sua banca centrale, sebbene lo abbia fatto molto tempo dopo aver richiesto la relazione sulla convergenza, ossia il 15 marzo, oltre un mese dopo. Ora comunque la legge è stata emendata, l’inflazione è bassa e, sebbene il debito pubblico sia sempre al di sopra del 60 per cento, la direzione è quella giusta. Oggi possiamo pertanto dire che siamo favorevoli in maniera incondizionata all’ingresso di Cipro nella zona euro. Sono certo che il Parlamento europeo lo farà.</p>
      <p sl="de">Con Malta la situazione è simile, anche se con un’eccezione. Siamo favorevoli all’ingresso di Malta. Lunedì la commissione per i problemi economici e monetari ha espresso voto favorevole all’ingresso di entrambi gli Stati a larga maggioranza, quasi all’unanimità: per Malta con 39 voti a favore e per Cipro con 38 voti a favore e un’astensione. Con Malta tuttavia avevamo un problema: nel momento in cui era stata presentata la relazione sulla convergenza, la procedura per disavanzo non era stata ancora conclusa. Pertanto la Commissione ha presentato una relazione sulla convergenza non conforme all’articolo 2 del Protocollo sui criteri di convergenza, che sancisce che al momento della verifica la procedura di disavanzo deve essere conclusa. Questo è un dato di fatto. Abbiamo accettato comunque la relazione, ma la Commissione non deve dire che ha fatto tutto a regola d’arte e che ora questo Parlamento impiccione crea scompiglio nelle sue consultazioni con il Consiglio.</p>
      <p sl="de">Per passare infine alla nostra proposta di risoluzione, abbiamo ricevuto le relazioni e le lettere del Presidente della Commissione Barroso e di Angela Merkel. Il Cancelliere Merkel deve completare una procedura complessa, in quanto deve consultare tutti e 26 gli altri Stati membri. Al Presidente Barroso basta invece una decisione della Commissione. Sono d’accordo che dovremmo prendere una decisione, malgrado molte delle nostre richieste non siano state soddisfatte, ma proprio per questo chiediamo ora un accordo interistituzionale. In tale accordo, che dovrebbe essere approvato entro la fine del 2007, chiediamo al Consiglio e alla Commissione di essere più accomodanti sui tempi, altrimenti la prossima volta – e probabilmente sarà la volta della Slovacchia – insisteremo sul nostro diritto a un periodo di consultazione minimo di due mesi. La prossima volta non tollereremo la tempistica che abbiamo accettato ora per la terza volta.</p>
      <p sl="de">Tenendo a mente tutto ciò, accogliamo favorevolmente l’ingresso di Cipro e Malta. Ma chiediamo alla Commissione e al Consiglio condizioni di consultazione adeguate per il Parlamento europeo.</p>
    </intervention>
    <intervention id="3-055" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">a nome del gruppo PPE-DE . – Signor Presidente, non posso iniziare senza prima esprimere il mio apprezzamento nei confronti della popolazione di Malta e di Gozo per gli enormi progressi che è riuscita a compiere in questi tre anni trascorsi dall’adesione di Malta all’Unione europea. Sono stati tre anni difficili che hanno posto molte sfide. In questi tre anni i maltesi si sono dimostrati in grado di adattarsi al futuro. E’ stato un periodo estremamente interessante per il mio paese e posso dire apertamente che i risultati cominciano a farsi vedere. L’introduzione dell’euro il prossimo gennaio ne è conferma.</p>
      <p sl="mt">Malta si è chiaramente dimostrata in grado di soddisfare tutti i criteri necessari a garantire che questa importante transizione si svolga senza ostacoli. La transizione rafforzerà l’economia del paese e conseguentemente la competitività. I cambiamenti non sono mai facili. Credo tuttavia che Malta sia assolutamente pronta ad affrontare questa nuova sfida in gennaio. Dobbiamo ricordare che a Malta è stato concesso un periodo di tempo limitato per adeguarsi e adottare le misure necessarie a questo passaggio. In meno di tre anni, Malta ha ridotto il suo tasso di inflazione al 2,2 per cento, e il rapporto tra il debito nazionale e il prodotto interno lordo sta diminuendo, avvicinandosi al tasso di riferimento del 60 per cento. C’è stata una riduzione sostenibile del disavanzo di bilancio, ora inferiore al 3 per cento, e si deve anche considerare il fatto che, dall’ingresso di Malta nel programma ERM II, la lira maltese non ha subito alcuna svalutazione e non c’è stato mai alcun sentore di incertezza nel paese. Come ha affermato il Commissario Almunia, Malta ha raggiunto un elevato livello di sostenibilità e convergenza. Malta e i maltesi sono abituati ad affrontare e superare le sfide cui siamo confrontati, sfide che, in passato, non sono certo state di poco conto e che comunque hanno condotto a una serie di successi attraverso tutta la storia. Questo è un momento storico per l’Unione europea perché porterà alla costituzione di una più ampia zona euro comprendente più paesi e più popoli. Ed è anche un momento storico per Malta perché contribuirà all’ulteriore integrazione dei suoi cittadini nell’Unione europea.</p>
      <p sl="mt">Desidero inoltre ringraziare il relatore per il lavoro svolto su questa materia, che si è rivelato molto utile.</p>
    </intervention>
    <intervention id="3-056" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PSE. – Signor Presidente, innanzi tutto vorrei esprimere la mia soddisfazione per il fatto che, dal 1o gennaio 2008, la zona euro avrà due nuovi membri, segnatamente Cipro e Malta. Entrambi questi paesi hanno soddisfatto i criteri di convergenza sanciti dal Trattato. Desidero congratularmi calorosamente con i nostri colleghi ciprioti e maltesi.</p>
      <p sl="pl">L’espansione della zona euro è un processo importante che promuove una più profonda integrazione nell’Unione europea. Questo processo ha anche un effetto positivo sui paesi candidati e sulla posizione economica della zona euro. I paesi che si preparano ad aderire alla zona euro registrano un tasso di sviluppo molto più elevato di quelli già appartenenti a tale zona. Anche la loro situazione macroeconomica è migliore, soprattutto in termini di debito pubblico e di disavanzo di bilancio. I nuovi membri rafforzeranno tutta la zona e la moneta unica.</p>
      <p sl="pl">Allo stesso tempo vorrei anche far notare che non accolgo favorevolmente il fatto che si eserciti tutta questa pressione sui tempi di cui dispone il Parlamento per condurre l’opera di valutazione dell’idoneità all’adesione di questi paesi alla zona euro. I tempi attualmente a disposizione del Parlamento per tale opera non gli consentono di preparare i suoi pareri in maniera adeguata. Per questo la risoluzione che spero adotteremo oggi è tesa ad avviare un dibattito su un accordo interistituzionale che faciliti in futuro l’analisi efficace ed efficiente delle relazioni sulla convergenza.</p>
      <p sl="pl">Accolgo favorevolmente la posizione aperta e costruttiva poc’anzi espressa dal Presidente Barroso e dal Commissario Almunia, a nome della Commissione. Ministro Gloser, spero che anche la posizione del Consiglio sia costruttiva. Spero davvero che possa essere creato un meccanismo efficace che consenta un’espansione priva di problemi della zona euro in futuro.</p>
      <p sl="pl">Nel dibattito sull’espansione della zona euro, sarebbe opportuno sottolineare che certi criteri di convergenza obbligatori stabiliti da Maastricht non si applicano alla situazione attuale. Questo vale in particolare per l’inflazione. In primo luogo, non ci sembra corretto che i criteri per l’adesione alla zona euro siano definiti in funzione del tasso medio di inflazione nei paesi che non appartengono alla zona euro.</p>
      <p sl="pl">Secondo, il criterio attuale non tiene conto del fatto che la rapida crescita economica nei nuovi Stati membri si traduce naturalmente in un più elevato tasso di inflazione, che non è assolutamente un sintomo di debolezza economica. In realtà, è il contrario: è piuttosto sintomo del fatto che i nuovi Stati membri stanno recuperando terreno rispetto alle economie sviluppate della vecchia Unione.</p>
      <p sl="pl">Terzo, vorrei attirare la vostra attenzione sul fatto che la definizione di stabilità applicata dalla Commissione e dalla Banca centrale europea nelle relazioni sulla convergenza è diversa dalla definizione di stabilità dei prezzi utilizzata dalla Banca centrale europea nell’ambito della politica monetaria. Il testo del Trattato contiene invece solo una definizione di stabilità dei prezzi e non possiamo avere due interpretazioni diverse di questo termine.</p>
      <p sl="pl">Applicando il criterio dell’inflazione si giunge alla constatazione che alcuni dei nuovi Stati membri probabilmente non sarebbero in grado di aderire alla zona euro per molti anni, il che provoca una divisione permanente degli Stati membri in due categorie, ossia i paesi all’interno della zona euro e quelli al suo esterno. Tale situazione minaccia la coesione dell’Unione ed è in contrasto con lo spirito del Trattato. I criteri di convergenza sono stati elaborati 16 anni fa, in circostanze completamente diverse. Dovrebbero essere adattati alla situazione attuale. Chiedo un dibattito approfondito in materia.</p>
    </intervention>
    <intervention id="3-057" speaker_id="36394" name="Donato Tommaso VERALDI" is_mep="True" mode="spoken" nationality="Italy" birth_date="12-01-1941" birth_place="Soveria Simeri" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, onorevoli colleghi, vorrei innanzitutto ringraziare il relatore onorevole Langen per l’ottimo lavoro svolto nonostante il breve tempo a disposizione.</p>
      <p sl="it">Infatti, il 16 maggio scorso la Commissione ha adottato la relazione di convergenza sui criteri di partecipazione di Malta e Cipro alla moneta unica e il 25 maggio il Parlamento europeo è stato invitato a esprimersi sulla proposta di decisione del Consiglio relativa all’adozione della moneta unica da parte di Cipro e di Malta il 1° gennaio 2008. Il breve tempo a disposizione non ha permesso al Parlamento di valutare in maniera approfondita la situazione dei paesi e le relazioni proposte dalla Commissione.</p>
      <p sl="it">Esprimo tuttavia un parere favorevole all’adozione della moneta unica da parte di Cipro e Malta, poiché i criteri di convergenza sono stati rispettati. Infatti, per quanto riguarda Malta, negli ultimi dodici mesi il tasso d’inflazione è stato pari al 2,2%, ovvero inferiore al valore di riferimento del 3%. Il deficit eccessivo è stato corretto per mezzo di una riduzione durevole del deficit di bilancio sotto la soglia del 3% del PIL e il tasso d’indebitamento è in diminuzione avvicinandosi al valore di riferimento del 60% del PIL. Fino al marzo 2007 il tasso di interesse medio a lungo termine di Malta è stato del 4,3%, ovvero inferiore al valore di riferimento del 6,4%. L’economia maltese è molto integrata nell’Unione europea e il disavanzo delle partite correnti è sceso al 6,3% nel 2006 anche grazie agli investimenti diretti esteri.</p>
      <p sl="it">Per quanto riguarda Cipro, negli ultimi dodici mesi il tasso d’inflazione è stato pari al 2%, ovvero inferiore al valore di riferimento del 3%. Per il 2007 le previsioni stabilite dai servizi della Commissione durante la primavera di quest’anno annunciano un deficit invariato dell’1,4% del PIL. Dalla sua entrata nel meccanismo di tasso di cambio europeo ERM II, la sterlina cipriota è scambiata stabilmente a un tasso di cambio soddisfacente. Negli ultimi dodici mesi il tasso di interesse medio a lungo termine è stato pari al 4,2%, ovvero al di sotto del valore di riferimento del 6,4%. L’economia cipriota è molto integrata in quella dell’Unione europea. La Commissione sostiene che l’integrazione economica è compiuta, nonostante l’aumento del disavanzo delle partite correnti.</p>
      <p sl="it">Onde evitare che in futuro vi siano ancora problemi sulle tempistiche procedurali, occorre migliorare il metodo di consultazione del Parlamento europeo, creando una cooperazione interistituzionale tra il Parlamento e la Commissione. Ciò permetterà di disporre del tempo necessario per valutare adeguatamente le proposte della Commissione e della Banca centrale europea. A tale riguardo, mi sono parsi assai positivi lo scambio di opinioni con il Commissario Almunia e la risposta del Presidente della Commissione Barroso alla lettera inviatagli dal Presidente del Parlamento Poettering. La Commissione dovrebbe notificare con grande anticipo al Parlamento tutte le richieste di relazione di convergenza presentate dagli Stati membri e decidere assieme al Parlamento e al Consiglio il calendario della procedura.</p>
    </intervention>
    <intervention id="3-058" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN . – Signor Presidente, intervengo nel dibattito sull’espansione della zona euro a Cipro e Malta per attirare l’attenzione di tutti sui temi seguenti. Innanzi tutto, la Commissione ci ricorda ancora una volta che è necessario che i nuovi Stati membri soddisfino tutti i criteri di Maastricht prima di poter aderire alla zona euro. Allo stesso tempo, fa finta di non vedere un dato reale: quando l’euro è stato introdotto, molti dei vecchi Stati membri non soddisfacevano questi criteri.</p>
      <p sl="pl">Secondo, nonostante la revisione del Patto di stabilità e di crescita, la Commissione continua a essere indulgente nei confronti degli Stati membri più grandi in termini di rispetto dei criteri di Maastricht. In passato, la Commissione ha tollerato, e sembra tollerare ancora, elevati disavanzi di bilancio e un livello di debito pubblico spesso superiore al 60 per cento del PIL. Le statistiche lo confermano: nel 2006 il debito pubblico nei paesi della vecchia Unione europea era pari al 63,3 per cento del PIL e, in almeno metà dei paesi della zona euro, il debito superava il 60 per cento del PIL.</p>
      <p sl="pl">Terzo, l’atteggiamento della Commissione nei confronti dei paesi che desiderano aderire alla zona euro è molto variabile. Recentemente, la richiesta di adesione della Lituania è stata respinta, malgrado il paese rispettasse i criteri di Maastricht e il suo tasso di inflazione superasse appena dello 0,1 per cento il valore di riferimento.</p>
      <p sl="pl">Pertanto, la rapida approvazione dell’adesione di Cipro e Malta alla zona euro potrebbe sembrare sorprendente tenuto conto del fatto che il debito pubblico di entrambi questi paesi supera ampiamente il 60 per cento del PIL. Nel 2006, il debito pubblico di Cipro era addirittura pari al 65,3 per cento e quello di Malta al 66,5 per cento del PIL. Inoltre, entrambi i paesi hanno difficoltà per quanto concerne la trasmissione a Eurostat di statistiche relative alla loro situazione finanziaria.</p>
      <p sl="pl">Nonostante i dubbi appena espressi, desidero comunque congratularmi sia con Cipro sia con Malta per l’ingresso nella zona euro.</p>
    </intervention>
    <intervention id="3-059" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, signor Presidente in carica del Consiglio, signor Commissario, onorevoli colleghi, sia Malta che la parte greca di Cipro soddisfano i criteri di Maastricht. E’ pertanto logico ampliare la zona euro a entrambi i paesi. Se fosse per me e per il mio gruppo, anche altri Stati membri dell’Unione europea potrebbero tranquillamente aderire alla zona euro, a condizione naturalmente che soddisfino i criteri. Non può che fare bene all’Unione europea.</p>
      <p sl="de">Questo evento è tuttavia pervaso da certa tristezza e vorrei spiegarvi perché: purtroppo a Cipro si è sprecata l’opportunità di integrare entrambe le parti di Cipro nella zona euro e indicare la via verso la riunificazione dell’isola sulla base di una soluzione bicomunale e bizonale. E’ un vero peccato, perché in questo modo il muro di Cipro non si indebolisce ma si rafforza.</p>
    </intervention>
    <intervention id="3-060" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signor Presidente, onorevoli colleghi, gli esperti di economia sembrano essere d’accordo sul fatto che la zona euro sta vivendo una fase di ripresa economica generale. Parlano addirittura di una forte crescita dell’occupazione. Troppo spesso però, a mio avviso, si registra unicamente un aumento dell’occupazione a tempo parziale – o delle nuove forme di occupazione, come le si chiama con un eufemismo – che non è certo in grado di compensare i posti di lavoro a tempo pieno soppressi. In queste condizioni, non dobbiamo certo stupirci del calo del tasso di natalità. Non si può certo mantenere una famiglia con un lavoro precario. Parlare entusiasticamente di ripresa è uno schiaffo morale per ognuno dei milioni di disoccupati nell’Unione europea. E’ come prendersi gioco di tutti quei milioni di persone che sono definiti “lavoratori poveri”.</p>
      <p sl="de">Siamo confrontati a un problema che non dovrebbe essere sottovalutato: l’incremento delle divergenze già esistenti nella zona euro, che si traduce, per esempio, nel continuo deterioramento della posizione competitiva dei paesi dell’Europa meridionale. Che l’euro non sia una panacea è dimostrato dall’esempio del Regno Unito. Come sappiamo, l’economia britannica gode di ottima salute, anche senza l’euro. Il Regno Unito è al sesto posto nel mondo nel settore dell’industria manifatturiera e all’ottavo posto nel settore dei servizi. Solo per questo motivo, a mio avvisto, nessuno Stato membro dell’Unione dovrebbe essere obbligato ad introdurre l’euro. Paure come il trasferimento della sovranità alla Banca centrale europea devono essere considerate con la stessa serietà con cui si considerano gli aumenti dei prezzi paventati dai consumatori. Molti milioni di cittadini si sono in realtà resi conto che l’euro ha effetti inflazionistici, in quanto è stato un fattore determinante nell’aumento dei prezzi dei prodotti di uso quotidiano. Né le statistiche ufficiali che dimostrano il contrario né le campagne di immagine potranno fare nulla per cambiare questa percezione. Qualunque Stato membro dell’Unione europea valuti la possibilità di introdurre l’euro dovrebbe, a mio parere, come regola generale, lasciare decidere al potere sovrano, ossia al popolo.</p>
    </intervention>
    <intervention id="3-061" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signor Presidente, signor Commissario, onorevoli colleghi, innanzi tutto desidero ringraziare il relatore, onorevole Langen, e i componenti della commissione per i problemi economici e monetari per la relazione favorevole rispetto all’integrazione del mio paese, Cipro, e naturalmente di Malta, nella zona euro. Desidero altresì ringraziare il Commissario Almunia per l’assistenza costantemente fornita a Cipro in vista della realizzazione di questo obiettivo. Nonostante i tempi stretti concessi dalla Commissione al Parlamento e nonostante le reazioni che sono state espresse, l’onorevole Langen ha dato prova di un grande senso di responsabilità, ha aggirato le questioni procedurali e, ripeto, nella sua positiva relazione, ha dimostrato di essere in grado di andare a toccare il cuore del problema. Ringrazio pertanto nuovamente l’onorevole Langen.</p>
      <p sl="el">Oggi il Parlamento europeo ricompensa l’impegno a lungo termine messo in atto da Cipro per riportare ordine nell’economia e assicurare la convergenza con gli indicatori dell’Unione europea. Il Parlamento europeo sta ora dando il terzo benestare istituzionale all’adozione dell’euro a Cipro. L’adozione dell’euro a Cipro porterà l’euro nel Medio Oriente e creerà un legame monetario tra l’Europa e il mondo arabo attraverso Cipro. L’area monetaria dell’Unione europea si estenderà da Bruxelles all’estremità orientale del Mediterraneo. Cipro ha sempre avuto un’economia forte; anche durante i difficili anni dell’invasione militare e dell’occupazione della zona settentrionale di Cipro da parte della Turchia e nonostante la perdita delle sue risorse economiche fondamentali, è riuscita a sviluppare un’economia forte. Quindi, tutto quello che occorre fare entro il 1o gennaio 2008 da parte di Cipro per assicurare la piena integrazione economica e la piena convergenza dovrà essere fatto, e potete star certi che sarà fatto. Per quanto riguarda il commento di Eurostat sulla trasmissione di dati imprecisi, il chiarimento del Commissario Almunia ci soddisfa.</p>
      <p sl="el">Confido che entro il 1o gennaio 2008 disporremo delle condizioni di base necessarie per un’adeguata soluzione del problema di Cipro e per la riunificazione politica, sociale ed economica di Cipro, affinché l’euro diventi la moneta di tutti i ciprioti, sia greci che turchi. L’Unione europea ha l’obbligo di prendere un’iniziativa in tale direzione.</p>
    </intervention>
    <intervention id="3-062" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, Ministro Gloser, signor Commissario, è effettivamente la quarta volta che il Parlamento europeo è chiamato a pronunciarsi sulla zona euro, nella sua composizione iniziale o in occasione degli allargamenti. Il tema dell’euro non è poca cosa per i nostri concittadini: è, nelle loro mani, uno dei beni più preziosi dell’Unione europea.</p>
      <p sl="fr">Tuttavia, dallo scorso anno, dall’avvio del dibattito sull’adesione della Lituania, abbiamo l’impressione che sia diventato un dibattito da cui deve essere esclusa qualsiasi questione politica e in cui possono essere avanzati solo argomenti puramente tecnici.</p>
      <p sl="fr">In questo dibattito, il Parlamento europeo chiede di poter pervenire a una decisione di questo tipo secondo gli schemi normali. A tal fine ha bisogno, come qualsiasi istituzione, di tempo. E’ questo lo spirito della lettera che il nostro Presidente ha trasmesso ai Presidenti delle altre due Istituzioni. La risposta che abbiamo ricevuto dal Presidente della Commissione è ispirata da uno spirito di cooperazione e conciliazione che apprezziamo. Da parte del Consiglio, abbiamo un work in progress . Ma bisogna superare questa fase, Ministro Gloser. Abbiamo bisogno che lei dia prova dello stesso spirito di concertazione e di conciliazione della Commissione, altrimenti faremo fatica a proseguire su questo cammino.</p>
      <p sl="fr">Aldilà delle argomentazioni tecniche, non vorrei che tutta la discussione si svolgesse senza che, in nessun momento, ci ponessimo il problema della governance della zona euro. Infatti, dopo tutto, in quale situazione ci troviamo oggi, con due paesi che hanno una clausola di opt-out permanente e paesi che devono sottoscrivere, aderire a questa zona senza che in alcun momento ci si ponga la questione della governance della zona?</p>
      <p sl="fr">Ci avviciniamo al momento in cui interverrà la rotazione degli organi della Banca centrale europea (BCE). E’ un meccanismo che abbiamo criticato qui al Parlamento e nei confronti del quale, penso, continuiamo ad essere critici. Riteniamo anche che il funzionamento dell’Eurogruppo non sia del tutto soddisfacente, che si debba fare ancora meglio.</p>
      <p sl="fr">Domani avremo l’adesione della Slovacchia e poi, fino al 2012, il nostro calendario sarà sensibilmente più leggero. Approfittiamo di questo periodo per migliorare la governance della zona euro, altrimenti i nostri concittadini non avranno più fiducia nella loro moneta, la cui portata geografica viene estesa senza che però prima ne sia stato migliorato il funzionamento.</p>
      <p sl="fr">Con il suo permesso, signor Presidente, vorrei fare un’ultima osservazione sul criterio dell’inflazione. So che questo criterio è stato definito nel 1992, in un momento in cui l’Europa era molto diversa dall’Europa attuale. Ma se vogliamo rivedere i criteri di Maastricht su una base strettamente economica, indipendentemente da qualsiasi condizione politica che permetterebbe di riaprire il dibattito, allora ci sono altri elementi dei criteri di Maastricht che dovrebbero essere riveduti.</p>
    </intervention>
    <intervention id="3-063" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, la zona euro è un’altra importante istituzione che avvicina tra loro le nazioni europee e che lega e unisce ulteriormente il benessere e le prospettive dei nostri popoli nel futuro comune di un’Europa unita.</p>
      <p sl="en">Per questo motivo, i cittadini che rappresento in quanto europarlamentare cipriota sono soddisfatti della decisione della commissione per i problemi economici e monetari di approvare la proposta della Commissione relativa all’adozione dell’euro da parte di Cipro il 1o gennaio 2008.</p>
      <p sl="en">Noto purtroppo con dispiacere che il paragrafo 7b della motivazione della relazione afferma erroneamente che il governo cipriota ha violato le disposizioni del regolamento (CE) n. 501/2004 del 10 marzo 2004 relativamente alla trasmissione a Eurostat di informazioni complete sui conti trimestrali delle amministrazioni pubbliche.</p>
      <p sl="en">Ieri ho scritto a tale proposito al ministro delle Finanze cipriota e alla Commissione. Accolgo con favore la rapida rettifica apportata dal Commissario Almunia, sia a me per iscritto sia qui stamani. Mi chiedo se sia altresì possibile apportare un’adeguata rettifica e l’opportuno chiarimento nella relazione, seppure in questa fase tardiva. L’assistenza del relatore sarebbe a tale fine molto gradita.</p>
      <p sl="en">L’adozione dell’euro da parte di Cipro avrà, oltre a tutto il resto, altri due effetti benefici. Primo, avvicinerà la Turchia all’Europa in quanto, a livello pratico, l’euro sostituirà la lira turca, valuta utilizzata nella parte settentrionale di Cipro occupata dai turchi.</p>
      <p sl="en">Secondo, avvicinerà l’Europa al Regno Unito, in quanto l’euro sarà la valuta utilizzata dalla popolazione civile che vive nelle due colonie britanniche a Cipro, Akrotiri e Dhekelia. In queste zone, la lira sterlina – sebbene si stia qui parlando della lira sterlina cipriota, una versione coloniale della fortissima sterlina britannica – sarà sostituita dall’euro. Queste colonie saranno il primo territorio britannico ufficiale in cui l’euro sarà la valuta di uso comune. In futuro, l’euro potrebbe addirittura essere esteso dalle colonie alle isole britanniche, sicuramente con grande gioia di tutti gli europarlamentari britannici, che, per inciso, non sono presenti numerosi in Aula.</p>
      <p sl="en">In conclusione, chiedo a tutti i miei colleghi di sostenere la relazione e colgo questa occasione per rivolgere un invito a tutti voi: visitate Cipro nel 2008, per apprezzare l’ospitalità cipriota e spendere liberamente i vostri euro al sole.</p>
    </intervention>
    <intervention id="3-064" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, oggi limiterò le mie osservazioni alla procedura e non commenterò i numerosi altri punti affrontati. A livello contenutistico, posso francamente associarmi all’onorevole Langen nella sua valutazione di Malta e Cipro e ai suoi commenti sull’approvazione del Parlamento.</p>
      <p sl="de">Mi concentrerò pertanto sulla procedura, prendendo come spunto le parole del Ministro Gloser, che ha affermato che non dovremmo considerare come prima cosa la procedura. Si è parlato di comprensione, richieste ed esami. Per la prossima procedura vorrei dire: esamineremo con comprensione le richieste del Consiglio e della Commissione, per prendere le nostre decisioni rapidamente. Ma la prossima volta utilizzeremo anche la procedura che il Parlamento prevede per casi di questo tipo. Capiamo benissimo quelli che sono i vincoli del Consiglio con il suo calendario di riunioni e anche i vincoli della Commissione, come pure la scadenza del 1o gennaio: sono tutti elementi che il Parlamento comprende benissimo. Ma se viceversa non si capisce che anche noi al Parlamento abbiamo una data procedura e che ora, e non è certo la prima volta, non riusciamo a rispettare correttamente una delle regole fondamentali di tale procedura, per esempio per i tempi necessari per le traduzioni, la prossima volta si vedrà quali saranno le conseguenze.</p>
      <p sl="de">Non possiamo pertanto che insistere perché ci sia un accordo tra le Istituzioni, altrimenti il Consiglio dovrebbe fare in modo che in futuro il Parlamento non sia più consultato. Si è già ricordato che tutto questo è sancito dal Trattato, ma il Trattato deve anche essere rispettato. Il ministero degli Esteri tedesco e tutti i ministeri degli Esteri europei hanno fatto ripetuti tentativi per evitare che il Parlamento diventasse troppo forte. E questo vale, purtroppo, anche per altri settori.</p>
      <p sl="de">Ma un aspetto per me molto importante è quello della trasmissione dei dati. Proprio per tale motivo noi al Parlamento vogliamo avere il tempo sufficiente per occuparcene. Abbiamo visto gli esempi della Grecia e dell’Ungheria. Riteniamo che la Commissione abbia la responsabilità di garantire che i dati sui quali si basa la decisione relativa a un’adesione siano verificati quanto più accuratamente possibile, affinché si possa essere certi della loro correttezza. Mi riferisco solo ai commenti del ministro delle Finanze ungherese, che, dopo quanto accaduto in Ungheria, ha pubblicamente filosofeggiato sulle varie possibilità di cui dispone un ministro delle Finanze quando si tratta di trasmettere i dati a Bruxelles. Anche il Presidente della BCE Trichet ha segnalato che la raccolta dei dati nell’Unione europea è molto problematica.</p>
      <p sl="de">Per noi è fondamentale che in casi simili la Commissione non faccia lo scaricabarile con Eurostat, ma si assuma personalmente la responsabilità. Però vogliamo anche rafforzare la Commissione nei confronti degli Stati membri. E’ inaccettabile che la Commissione debba rispettare certe richieste, quando gli Stati membri continuano a servirsi di tutti i mezzi a loro disposizione per limitare i poteri di vigilanza della Commissione laddove devono essere concretamente esercitati.</p>
    </intervention>
    <intervention id="3-065" speaker_id="28121" name="Joseph MUSCAT" is_mep="True" mode="spoken" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">Grazie, signor Presidente, la votazione di oggi è molto importante per Malta, perché al di là delle argomentazioni legittime ed importanti che sono state addotte in merito a quello che sarebbe stato il momento migliore per adottare l’euro, constatiamo comunque un consenso politico e l’impegno a garantire che il passaggio avvenga il 1o gennaio 2008. Quando l’Unione europea avrà accettato le statistiche e la metodologia presentate dalle autorità maltesi, queste saranno accettate anche da tutte le autorità europee, se la stessa base sarà utilizzata dai successivi governi.</p>
      <p sl="mt">Nei prossimi anni occorrerà condurre un importante lavoro in materia di sostenibilità delle finanze pubbliche se si vuole che siano soddisfatti i criteri di Maastricht. Come hanno affermato sia la Commissione sia la Banca centrale europea, il governo maltese finora ha fatto ricorso alla vendita una tantum dei beni pubblici, pur continuando a incrementare la pressione fiscale, soprattutto sui lavoratori e sul ceto medio. Tutto questo non è sostenibile. Il Comitato nazionale sta facendo un ottimo lavoro per preparare il passaggio all’euro, ma occorre fare di più per coinvolgere direttamente i rappresentanti dei consumatori nell’impegno teso a contrastare la percezione secondo la quale l’euro determinerà un aumento del costo della vita. Occorre fornire più informazioni fondamentali, comprese le informazioni sui tassi di interesse. L’iniziativa FAIR, che consente alle singole imprese di concludere contratti con la doppia indicazione dei prezzi, dovrebbe essere elogiata. Tuttavia, finora poco più della metà delle imprese di Malta e Gozo ha partecipato a questo programma. Esorto con vigore le imprese che non hanno ancora aderito all’iniziativa a farlo senza ulteriori indugi.</p>
      <p sl="mt">Cerchiamo di fare in modo che il passaggio all’euro sia un successo, anche se non dobbiamo illuderci e pensare che questo risolverà i problemi economici del paese. La soluzione a questi problemi la dobbiamo cercare in noi stessi. Negli ultimi anni, il prodotto interno lordo di Malta è calato, passando dal 78 per cento al 71 per cento della media europea. Il progresso registrato in questo periodo è stato determinato principalmente dagli elevati utili bancari e dai progetti governativi in materia di spese dirette. Questo tipo di politica sarà estremamente limitata in ragione dei criteri di convergenza. Al contempo, i settori che dovrebbero essere i motori della nostra economia, ossia turismo e industria manifatturiera, hanno registrato un declino, come dimostra chiaramente il pesante colpo economico e sociale che il nostro paese ha subito ieri, quando 570 persone hanno perso il posto di lavoro in un solo giorno a causa della chiusura dello stabilimento VF. Proprio per questo è necessario uno sforzo a livello nazionale in grado di favorire la concorrenza in tali settori.</p>
    </intervention>
    <intervention id="3-066" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="en">Signor Presidente, anch’io devo scusarmi con i colleghi ciprioti e maltesi per aver rovinato questo momento storico dell’ingresso nella zona euro con il dibattito sui nostri problemi istituzionali quando si tratta di affrontare tematiche legate all’adesione. Ciò non toglie in ogni caso nulla al nostro sostegno all’adozione dell’euro da parte loro e a entrambe le relazioni dell’onorevole Langen.</p>
      <p sl="en">Non volevamo appesantire il dibattito sull’adesione di questi due paesi con il tema della procedura futura, ma spero che oggi si possa pervenire a un accordo con la Commissione e il Consiglio per fare in modo che, in futuro, la procedura sia migliorata e il Parlamento abbia veramente la possibilità concreta di esprimere il proprio parere in merito.</p>
      <p sl="en">Questo è il motivo per il quale abbiamo presentato questa proposta di risoluzione non legislativa sulla procedura. Vorremmo essere invitati a partecipare a un incontro con le altre due Istituzioni per elaborare un accordo interistituzionale su vari temi, che sono elencati nella nostra proposta di risoluzione. Il testo chiede un sistema di prenotifica in virtù del quale gli Stati membri che desiderano aderire ce ne danno notifica anticipata, affinché noi possiamo iniziare a studiare la situazione, e riguarda la valutazione della qualità delle statistiche e dei dati forniti.</p>
      <p sl="en">La mia ultima osservazione concerne la programmazione delle date per la procedura formale. Siamo d’accordo che tutto deve avvenire in un periodo di tempo molto breve. Tuttavia, se saremo preparati meglio, avremo maggiori opportunità di avviare un dibattito serio.</p>
      <p sl="en">Il Commissario ha espresso la sua disponibilità a sedersi con noi intorno a un tavolo per concludere un accordo interistituzionale di questo tipo. Vorrei chiedere al Ministro Gloser di prendere con noi lo stesso impegno a nome del Consiglio, della Presidenza tedesca e delle presidenze future.</p>
    </intervention>
    <intervention id="3-067" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, onorevoli colleghi, la richiesta di Cipro e Malta di valutazione del proprio grado di convergenza è stata avanzata meno di due anni dopo l’ingresso nel meccanismo di cambio, il 2 maggio 2005, e le relazioni della Banca centrale europea e della Commissione sono state presentate secondo il modello adottato per le relazioni richieste da Grecia, Lituania e Slovenia.</p>
      <p sl="es">Sebbene sia sempre utile migliorare i processi per l’espansione della zona euro e accrescere il coinvolgimento del Parlamento europeo, il mio messaggio principale si rivolge ai nostri concittadini di Cipro e Malta affinché ascoltino il nostro punto di vista: noi riteniamo che Cipro e Malta possano aderire alla zona euro e debbano poter beneficiare di tutti i vantaggi dell’unione monetaria dall’inizio del prossimo anno.</p>
      <p sl="es">Questo allargamento della zona euro costituirà un passo significativo nel processo dell’integrazione europea. Per la prima volta dalla riunificazione, la maggioranza degli Stati membri dell’Unione europea apparterrà alla zona euro.</p>
    </intervention>
    <intervention id="3-068" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, signor Commissario, onorevoli deputati, desidero ringraziarla di cuore, onorevole Langen, in qualità di relatore, per entrambe le parti del suo contributo. Lei ha raccomandato l’ingresso di Malta e Cipro nella zona euro nonostante le riserve espresse nella seconda parte del suo intervento in merito al fattore tempo. E’ importante che si possa realizzare questo obiettivo nel rispetto delle varie scadenze, come ha già detto il Commissario Almunia. Entrambi i paesi hanno bisogno di un certo periodo di tempo per prepararsi a questo passo, affinché i cittadini di Malta e Cipro non si trovino poi a pagare il conto di preparativi tirati per le lunghe.</p>
      <p sl="de">Vorrei nuovamente ribadire che il Consiglio europeo ha segnalato al Presidente del Parlamento europeo che la situazione era complessa e che probabilmente il tempo a disposizione era insufficiente. Vorrei nuovamente tornare su quello che è fattibile, quello che è ancora possibile prima dello scadere dei termini ufficiali fissati. Il calendario è stato definito e non possiamo discostarcene, poiché il Trattato CE contiene disposizioni in merito. L’altra questione riguarda la misura in cui, nelle consultazioni tra il Consiglio ECOFIN e la vostra commissione, voi ricevete le informazioni necessarie per poter assicurare una sorveglianza continuativa della situazione e quindi essere preparati. C’è poi la questione della misura in cui vi vengono trasmesse in anticipo copie delle relazioni dei paesi che hanno fatto domanda di adesione.</p>
      <p sl="de">Rispetto alle varie questioni poste qui durante il dibattito, vorrei ribadire quanto segue: da una parte molti punti sono prestabiliti, ma laddove è possibile apportare cambiamenti – come ha spiegato il Cancelliere Merkel nella sua lettera al Presidente Poettering e come ha accennato anche il Presidente della Commissione –, se dobbiamo riconoscere tale possibilità, dobbiamo continuare a portare avanti la discussione attraverso adeguate proposte della Commissione. Per tutto il resto, dobbiamo aspettare gli ulteriori sviluppi. Spero pertanto che capirete che oggi, su questo punto, non posso fare nessuna promessa a nome del Consiglio.</p>
    </intervention>
    <intervention id="3-069" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . – Signor Presidente, signor Presidente in carica del Consiglio, onorevoli deputati, in questo mio intervento finale nel corso del dibattito vorrei congratularmi ancora una volta, a nome mio e della Commissione, con Cipro e Malta per gli sforzi messi in atto per consentirci di giungere fino a questa fase e per gli sforzi che stanno mettendo in atto per introdurre l’euro con successo, sia per la loro economia che per i loro cittadini.</p>
      <p sl="es">Credo che questo dimostri ancora una volta che la zona euro non è un club chiuso e che l’adesione all’euro non è semplicemente un obbligo per gli Stati membri, ma un’ottima opportunità per chi desidera condividere la moneta unica con 318 milioni di altri europei e per i paesi che già appartengono all’Unione economica e monetaria.</p>
      <p sl="es">Credo pertanto che sia stato giusto aver deciso di sostenere l’ingresso di Cipro e Malta nell’euro, come fa la relazione dell’onorevole Langen.</p>
      <p sl="es">Vorrei esprimere due commenti sul rispetto dei criteri. Nel suo intervento, l’onorevole Langen ha rimesso in discussione il modo in cui Cipro e Malta rispettano i criteri o il modo in cui la relazione sulla convergenza della Commissione ha valutato il rispetto di tali criteri.</p>
      <p sl="es">Devo dire che l’abrogazione della procedura per disavanzo eccessivo per Malta, in occasione dell’ultimo Consiglio ECOFIN, su proposta della Commissione, è una condizione necessaria perché Malta ottemperi al criterio di Maastricht su questo punto, mentre la relazione sulla convergenza della Commissione del 16 maggio affermava che, se il Consiglio ECOFIN avesse approvato l’abrogazione della procedura per disavanzo eccessivo, Malta sarebbe stata conforme. Lo abbiamo fatto per non ritardare la relazione sulla convergenza, perché altrimenti avremmo dovuto aspettare fino al 5 giugno per pubblicare la relazione sulla convergenza e voi avreste avuto ancora meno tempo per discuterne.</p>
      <p sl="es">La valutazione del rispetto dei criteri subordinato all’approvazione definitiva è pertanto tesa a favorire il lavoro del Parlamento e del Consiglio, non a ostacolarlo.</p>
      <p sl="es">Passo ora alle cifre: le cifre relative al disavanzo e al debito di Cipro e Malta comunicate nel contesto delle procedure di notifica per disavanzo eccessivo che hanno luogo due volte all’anno, il 1o aprile e il 1o ottobre, sono affidabili – perché esaminate da Eurostat, che ha pubblicato il suo parere il 23 aprile – tanto quanto lo sono quelle degli altri Stati membri. Eurostat non ha espresso alcuna riserva per quanto riguarda le cifre trasmesse relative a disavanzo e debito.</p>
      <p sl="es">Non c’è motivo di mettere in discussione le cifre di Cipro e Malta e invece di non mettere in discussione quelle di Francia, Italia, Spagna, Portogallo, Germania, Svezia, Danimarca o di qualsiasi altro Stato membro. Non c’è assolutamente alcun motivo giustificato per farlo.</p>
      <p sl="es">Ci sono poi difficoltà con altre cifre, segnatamente per quanto riguarda le cifre relative ai conti finanziari nazionali trimestrali, le cifre relative alla disoccupazione nell’indagine attuale sulla forza lavoro tedesca e le cifre francesi, ma questa è la routine quando si lavora con le statistiche, e se il Parlamento vuole dotare Eurostat di maggiori risorse, è il benvenuto. Se il Parlamento vuole sostenere il lavoro di Eurostat, gli onorevoli deputati sanno che io, in quanto Commissario responsabile di Eurostat, sono sempre grato del sostegno che il Parlamento può fornire alla Commissione e a Eurostat, ma non voglio che ci siano dubbi quanto alla validità e alla qualità delle cifre sulla base delle quali stiamo valutando se Cipro e Malta soddisfano o meno i criteri di convergenza.</p>
      <p sl="es">Per quanto concerne le procedure, vorrei rivolgermi direttamente a lei, onorevole Langen. La Commissione non emargina il Parlamento e nemmeno ostacola in alcun modo il suo lavoro in questo dibattito, non intende farlo né ha motivo per farlo. Anzi, ho espresso, come ha fatto anche il Presidente Barroso nella sua lettera, la piena disponibilità della Commissione e del Commissario per gli affari economici e monetari a lavorare con voi.</p>
      <p sl="es">Vorrei che mi ascoltasse, onorevole Langen, perché le sto dicendo – e ripeto quanto il Presidente della Commissione ha dichiarato nella lettera al Presidente Poettering e quanto io ho detto il 7 giugno in seno alla commissione per i problemi economici e monetari in sua presenza – che siamo assolutamente disponibili a scambiare informazioni con voi e a trasmettere qualsiasi informazione di cui disponiamo. Ma quello che non può chiedere alla Commissione è che affermi che un paese ha definitivamente soddisfatto il criterio relativo al disavanzo quando il Consiglio non ha ancora abrogato la procedura per disavanzo eccessivo. L’anno prossimo, se la Slovacchia presenterà una richiesta, avremo ancora lo stesso problema, perché la Slovacchia attualmente è oggetto di una procedura per disavanzo eccessivo che potrà essere abrogata – sempre che un’abrogazione sia giustificata – solo dopo che Eurostat avrà convalidato le cifre definitive per il 2007.</p>
      <p sl="es">Pertanto noi non possiamo, così come non può farlo nemmeno il Consiglio ECOFIN, prevedere quelle che saranno le decisioni sull’abrogazione della procedura per disavanzo eccessivo per la Slovacchia, prima della data in cui quest’anno sarà stata abrogata la procedura per disavanzo eccessivo di Malta.</p>
      <p sl="es">Possiamo fare qualche previsione sulla relazione di convergenza affermando che, se il Consiglio ECOFIN approverà la deroga, la Slovacchia soddisferà il criterio. E’ un’ipotesi. Non possiamo tuttavia dire in febbraio che la Slovacchia soddisfa il criterio relativo al disavanzo se l’abrogazione potrà essere approvata solo a maggio o giugno del prossimo anno. Analogamente, non possiamo condurre una valutazione rigorosa – e lei ha ragione a chiederci una valutazione rigorosa – sul rispetto o meno dei criteri di Maastricht, dei criteri di convergenza da parte dei paesi in questione, prima di conoscere le previsioni economiche di primavera in maggio 2008, che non possono essere approvate o pubblicate anticipatamente dalla Commissione e dai suoi servizi, perché se facciamo anticipazioni sulle previsioni di primavera, saranno previsioni invernali e non forniranno un quadro della situazione economica e dei dati economici per la primavera.</p>
      <p sl="es">Vorrei pertanto spiegare al Parlamento che la relazione sulla convergenza per il prossimo anno non può essere anticipata a prima di maggio. La Commissione, il Parlamento e il Consiglio devono quindi discutere e accordarsi su modalità di lavoro rigorose, coerenti e improntate alla cooperazione per poter prendere le decisioni giuste che consentano a tutti noi di lavorare in modo rigoroso e di prendere le decisioni nel momento più opportuno, affinché i cittadini dei prossimi paesi che si aggiungeranno agli attuali 13 membri della zona euro non soffrano delle conseguenze di una decisione ritardata e di una insufficiente preparazione all’introduzione delle banconote e delle monete in euro.</p>
      <p sl="es">Questo è lo spirito che anima la Commissione e la convinzione che la guida. Dovrebbe esserci un accordo tra le tre Istituzioni. E’ auspicabile. Non ha senso che, per ogni allargamento della zona euro, si discuta delle procedure invece che dei paesi che aderiscono e delle conseguenze positive per i loro cittadini. Dobbiamo risolvere questo problema, ma lo risolveremo solo mantenendo un atteggiamento di cooperazione fra le tre Istituzioni e tenendo conto delle limitazioni oggettive cui sono confrontate le Istituzioni quando devono prendere questa decisione.</p>
    </intervention>
    <intervention id="3-070" speaker_id="1928" name="Werner LANGEN" is_mep="True" mode="spoken" role="relatore" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, devo reagire alle ultime osservazioni del Commissario Almunia. Sono piuttosto deluso per il modo in cui egli ha interpretato e non riportato quanto io ho detto.</p>
      <p sl="de">In primo luogo, non ho detto che i dati di Cipro e Malta erano peggiori di quelli degli altri Stati. Ma la Commissione, nei casi di Portogallo, Ungheria e Grecia, ci ha venduto per buoni dei dati che buoni non erano. Questo è un dato di fatto. In secondo luogo, non si tratta di attaccare paesi specifici, ma di fare in modo che la Commissione si assuma la responsabilità. In terzo luogo, il 3 maggio 2007 la Commissione ha presentato al Parlamento europeo e al Consiglio il documento COM(2007)0230 – la relazione sulla qualità dei conti finanziari trimestrali dello Stato. Tale documento ha rilevato mancanze per Slovenia, Malta e Cipro, né più né meno di quanto contenuto nella motivazione della mia relazione.</p>
    </intervention>
    <intervention id="3-071" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . – Signor Presidente, onorevole Langen, in merito all’ultimo aspetto, vorrei ribadire ancora una volta che è chiaro che, per quanto riguarda questi conti trimestrali, la Commissione ed Eurostat chiedono a vari paesi, compresi Cipro e Malta, di fornire informazioni, di migliorarle e di integrarle. Ripeto tuttavia che queste statistiche non sono rilevanti ai fini della valutazione del rispetto o meno dei criteri di convergenza da parte di un paese. Ci sono migliaia di statistiche, molte serie di statistiche che i paesi devono trasmettere a Eurostat e che costituiscono l’apparato statistico del sistema europeo di statistiche. Queste statistiche, che sono incomplete e lacunose nel caso di Cipro e Malta, non sono tuttavia le statistiche che abbiamo utilizzato e che dobbiamo utilizzare per valutare i criteri di convergenza. Sono statistiche diverse.</p>
      <p sl="es">Per quanto riguarda la sua osservazione precedente, nel caso di Portogallo, Italia, Francia, Grecia, Ungheria e molti altri paesi Eurostat ha rivisto le cifre relative al PIL, al disavanzo, al debito e a molti altri fattori, anche se chiaramente stiamo parlando in particolare di disavanzo e debito.</p>
      <p sl="es">Lei, onorevole Langen, e tutti gli onorevoli deputati, sapete che queste revisioni ci sono state e sapete che le cifre che stiamo utilizzando grazie al lavoro di Eurostat e della Commissione, lavoro che è notevolmente migliorato nel corso degli ultimi tre anni, sono ora più realistiche e più vicine alla realtà. Insieme al Consiglio avete approvato un regolamento che migliora gli strumenti e le possibilità di cui dispone Eurostat per la revisione delle cifre che riceve da ogni Stato membro. Vi ringraziamo del sostegno che Eurostat ha ricevuto e che gli permette di produrre un lavoro di qualità più elevata rispetto al passato, e se io, in quanto Commissario responsabile di Eurostat, avrò bisogno di nuovi strumenti legislativi per migliorare la qualità del suo lavoro, ve li chiederò.</p>
      <p sl="es">Oggi vi posso dire che, se faccio un confronto con la credibilità e la qualità delle cifre relative a bilancio, disavanzo e debito degli Stati membri con le quali mi ero trovato a lavorare tre anni fa, osservo che le cose sono chiaramente migliorate da questo punto di vista e dovremmo tutti esserne soddisfatti. Vi prego di non biasimare la Commissione se svolge il suo lavoro correttamente e propone a voi e chiunque altro cifre migliori in termini di disavanzo e debito.</p>
    </intervention>
    <intervention id="3-072" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, invito l’onorevole Langen e tutti i suoi colleghi a partecipare con lo stesso impegno di cui hanno dato prova oggi alla discussione in commissione per i problemi economici e monetari, quando ci adoperiamo per migliorare, nell’ambito della discussione attualmente in corso, per esempio, le modalità di funzionamento di Eurostat e quando adottiamo i testi di cui ha appena parlato il Commissario, che dovrebbero permettere di migliorare la governance di Eurostat. In quei momenti, non vi vedo.</p>
      <p sl="fr">Vorrei chiedere al Ministro Gloser se è disposto a impegnarsi, a nome del Consiglio e nello spirito della risposta del Presidente Barroso al Presidente Poettering, a sedersi attorno a un tavolo con noi per trovare un accordo su un calendario comune per le tre Istituzioni, quando verrà il momento di esaminare una nuova domanda di adesione alla zona euro.</p>
    </intervention>
    <intervention id="3-073" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Nel dibattito abbiamo sentito quali opzioni ci sono. Il Commissario e il Presidente Barroso hanno avanzato proposte. Ora dobbiamo sederci insieme attorno a un tavolo per cercare di capire che cosa sia ancora possibile in virtù delle disposizioni dei Trattati. Dovremmo utilizzare per tale fine il tempo disponibile.</p>
    </intervention>
    <intervention id="3-074" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">A conclusione della discussione, comunico di avere ricevuto una proposta di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì 21 giugno 2007.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-075" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Il sostegno dell’opinione pubblica maltese sarà influenzato anche dall’impatto dell’adesione alla zona euro sui cittadini comuni, sulla comunità economica e sull’economia stessa. Si profilano tre fattori fondamentali. Il primo è il successo della transizione. Dopo un inizio forse un po’ lento, ora i preparativi sembrano procedere più celermente ed è indubbiamente fondamentale che i consumatori e gli operatori tengano il processo sotto attento controllo.</p>
      <p sl="en">Finora abbiamo avuto la tendenza ad ascoltare solo i pro , in termini di vantaggi per i consumatori maltesi quando si recano all’estero, di maggiore competitività della destinazione Malta per i turisti, minori costi delle transazioni per le imprese che operano nel commercio intracomunitario e così via. Ma abbiamo sentito parlare molto poco dei potenziali inconvenienti.</p>
      <p sl="en">Da una parte, Malta deve adattarsi a politiche, meccanismi di adeguamento e misure adottati dalla Banca centrale europea, in ambiti come per esempio i tassi di interesse e gli aggregati monetari, che influenzeranno moltissimo il nostro destino. Dall’altra, l’adempimento da parte nostra dei criteri di adesione non può basarsi sui risultati di una dieta economica drastica ma su politiche economiche sostenibili che garantiscano che non violiamo le regole.</p>
    </intervention>
    <intervention id="3-076" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Osservo con interesse che ci sono nuovi paesi, l’ultimo esempio è quello di Cipro e Malta, che scelgono di aderire all’euro, il che rende sempre più vistosa la posizione britannica.</p>
      <p sl="en">Ricordando che l’euro si sta rapidamente affermando come valuta più forte del mondo e che ha ora preso il posto del dollaro statunitense come moneta principale del commercio mondiale, in quanto rappresenta il 45 per cento del mercato mondiale rispetto al 37 per cento del dollaro, appare sempre più chiaro che per il Regno Unito la decisione di non farne parte equivale alla perdita di un’opportunità.</p>
    </intervention>
  </section>
  <section id="creitem4" title="4. Firma di atti adottati in codecisione: vedasi processo verbale">
    <intervention id="3-078" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, l’articolo 28 del nostro regolamento prevede che le interrogazioni attinenti all’attività dell’Ufficio di presidenza ricevano una risposta entro il termine di 30 giorni dalla presentazione.</p>
      <p sl="it">Circa tre mesi fa, il 28 marzo, ho presentato un’interrogazione sulle dichiarazioni rilasciate, in presenza del Presidente del nostro Parlamento, dal Cardinale Angelo Scola, il quale dichiarò che non è opportuno che l’attuale Parlamento europeo si pronunci in continuazione su temi quali il matrimonio, la famiglia e la vita. Di fronte a un tale attacco contro questo Parlamento ho deciso di presentare l’interrogazione in questione e credo sia importante che la Presidenza del Parlamento difenda questa Assemblea e i suoi deliberati di fronte alle aggressioni di uno Stato straniero come la Città del Vaticano.</p>
    </intervention>
    <intervention id="3-079" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Cappato, se le cose stanno come lei dice – e non ho dubbi in merito – allora sicuramente ha diritto a ricevere una risposta. I signori qui vicino a me, con la loro competenza, analizzeranno questo punto e provvederanno a darle una risposta.</p>
    </intervention>
  </section>
  <section id="creitem5" title="5. Turno di votazioni">
    <intervention id="3-082" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca il Turno di votazioni.</p>
      <a text="(Per i risultati o ulteriori dettagli sulla votazione, cfr. processo verbale)"/>
    </intervention>
  </section>
  <section id="creitem6" title="5.1. Modello uniforme per i permessi di soggiorno rilasciati a cittadini di paesi terzi (votazione)">
    <intervention id="3-085" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, nel 2003 il Parlamento ha respinto due iniziative della Commissione su questo tema. Mi congratulo con la Commissione per aver accettato l’idea del Parlamento di separare il rilascio dei permessi di soggiorno da quello dei visti.</p>
      <p sl="pt">Al di là dei problemi tecnici legati alle interferenze radio tra i vari microprocessori utilizzati, si tratta effettivamente di due temi distinti. Una cosa è avere un documento di identità da utilizzare nell’area Schengen, un’altra è avere un documento di viaggio da utilizzare all’esterno dell’area Schengen. Questo consentirà a tutti i cittadini di paesi terzi che vivono legalmente nell’area Schengen di essere identificati nello stesso modo.</p>
      <p sl="pt">Desidero pertanto congratularmi con la Commissione per averci proposto l’introduzione di indicatori biometrici contenenti l’immagine del volto e le impronte digitali in formato interoperativo. L’uso di questi dati biometrici è il modo migliore per evitare la falsificazione delle identità e per individuare i furti.</p>
      <p sl="pt">Vorrei tuttavia attirare l’attenzione della Commissione sulla necessità che i cambi di residenza rispettino rigorosi livelli di sicurezza equivalenti a quelli definiti per il rilascio delle carte d’identità nazionali. Desidero altresì attirare l’attenzione della Commissione sulle lacune relative alle modalità di raccolta dei dati, soprattutto nel caso dei bambini e di persone non in grado di fornire le impronte digitali a causa incapacità fisiche di vario tipo. Infine, vorrei ancora attirare l’attenzione della Commissione sulle norme in materia di protezione dei dati e sulla necessità di stilare un elenco dettagliato delle autorità competenti autorizzate ad accedere a questi dati e delle autorità competenti a effettuare controlli sui permessi di soggiorno, onde evitare l’uso abusivo dei dati più sensibili.</p>
    </intervention>
  </section>
  <section id="creitem7" title="5.2. Divieto di esportazione e allo stoccaggio in sicurezza del mercurio metallico (votazione)"/>
  <section id="creitem8" title="5.3. Programma comunitario Fiscalis 2013 (votazione)">
    <intervention id="3-090" speaker_id="4238" name="Hans-Peter MARTIN" is_mep="True" mode="spoken" role="relatore" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, devo attirare molto brevemente la sua attenzione su un fatto. La presente relazione sul programma comunitario Fiscalis, un programma legislativo, è stata vergognosamente censurata. La motivazione della mia relazione è stata inspiegabilmente censurata dalla presidente della commissione per i problemi economici e monetari, la deputata socialista Pervenche Berès. Comportamento indegno per un Parlamento che si definisce democratico. Chi è interessato può trovare i brani censurati al termine di una lunga esposizione sul riciclaggio di denaro e sul controllo della Commissione europea in un addendum – forse, signor Presidente, potrebbe fare in modo che ritorni la calma in Aula – in un addendum allegato.</p>
      <a text="(Reazioni diverse)"/>
    </intervention>
    <intervention id="3-091" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">E’ lei la causa di questo disordine. Respingo le sue accuse all’onorevole Berès. Non è questo il modo di comportarsi in Aula.</p>
      <a text="(Applausi)"/>
    </intervention>
    <intervention id="3-092" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, la motivazione che accompagna questa relazione è stata totalmente contraddetta dalla votazione sulla risoluzione in commissione, una risoluzione che il nostro Parlamento ora sarà chiamato a votare. Pertanto, a norma del Regolamento, ho chiesto al relatore di ritirare cortesemente i termini della motivazione che non corrispondono alla risoluzione così come adottata in sede di commissione. Questi termini sono stati allegati alla motivazione sotto forma di parere di minoranza, in piena conformità con il nostro Regolamento.</p>
      <p sl="fr">La ringrazio, signor Presidente, di avermi consentito di spiegare all’Aula la realtà della vita democratica in seno alla commissione per i problemi economici e monetari.</p>
      <a text="(Applausi)"/>
    </intervention>
    <intervention id="3-093" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, onorevole Berès. Non avevo dubbi in merito.</p>
    </intervention>
  </section>
  <section id="creitem9" title="5.4. Miglioramento della trasferibilità dei diritti alla pensione complementare (votazione)"/>
  <section id="creitem10" title="5.5. Adozione da parte di Cipro della moneta unica il 1o gennaio 2008 (votazione)"/>
  <section id="creitem11" title="5.6. Adozione da parte di Malta della moneta unica il 1o gennaio 2008 (votazione)"/>
  <section id="creitem12" title="5.7. Galileo (votazione)"/>
  <section id="creitem13" title="5.8. Problemi specifici relativi al recepimento e all’applicazione della legislazione sugli appalti pubblici e al suo rapporto con l’agenda di Lisbona (votazione)"/>
  <section id="creitem14" title="5.9. A metà percorso verso gli obiettivi di sviluppo del Millennio (votazione)">
    <intervention id="3-107" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, propongo di aggiungere al termine del paragrafo 9 il testo seguente: “deplora che il governo italiano non abbia ancora versato al Fondo globale per la lotta contro l’AIDS, la TBC e la malaria i 260 milioni dei quali è debitore per le quote 2006-2007 e invita il governo italiano a saldare in tempi brevi tale debito”.</p>
    </intervention>
    <intervention id="3-109" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, leggerò il testo in inglese:</p>
      <p sl="en">“Invita l’Unione europea a stanziare maggiori fondi per assicurare che i programmi nella ricerca di base e nella biomedicina si traducano in nuovi farmaci, vaccine e diagnosi accessibili per le malattie trascurate, a sostenere le fasi di sviluppo della R[amp]S e ad assicurare che le popolazioni dimenticate possano avvalersi dei nuovi prodotti, nel rispetto delle disposizioni TRIPS;”</p>
      <p sl="nl">… e sarà poi stralciato un paragrafo. Il paragrafo che sarà stralciato è il seguente:</p>
      <p sl="nl">e sarà sostituito da:</p>
      <p sl="en">“nel rispetto dei diritti di brevetto internazionali, senza i quali la R[amp]S farmaceutica crollerebbe;”.</p>
    </intervention>
  </section>
  <section id="creitem15" title="5.10. Lavori dell’Assemblea parlamentare paritetica ACP-UE nel 2006 (votazione)">
    <intervention id="3-116" speaker_id="4338" name="Thierry CORNILLET" is_mep="True" mode="spoken" role="relatore" nationality="France" birth_date="23-07-1951" birth_place="Montelimar" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, anche l’onorevole Morgantini ha presentato un emendamento orale e propongo di unire i due emendamenti. Si tratterebbe dunque di accettare l’emendamento orale dell’onorevole Morgantini e completarlo con il pezzo di frase seguente: “e di chiamare la comunità internazionale ad accertare l’effettiva realizzazione di questa forza multinazionale”. I due emendamenti si completerebbero così a vicenda per formarne uno solo.</p>
    </intervention>
    <intervention id="3-117" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, vorrei comunicare che sono disposta ad accettare la proposta dell’onorevole Cornillet.</p>
    </intervention>
  </section>
  <section id="creitem16" title="5.11. Miglioramento del metodo di consultazione del Parlamento europeo nelle procedure di allargamento dell’area dell’euro (votazione)"/>
  <section id="creitem17" title="6. Dichiarazioni di voto">
    <intervention id="3-123" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Come afferma il nostro gruppo, questa proposta – che introduce informazioni sui dati biometrici nel modello uniforme per i permessi di soggiorno rilasciati a cittadini di paesi terzi – “suscita molteplici preoccupazioni in ordine alla sua fattibilità tecnica, ai costi finanziari e al rischio di abusi”.</p>
      <p sl="it">Come abbiamo sottolineato, è assai dubbio se l’introduzione degli identificatori biometrici aumenti realmente la sicurezza o se non rappresenti piuttosto una minaccia per la sicurezza stessa a causa del rischio di abusi, dei difetti tecnologici, della mancanza di trasparenza e di una valida protezione dei dati.</p>
      <p sl="it">Si tratta di una misura sproporzionata che fa parte di una dinamica sopranazionale, una misura che è finalizzata alla creazione di strumenti di vigilanza e controllo a livello comunitario, come l’istituzione di una base di dati personali. Non è affatto accompagnata da “garanzie particolarmente efficaci e rigorose, soprattutto in merito alle modalità di raccolta e utilizzo di tali dati”, ed è assolutamente impossibile garantirne l’impiego “in un ambiente relativamente sicuro”.</p>
      <p sl="it">Questa proposta è sia conseguenza che parte integrante dell’attuale tendenza a preoccuparsi eccessivamente per la sicurezza perseguita dalle Istituzioni comunitarie, e come tale la bocciamo.</p>
    </intervention>
    <intervention id="3-124" speaker_id="28111" name="Mary Lou McDONALD" is_mep="True" mode="written" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="it">La seconda proposta modificata, che introduce l’informazione sui dati biometrici nel regolamento n. 1030/2002 che istituisce un modello uniforme per i permessi di soggiorno rilasciati a cittadini di paesi terzi, suscita molteplici preoccupazioni in ordine alla sua fattibilità tecnica, ai costi finanziari e al rischio di abusi. Non è ancora chiaro se l’introduzione degli identificatori biometrici aumenti realmente la sicurezza o se non rappresenti piuttosto una minaccia per la sicurezza stessa a causa del rischio di abusi, dei difetti tecnologici e della mancanza di trasparenza e di una valida protezione dei dati. Anche la proposta originaria della Commissione si è rivelata tecnicamente impossibile, e le risorse finanziarie destinate al suo sviluppo sono state in parte sprecate. Per tali ragioni non possiamo appoggiare la proposta modificata della Commissione, la quale di nuovo farebbe soltanto lievitare i costi e i problemi tecnici e risulterebbe totalmente inadeguata al valore aggiunto in materia di sicurezza.</p>
    </intervention>
    <intervention id="3-125" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="it">Grazie alle visioni di certi sognatori del multiculturalismo si è determinata una situazione sempre più difficile da sopportare per la popolazione autoctona. In molti casi gli immigrati e i loro figli non hanno alcun riguardo nei suoi confronti; al contrario, chiedono sempre più diritti per se stessi e sembrano essere risoluti a strappare le nostre radici cristiano-occidentali; per contro, fanno i sordi quando si tratta di doveri o di obblighi civili cui qualunque immigrato è tenuto a ottemperare, come la volontà d’integrarsi.</p>
      <p sl="it">L’ampia disponibilità di abitazioni popolari per i cittadini di paesi extracomunitari e per i neocittadini dell’Unione non integrati non ha solo generato un profondo senso d’insicurezza tra i residenti, ma ha anche determinato un pesante peggioramento della situazione abitativa e della qualità della vita, una situazione nella quale le manifestazioni di violenza sono all’ordine del giorno. In considerazione di queste realtà, è necessario dare un giro di vite generale al diritto di immigrazione. La relazione Coelho non offre una base per questo provvedimento, e proprio per questo ho votato contro.</p>
    </intervention>
    <intervention id="3-127" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">Come formazione sono dentista. Il mercurio è usato in odontoiatria per le otturazioni con amalgama, e ho seguito con interesse la strategia comunitaria relativa al mercurio e all’eliminazione dello stesso da tutti i settori della vita ove ci sia un’alternativa appropriata. Condivido, in linea di principio, molte delle misure che la Commissione ha presentato sotto forma di disegno di legge in linea con la strategia sul mercurio.</p>
      <p sl="sk">Tuttavia, sono impaziente di sapere come reagiremo alla proposta di bandire il mercurio dalla pratica odontoiatrica, quando gli amalgama di mercurio si usano da 150 anni a questa parte e per giunta con molto successo. Non ci sono indicazioni né prove irrefutabili degli effetti nocivi degli amalgami se usati in maniera appropriata. Al tempo stesso, non è chiaro se esistano materiali alternativi adeguati per le otturazioni. Ritengo che, separando opportunamente gli avanzi di amalgama negli studi dentistici e smaltendoli in modo adeguato, sicuro e permanente, come propone la relazione, non ci sarà bisogno per il momento di abolire l’amalgama come materiale per le otturazioni.</p>
    </intervention>
    <intervention id="3-128" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, vorrei dare alla relazione il mio fermo appoggio e ho votato a suo favore. E’ importante che disponiamo di una strategia europea per il mercurio perché si tratta di una delle sostanze inquinanti più tossiche per l’ambiente, e l’Europa dev’essere senz’altro all’avanguardia in materia. Ho votato contro alcune delle proposte finalizzate a inasprire le norme perché credo che sia necessario prevedere un piano incrementale per le imprese e permettere una transizione morbida per non mettere a repentaglio il livello generale di competitività. Temo inoltre che si crei un eccesso di burocrazia e occorre mano ferma se vogliamo scongiurare questo rischio. Si tratta, nel complesso, di una relazione assai incoraggiante.</p>
    </intervention>
    <intervention id="3-129" speaker_id="photo_generic" name="Liam Aylward, Brian Crowley, Seán Ó Neachtain e Eoin Ryan" is_mep="True" mode="written">
      <p sl="it">Abbiamo votato contro gli emendamenti che proponevano la necessità di stoccare il mercurio liquido in impianti sopra il livello del suolo. La Commissione non ha effettuato nessuna valutazione d’impatto sulla sicurezza di questo stoccaggio e non c’è la tecnologia che permetta di solidificare il mercurio liquido. Lo stoccaggio del mercurio in un impianto sopra il livello del suolo è pertanto discutibile in termini di sicurezza e di tempo (gli emendamenti propongono in questo caso uno stoccaggio provvisorio). Senza una nuova tecnologia, lo stoccaggio non sarebbe temporaneo. D’altra parte, la Commissione ha condotto valutazioni d’impatto per lo stoccaggio di mercurio liquido in miniere di sale e formazioni sotterranee profonde di roccia dura, confermandone la sicurezza.</p>
      <p sl="it">Siamo ben consci che la tecnologia potrebbe essere sviluppata nel prossimo futuro. Accogliamo con entusiasmo l’approvazione da parte del Consiglio della richiesta del Parlamento di includere nella proposta di regolamento una revisione dell’estensione della competenza del regolamento e delle altre opzioni disponibili per lo stoccaggio del mercurio nel 2010.</p>
    </intervention>
    <intervention id="3-130" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Nel 1990 la Commissione Oslo-Parigi (OSPAR) ha raccomandato che tutti gli impianti di produzione di cloro-alcali con celle a mercurio (MCCAP) fossero convertiti a tecnologie non basate sul mercurio entro il 2010. La risoluzione del Parlamento del marzo 2006 in merito alla strategia comunitaria sul mercurio ha invitato la Commissione ad agire per attuare la decisione OSPAR.</p>
      <p sl="it">A parte le emissioni di mercurio tuttora generate dagli impianti di produzione di cloro-alcali con celle a mercurio quando questi impianti vengono convertiti a tecnologie non basate sul mercurio, le considerevoli quantità di mercurio contenute nelle loro celle devono essere gestite in maniera ecocompatibile.</p>
      <p sl="it">Per impedire che tali eccedenze di mercurio si riversino sul mercato mondiale delle materie prime, nell’ottobre 2006 è stata approvata una proposta di regolamento che vieta l’esportazione del mercurio metallico a partire dal 1o luglio 2011, data che adesso si è tentato di anticipare.</p>
      <p sl="it">La proposta include disposizioni relative allo stoccaggio in sicurezza delle eccedenze di mercurio provenienti principalmente da impianti di produzione cloro-alcali con celle a mercurio, per impedire che vengano reimmesse sul mercato. Attualmente, nelle celle a mercurio sparse per l’Europa giacciono all’incirca 12 000 tonnellate di mercurio. A tal fine Euro Chlor (la federazione dell’industria dei cloroalcali dell’Unione), su invito della Commissione, ha accettato di elaborare un accordo volontario per lo stoccaggio delle eccedenze di mercurio provenienti dall’industria dei cloroalcali.</p>
    </intervention>
    <intervention id="3-131" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="it">La gestione del mercurio è una questione importante per la tutela dell’ambiente.</p>
      <p sl="it">Se l’Europa possiede più giacenze di mercurio da stoccare, è perché le nostre industrie non hanno previsto i rischi connaturati con l’impiego di questo metallo, soprattutto per la produzione del cloro.</p>
      <p sl="it">Prima lezione: dobbiamo rivedere molto rapidamente tutti i nostri metodi di produzione per essere pronti a una rivoluzione ecologica indispensabile.</p>
      <p sl="it">In secondo luogo, è necessario sorvegliare costantemente lo stoccaggio dei rifiuti istituendo controlli regolari. Per questo ho votato a favore dell’emendamento n. 25 che esclude lo smaltimento permanente sopra e sotto la superficie del suolo. Purtroppo non ha ottenuto la maggioranza dei suffragi. Nondimeno, le altre migliorie apportate al testo giustificano un voto a favore della relazione definitiva.</p>
    </intervention>
    <intervention id="3-132" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="it">Anche se riconosce che non esiste allo stato attuale un metodo assolutamente sicuro per stoccare il mercurio metallico, la relazione tenta di legalizzare uno speciale tipo di “razzismo” territoriale imponendo la scelta della località spagnola di Almadén quale sede per la discarica permanente dei rifiuti maggiormente tossici del pianeta. La cosa peggiore è che tenti di giustificare l’imposizione di questa zona specifica con l’esistenza in loco di infrastrutture e “manodopera”. In altre parole, si sta usando la disoccupazione come mezzo manifestamente coercitivo nei confronti dei lavoratori affinché accondiscendano a trasformare il proprio territorio in una discarica per i rifiuti tossici contenenti mercurio proveniente da tutta l’Unione, con rischi incalcolabili per la salute degli abitanti e dell’ambiente.</p>
      <p sl="it">La proposta della relazione di coinvolgere e finanziare ogni sorta di ONG nella questione cruciale dell’applicazione delle tecnologie senza mercurio nei paesi in via di sviluppo e nelle cosiddette “economie di transizione” s’iscrive nella stessa pericolosa politica di eludere le norme previste da accordi bilaterali vincolanti in questo settore.</p>
      <p sl="it">E’ per questo motivo che il partito comunista greco si è astenuto dal voto.</p>
      <p sl="it">Il partito comunista greco sostiene che la questione dei luoghi ove stoccare e trattare il mercurio metallico sia un argomento da affidare alla scienza e all’applicazione delle sue conclusioni, non a scelte che riflettono gli interessi e i profitti delle imprese.</p>
    </intervention>
    <intervention id="3-134" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">I regimi pensionistici complementari, collettivamente definiti come “secondo pilastro del sistema previdenziale”, sono una componente inscindibile della società moderna. In passato abbiamo assistito alla riforma dei mercati del lavoro e dei sistemi previdenziali in diversi Stati membri, e tale riforma ha riguardato anche i regimi pensionistici. Permettetemi di citare la Slovacchia come esempio di paese che ha introdotto i regimi pensionistici complementari nel contesto della riforma del sistema di previdenza sociale. Molti cittadini slovacchi hanno già aderito al secondo pilastro.</p>
      <p sl="sk">I risparmi prodotti nel secondo pilastro sono di tipo privato. Sono più sicuri delle promesse dello Stato di pagare le pensioni con i fondi pubblici. Un vantaggio del secondo pilastro consiste nel fatto che le prestazioni pensionistiche non dipendono più dalla situazione demografica del paese, ma dai risparmi che ciascuno ha accumulato. Per queste ragioni, e nello spirito di incoraggiare la mobilità dei lavoratori negli Stati membri, ho approvato la proposta di direttiva relativa al miglioramento della trasferibilità dei diritti pensionistici complementari e penso che ciò consentirà di ridurre il numero dei problemi legati ai requisiti per i diritti pensionistici, mantenendo quelli in sospeso, e alla trasferibilità dei diritti acquisiti.</p>
    </intervention>
    <intervention id="3-135" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, il mercato unico e la mobilità dipendono dalla sicurezza sociale, che deve estendersi al di là della vita lavorativa della persona. A questo riguardo è importante mantenere l’equilibrio fra datori di lavoro e prestatori d’opera, condizione da cui dipende l’acquisizione dei diritti pensionistici.</p>
      <p sl="de">Si trattava della prima lettura e abbiamo ancora molti dibattiti davanti a noi. La delegazione del partito popolare austriaco ha dato il suo appoggio incondizionato alla relazione Oomen-Ruijten perché siamo dell’idea che rappresenti la via giusta per continuare a far crescere la mobilità e a sviluppare il mercato unico.</p>
    </intervention>
    <intervention id="3-136" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Signor Presidente, innanzi tutto vorrei ringraziare la relatrice, onorevole Ria Oomen-Ruijten, e gli altri colleghi che hanno preparato la relazione sul miglioramento della trasferibilità dei diritti a pensione complementare. Ho votato a favore di questo documento perché ritengo che inciderà positivamente sulla maggior parte degli Stati membri dell’Unione, in particolare su quelli che hanno aderito più di recente. Nei paesi baltici, nella Repubblica Ceca, in Slovacchia, in Ungheria e a Malta, le pensioni complementari non sono ancora regolate per legge, mentre nei paesi scandinavi e in Slovenia, per contro, la maggioranza dei lavoratori partecipa a tali regimi pensionistici.</p>
      <p sl="lt">Il fatto che il Parlamento abbia insistito tanto per obbligare i paesi dell’Unione ad agevolare gradualmente la trasferibilità dei diritti pensionistici dovrebbe fornire un nuovo stimolo soprattutto ai nuovi Stati membri, e analogamente alla Grecia, all’Italia e al Portogallo, affinché modifichino la propria legislazione in modo che la mobilità delle persone nell’ambito dell’Unione venga incoraggiata, non penalizzata.</p>
    </intervention>
    <intervention id="3-137" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, è con piacere che prendo la parola per dire all’Europa: “se ci sei, batti un colpo”. L’Europa deve dimostrare più coraggio, deve avere un cuor di leone e non essere pecora o coniglio, come si dice in italiano.</p>
      <p sl="it">La direttiva sulla trasferibilità dei diritti a pensione è importantissima per tutti i lavoratori e i cittadini europei. Con l’approvazione della proposta si fa qualcosa a favore dei lavoratori, ma non si riesce realmente a ottenere un risultato per cui i cittadini europei possano applaudire l’Europa. Allora, signor Presidente, non lamentiamoci se in Francia e in Olanda i referendum hanno bocciato la Costituzione. L’Europa deve avere più coraggio.</p>
    </intervention>
    <intervention id="3-138" speaker_id="photo_generic" name="Lena Ek, Olle Schmidt" is_mep="True" mode="written">
      <p sl="it">Come liberale, trovo difficile votare contro una proposta finalizzata a migliorare le opportunità dei cittadini europei di spostarsi più liberamente. Né mi è più facile farlo tenuto conto che la proposta ha anche lo scopo di incoraggiare le persone ad assumersi una responsabilità più attiva nel risparmiare per la propria pensione, dal momento che questa è davvero una delle questioni cruciali per il futuro. Nondimeno, non ho potuto votare a favore della proposta originaria.</p>
      <p sl="it">Il problema è duplice. In primo luogo, è da vedere se sia il caso di sollevare tale complicata questione a livello europeo, considerata la grande varietà dei sistemi di risparmio a fini pensionistici vigenti nei diversi Stati membri. In secondo luogo, non potrei fare a meno di notare che la Svezia ha, in comune con la Germania, sistemi particolarmente inadatti a questo tipo di conversione. Il modello svedese, in cui le parti sociali decidono in merito alla questione, è incompatibile con la proposta della relatrice. Potrebbero inoltre sorgere gravi problemi se somme ingenti sotto forma di fondi investiti venissero smobilizzate improvvisamente nel breve periodo per garantire la trasferibilità delle pensioni.</p>
      <p sl="it">Sono favorevole, nel lungo termine, a un sistema in cui sia possibile cambiare lavoro e spostarsi da un paese all’altro senza dover ancora preoccuparsi delle ripercussioni che questo potrebbe avere sulla propria pensione. Pertanto, alla fine ho votato a favore della versione della relazione emendata dal Parlamento, in cui sono ammesse deroghe a livello nazionale.</p>
    </intervention>
    <intervention id="3-139" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Riguardo alla questione della trasferibilità dei diritti pensionistici, occorre tenere conto almeno di due aspetti fondamentali: assicurare i diritti dei lavoratori e garantire la sostenibilità dei sistemi pubblici di sicurezza sociale.</p>
      <p sl="it">La questione in esame riguarda, nello specifico, i regimi pensionistici complementari e non i regimi pubblici di sicurezza sociale. Considerando questi due aspetti, siamo contrari agli emendamenti presentati nella relazione che modificano la proposta originaria della Commissione. Questi emendamenti propongono, per esempio, di aumentare da 21 a 25 anni l’età per accedere a regimi pensionistici complementari e di subordinare l’acquisizione dei diritti pensionistici a un periodo minimo di 5 anni.</p>
      <p sl="it">I regimi pensionistici complementari non devono comunque sostituire i regimi pubblici. I regimi pubblici di sicurezza sociale, basati sulla solidarietà e l’universalità, figurano tra i pilastri di qualunque Stato e sono una cosa che va garantita in una società più giusta e ugualitaria.</p>
      <p sl="it">Infine, siamo molto delusi per la bocciatura degli emendamenti che abbiamo presentato, inclusa la proposta di combinare la posizione originaria della Commissione sull’età minima di 21 anni con un periodo di acquisizione dei diritti pari a due anni, che sarebbe stato più favorevole ai lavoratori. Da qui il nostro voto finale contrario.</p>
    </intervention>
    <intervention id="3-140" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Abbiamo deciso di votare contro la relazione. La Lista di giugno appoggia toto corde un mercato interno efficiente. Perciò sosteniamo il principio in base a cui un lavoratore dipendente deve poter trasferire senza difficoltà da uno Stato membro all’altro la situazione acquisita ai fini del calcolo della pensione. Tuttavia non riteniamo che l’Unione debba avere voce in capitolo sulle modalità di attuazione dei regimi pensionistici degli Stati membri, a condizione che tutti i cittadini europei godano di parità di trattamento nell’ambito del sistema in vigore. Perciò siamo contrari ad alcune singole proposte contenute nella relazione, come le idee sulle condizioni di contribuzione minima per gli assicurati a regimi pensionistici complementari, le idee sulle età minime per l’acquisizione dei diritti pensionistici o sulle norme comunitarie in merito al periodo propedeutico per aderire a un regime pensionistico. Le modalità di scelta da parte degli Stati membri dei rispettivi regimi pensionistici devono costituire una questione di carattere totalmente nazionale, a patto che tutti i cittadini europei godano della parità di trattamento nell’ambito del sistema in vigore.</p>
    </intervention>
    <intervention id="3-141" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">Voterò a favore della relazione dell’onorevole Oomen-Ruijten sulla proposta di direttiva del Parlamento e del Consiglio relativa al miglioramento della trasferibilità dei diritti a pensione complementare [COM(2005)0507 – C6-0331/2005 – 2005/0214(COD) ].</p>
      <p sl="it">I cambiamenti demografici e l’invecchiamento della popolazione ci hanno resi consapevoli della necessità di regimi pensionistici complementari e di sistemi di sicurezza sociale che permettano di garantire condizioni di vita dignitose. La nuova direttiva e la relazione dell’onorevole Ria Oomen-Ruijten hanno entrambe l’obiettivo di migliorare la mobilità dei lavoratori all’interno degli Stati membri dell’Unione e tra di essi, fissando requisiti minimi in merito all’acquisizione e alla salvaguardia dei diritti pensionistici complementari.</p>
      <p sl="it">La relazione sottolinea appropriatamente il ruolo degli Stati membri nel fornire un sostegno coerente al trasferimento dei diritti pensionistici acquisiti, in particolare nel caso vengano istituiti nuovi sistemi pensionistici complementari. Dopo cinque anni dall’entrata in vigore della direttiva, la Commissione redigerà una relazione che terrà conto delle condizioni che disciplinano i trasferimenti di capitali corrispondenti ai diritti pensionistici complementari dei lavoratori o ai diritti acquisiti in materia di sicurezza sociale.</p>
    </intervention>
    <intervention id="3-142" speaker_id="1922" name="Thomas MANN" is_mep="True" mode="written" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="it">Ho votato contro la relazione sulla direttiva relativa alla trasferibilità in quanto è chiaro che non ha colto quello che è il vero obiettivo, ovvero incrementare la mobilità transfrontaliera dei lavoratori fra gli Stati membri. In media, solo il 10 per cento di tutti i lavoratori comunitari percepisce una pensione aziendale. A causa dell’aumento dei costi di almeno il 20 per cento che si può prevedere in conseguenza dei rigorosi requisiti minimi da poco adottati, difficilmente ci sarà interesse a costituire o espandere i regimi pensionistici aziendali. Il mio timore è che ora sia messo in forse ciò che i datori di lavoro e i lavoratori sono riusciti a conseguire con reciproco vantaggio a livello nazionale nel corso di vari decenni.</p>
      <p sl="it">L’età minima per l’acquisizione dei diritti pensionistici aziendali è stata soppressa. E’ stato abolito il periodo di iscrizione obbligatorio di cinque anni. Le norme di minima sono applicabili retroattivamente, in assoluto contrasto con il principio della tutela delle legittime aspettative. Ho anche votato per l’abolizione dell’indicizzazione, che potrebbe essere verosimilmente interpretata dalla Corte di giustizia delle Comunità europee come un “equo adeguamento” e un obbligo. Il Bundesrat della Germania ha calcolato che trattare i lavoratori che hanno cambiato azienda alla stessa stregua di quelli che non l’hanno cambiata comporterà un incremento del 30 per cento dei costi dei sistemi pensionistici complementari.</p>
      <p sl="it">Il Commissario Vladimír Špidla ha annunciato che presenterà una nuova proposta. Dopo che non si è riusciti a raggiungere un accordo in sede di Consiglio, la proposta si baserà prevalentemente sull’odierna risoluzione del Parlamento e pertanto metterà a repentaglio i regimi pensionistici aziendali, e non solo in Germania.</p>
    </intervention>
    <intervention id="3-143" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">La direttiva 98/49/CEE garantisce i diritti pensionistici complementari dei lavoratori dipendenti e autonomi che si spostano all’interno dell’Unione, ma non dà garanzie per quanto riguarda la trasferibilità delle pensioni complementari e la flessibilità delle condizioni di acquisizione.</p>
      <p sl="nl">E’ di questo che si occupa la proposta della Commissione, stabilendo condizioni e suggerendo tre norme di minima relativamente alla trasferibilità dei diritti: o i diritti restano all’interno delle aziende (diritti in sospeso) o vengono trasferiti entro un certo lasso di tempo, o vengono liquidati in contanti (fino a un certo limite). Secondo la Commissione, la nuova direttiva va applicata a tutte le pensioni complementari di categoria.</p>
      <p sl="nl">Deploro in particolare che la relazione Oomen-Ruijten escluda dalla direttiva la proposta di trasferibilità dei diritti pensionistici. Nella sua versione attuale, tratta solamente i diritti in sospeso.</p>
      <p sl="nl">Per come la vedo io, la nuova direttiva deve fare quanto è in suo potere per sostenere i lavoratori che investono in diritti pensionistici complementari. Di conseguenza, nessuno dev’essere escluso tramite l’imposizione di condizioni di minima in termini d’età o di periodo di tempo. Posso appoggiare la relazione soltanto se la direttiva conserva l’ampio raggio d’azione proposto dalla Commissione. Altrimenti voterò contro.</p>
    </intervention>
    <intervention id="3-144" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="it">La proposta di direttiva della Commissione, formulata con gli emendamenti contro i lavoratori votati congiuntamente dai Democratici cristiani, dai socialisti e dai liberali, sostenuti da Nuova Democrazia e dai deputati al Parlamento europeo del PASOK, demolisce del tutto i regimi previdenziali complementari di tutta l’Unione, determinando un deterioramento in termini di previdenza e pensionamento dei lavoratori, una riduzione delle pensioni e un aumento dell’età pensionabile. Sveltisce le procedure per le compagnie private di assicurazione per aumentare la loro partecipazione in questo settore. Il senso fondamentale di questi cambiamenti reazionari consiste nel cosiddetto sistema “a tre pilastri”, costituito principalmente dalla pensione principale a carico dello Stato, unitamente a una pensione complementare e una pensione professionale erogata da compagnie private. L’attacco ai diritti dei lavoratori nel settore della pensione complementare è legato all’ambizione dei monopoli di usare le riserve dei fondi assicurativi per finanziare i propri investimenti, legalizzando al contempo l’accettazione del “rischio d’investimento” o la possibile perdita del denaro dei lavoratori.</p>
      <p sl="it">Da una parte, Nuova Democrazia e il PASOK votano in Parlamento a favore di tutte le misure antipopolari e, dall’altra, arringano e ingannano i lavoratori del nostro paese, sforzandosi di atteggiarsi ad amici del popolo.</p>
      <p sl="it">Il partito comunista greco invita i lavoratori a intensificare la loro lotta contro la politica dell’Unione contraria ai lavoratori e al proletariato, a difendere i sistemi di previdenza sociale statali e a chiedere, oltre alla soddisfazione delle loro attuali esigenze, pensioni più alte e un’età pensionabile più bassa.</p>
    </intervention>
    <intervention id="3-145" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="it">Ho votato contro la direttiva sulla trasferibilità perché non coglie il suo vero obiettivo, che è quello di accrescere la mobilità transfrontaliera dei lavoratori fra gli Stati membri. Le norme in materia di trasferibilità dei diritti pensionistici aziendali hanno soltanto carattere di raccomandazione per gli Stati membri. Perciò avevo ripetutamente consigliato di abolire la direttiva perché era diventata superflua.</p>
    </intervention>
    <intervention id="3-147" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, anche se l’introduzione dell’euro ha per molti aspetti semplificato la vita, come nel caso del commercio transfrontaliero, sarebbe sbagliato ignorare aspetti meno positivi, come la perdita dei diritti di sovranità e l’aumento dei prezzi.</p>
      <p sl="de">Così com’è avvenuto per ogni allargamento dell’Unione, l’introduzione dell’euro nei nuovi Stati membri inciderà in ultima analisi sulla delicata stabilità dell’intero sistema. Ecco perché, a mio avviso, è necessario garantire che l’equilibrio dell’insieme non sia pregiudicato dall’annessione di economie nazionali deboli.</p>
      <p sl="de">Ora può sicuramente darsi che Cipro e Malta siano pronte. In passato, tuttavia, i governi hanno troppo spesso giocato con le carte segnate per essere ammessi nel club dell’euro. A mio avviso, una decisione così importante non si può assolutamente prendere scavalcando la popolazione, ed è per questo che mi sono astenuto dal voto in questo caso.</p>
    </intervention>
    <intervention id="3-148" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Ci siamo astenuti dal voto perché la decisione sovrana di volere aderire o meno alla zona dell’euro spetta a ciascuno Stato membro. E’ ben nota la nostra ostilità alla creazione dell’Unione economica e monetaria e alla zona dell’euro. L’esempio del Portogallo ha ampiamente dimostrato quanto l’euro sia uno strumento per promuovere la moderazione salariale e la flessibilità nel mercato del lavoro. Sostenendo la convergenza nominale e non quella reale, ha penalizzato la crescita, l’occupazione e le condizioni di vita, e ha avvantaggiato le grandi multinazionali e i gruppi finanziari europei.</p>
      <p sl="it">Vorrei fare presente che il fatto di accelerare l’ampliamento della zona dell’euro è anche basato sui criteri politici del consolidamento sia dell’integrazione politica che della stessa zona euro. Con due nuovi Stati membri – Malta e Cipro – la zona dell’euro vanterà più della metà degli Stati membri dell’Unione. Si tratta di una barriera psicologica importante, considerato che il malcontento tra i lavoratori e i cittadini nel complesso è in aumento nella zona dell’euro e che è in discussione il futuro Trattato costituzionale. Per questo la maggioranza accetta l’idea dell’adesione, anche se Malta non soddisfa tutti i criteri di convergenza nominale. Come in passato, questa non è una decisione “economica”, bensì politica.</p>
    </intervention>
    <intervention id="3-149" speaker_id="28235" name="Cem ÖZDEMIR" is_mep="True" mode="written" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="it">Sulla base di criteri economici, la decisione è indubbiamente giustificata. Dal punto di vista politico, tuttavia, è deplorevole e sciupa l’occasione di far entrare tutte e due le parti dell’isola di Cipro nella zona dell’euro. Anziché ravvicinare il nord e il sud per mezzo di una valuta comune, accrescerà soltanto le divisioni tra le due parti dell’isola.</p>
    </intervention>
    <intervention id="3-151" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Grazie, signor Presidente. Il governo ha adottato come propria politica l’obiettivo di introdurre l’euro dal 1° gennaio 2008. Per fare questo era necessario soddisfare alcuni criteri, riguardanti per esempio il deficit e l’inflazione. Ovviamente questi criteri hanno avuto un impatto negativo sulle politiche finanziarie del governo e sul segmento più vulnerabile della società.</p>
      <p sl="mt">In effetti credevamo che ci fosse un’alternativa che comportasse comunque l’adozione dell’euro, ma a un ritmo più lento. Ovviamente il nostro ingresso nella zona dell’euro avrà numerosi effetti positivi, ma ne avrà anche di negativi in altri settori. Tuttavia, stanti gli interessi nazionali, la delegazione del partito laburista maltese ha votato a favore.</p>
    </intervention>
    <intervention id="3-152" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, oggi abbiamo dibattuto e votato sull’allargamento della zona dell’euro e sull’adesione alla stessa di Cipro e Malta. Lascio ai cittadini di questi paesi la decisione sovrana di abolire la moneta nazionale. Tuttavia, come rappresentante della Lega delle famiglie polacche al Parlamento, sono contrario all’entrata della Polonia nella zona dell’euro e alle conseguenze socioeconomiche negative che ciò comporterebbe per i polacchi.</p>
      <p sl="pl">Tutti i sondaggi d’opinione attuali confermano che la maggioranza dei polacchi non vuole l’euro. Ritengo che non solo non dobbiamo affrettarci, ma non dobbiamo proprio introdurre l’euro in Polonia. Dissento anche dai pareri espressi oggi, secondo i quali gli Stati membri hanno il dovere di aderire alla zona euro. Sono i polacchi a dovere decidere in merito alla questione con un referendum nazionale e io spero che lo złoty polacco rimanga una valuta nazionale in Europa, insieme alla sterlina britannica e alle corone danese e svedese.</p>
    </intervention>
    <intervention id="3-153" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">E’ risaputo che ci siamo opposti alla creazione dell’Unione economica monetaria e all’euro. Infatti abbiamo votato contro la risoluzione del Parlamento del 2 maggio 1998 che ha istituito la zona dell’euro, originariamente formata da 12 paesi, tra i quali era incluso il Portogallo. Riteniamo che la politica monetaria e la prerogativa di emettere moneta siano di competenza esclusiva degli Stati membri e, pertanto, respingiamo questo trasferimento di sovranità che rende impossibile dare risposta ai problemi socioeconomici di ciascun paese, Portogallo incluso.</p>
      <p sl="it">In questo momento l’ampliamento della zona dell’euro si fonda su criteri politici – per esempio il rafforzamento dell’integrazione politica e della stessa zona dell’euro, come ben dimostra questo caso – dal momento che Malta non soddisfa tutti i criteri di convergenza nominale. Nondimeno, con due nuovi Stati membri – Malta e Cipro – la zona dell’euro vanterà più della metà degli Stati membri dell’Unione. Si tratta di una barriera psicologica importante, considerato che il malcontento tra i lavoratori e i cittadini nel complesso è in aumento in tutta la zona dell’euro e che è in corso di discussione il futuro Trattato costituzionale.</p>
      <p sl="it">A nostro avviso, spetta esclusivamente a ciascun Stato membro la decisione sovrana di volere o meno aderire alla zona dell’euro, ragion per cui ci siamo astenuti dal voto.</p>
    </intervention>
    <intervention id="3-155" speaker_id="4549" name="Jonathan EVANS" is_mep="True" mode="written" nationality="United Kingdom" birth_date="02-06-1950" birth_place="Tredegar" p_group="Group of the European People's Party (Christian Democrats) and European Democrats" m_state="GB">
      <p sl="it">I Conservatori britannici sono sempre stati contrari all’ingresso del Regno Unito nella zona dell’euro. Tuttavia, non abbiamo mai osteggiato il diritto di altre nazioni sovrane di costruire un sistema monetario comune. La nostra astensione rispecchia la nostra convinzione che spetta ai membri della zona dell’euro decidere come meglio condurre la politica monetaria nell’interesse di una valuta stabile.</p>
    </intervention>
    <intervention id="3-156" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">Il nostro voto riguardante l’adozione dell’euro da parte di Malta e Cipro sarà identico a quello che abbiamo espresso per la Slovenia: ci asterremo. Non andremo contro quella che speriamo sia la volontà cosciente di popoli sovrani.</p>
      <p sl="it">Tuttavia, dobbiamo riconoscere che è stata varcata una soglia: questi paesi devono adottare l’euro non su loro esplicita richiesta, ma perché quasi soddisfano gli “stupidi” criteri di Maastricht, come avrebbe detto Romano Prodi. I loro cittadini ne sono stati informati? Almeno uno di questi paesi non adempie a questi famosi criteri e nessuno dei due, pare, ha fornito le statistiche necessarie per una valutazione corretta del loro stato di preparazione. Perché affrettarsi? Le disposizioni pratiche e tecniche per il passaggio effettivo alla moneta unica sono una grande incognita. Anche la capacità d’assorbimento della zona dell’euro, che in altri tempi preoccupava l’onorevole Langen, è sparita dal quadro e dall’analisi.</p>
      <p sl="it">Eccoci di nuovo alle prese con la sindrome della bicicletta di cui, a quanto pare, soffre la costruzione europea: se non va avanti, cade. Bisogna allargare la zona dell’euro ad ogni costo. Punto! Tanto il prezzo dovranno pagarlo i cittadini europei!</p>
    </intervention>
    <intervention id="3-157" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Abbiamo scelto di astenerci dal voto finale sulle relazioni. Spetta ai popoli di Cipro e di Malta decidere, preferibilmente mediante un referendum , se vogliono che il loro paese entri a far parte dell’Unione economica e monetaria.</p>
      <p sl="it">Non riteniamo che la Svezia debba far parte dell’Unione monetaria, né raccomandiamo agli altri paesi di parteciparvi.</p>
    </intervention>
    <intervention id="3-158" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="it">Ho votato a favore dell’introduzione dell’euro a Malta e a Cipro, perché si tratta di sostenere il rafforzamento dell’integrazione di questi paesi nel senso che ne dà l’Unione. Nondimeno, questa decisione avrebbe dovuto essere accompagnata da misure intese a consentire un controllo più democratico della moneta unica (costituzione di un vero e proprio governo economico della zona dell’euro in grado di equilibrare il potere della Banca centrale europea, modifica degli obiettivi di quest’ultima in modo che comprendano anche il perseguimento della crescita e della piena occupazione, modifica dei criteri del Patto di stabilità in modo da non penalizzare in futuro le politiche d’investimento pubblico).</p>
      <p sl="it">Facciamo attenzione a non perseguire un allargamento senza limiti della zona dell’euro senza avere nuove prospettive.</p>
    </intervention>
    <intervention id="3-160" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="it">La delegazione del partito conservatore britannico appoggia la risoluzione della commissione per i bilanci che invita la Commissione a sottoporre nuovamente le sue proposte di finanziamento del progetto GALILEO. Tuttavia, nutriamo forti riserve sulle proposte intese a finanziarlo tramite l’attuale bilancio europeo.</p>
    </intervention>
    <intervention id="3-161" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Siamo molto delusi per la significativa bocciatura, da parte della maggioranza del Parlamento, degli emendamenti presentati dal nostro gruppo in cui si esprime il parere che “il programma GALILEO non debba essere utilizzato in alcun caso per scopi militari” e che “dovrebbero essere previste garanzie contro qualsiasi futura privatizzazione di GALILEO”, garantendo in tal modo che la sua realizzazione sia totalmente assicurata da un finanziamento pubblico.</p>
      <p sl="it">Questa bocciatura significa che, dopo un investimento pubblico così ingente, si considera già la possibilità inaccettabile di stipulare un contratto di concessione al settore privato?</p>
      <p sl="it">La nostra posizione è chiara.</p>
      <p sl="it">Riteniamo che il programma GALILEO (programma europeo di radionavigazione via satellite) potrà contribuire alla cooperazione, al progresso scientifico e tecnico e alla promozione dello scambio e all’accessibilità delle informazioni.</p>
      <p sl="it">Si tratta di un progetto che deve basarsi su una strategia di investimento e di controllo pubblici, in modo da fornire un servizio pubblico. Così può esserci parità di accesso, nonché l’utilizzo gratuito delle informazioni disponibili a tutti gli utenti.</p>
      <p sl="it">E’ un progetto nell’ambito del quale devono essere pienamente garantiti i diritti, le garanzie e le libertà dei cittadini. Si dovrà anche assicurare che non verrà utilizzato per scopi militari e/o come elemento di una tendenza verso un’eccessiva preoccupazione per la sicurezza.</p>
    </intervention>
    <intervention id="3-162" speaker_id="photo_generic" name="Jens Holm, Kartika Tamara Liotard, Helmuth Markov, Erik Meijer, Søren Bo Søndergaard ed Eva-Britt Svensson" is_mep="True" mode="written">
      <p sl="it">Per portare a termine il progetto GALILEO, ossia il sistema europeo di navigazione satellitare, si chiede agli Stati membri dell’Unione di pagare altri 2 400 000 000 euro. Per molti anni si è sostenuto che questo progetto avrebbe comportato innovazione tecnologica, soddisfatto le esigenze dei consumatori, creato occupazione e assicurato l’indipendenza dagli Stati Uniti. Questi vantaggi potevano giustificare l’impiego di fondi comunitari anziché demandare solennemente il progetto alle multinazionali con scopo di lucro o all’industria bellica americana. Finché GALILEO rimane un’operazione pacifica, non lo rifiutiamo in linea di principio. Purtroppo, GALILEO verrà sviluppato con un ritardo di 10-20 anni e, nel frattempo, il GPS, il suo omologo americano, ha conquistato il mercato mondiale. Questo fa di GALILEO un costoso progetto di prestigio. Spenderci tanti fondi comunitari potrebbe sembrare allettante per la grande industria, ma gli elettori e i consumatori lo riterranno sempre più uno scandaloso spreco di denaro. Le compagnie europee rifiutano di partecipare a partenariati pubblici-privati perché non prevedono alcun profitto a causa dell’arretratezza nei confronti del GPS e sperano di ottenere un forte investimento comunitario a fondo perduto nel 2012. Di conseguenza, non vogliamo spendere ancora altro denaro per il progetto GALILEO. Se non ci sono prospettive concrete, dobbiamo avere il coraggio di fermarci.</p>
    </intervention>
    <intervention id="3-163" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="it">Gli Stati membri dell’Unione saranno tecnologicamente dipendenti dalle superpotenze militari attuali e future, come gli Stati Uniti, la Russia e la Cina, se non riusciremo a sviluppare un nostro sistema di radionavigazione via satellite.</p>
      <p sl="it">GALILEO è indubbiamente necessario, ma questo costoso progetto va per la maggior parte finanziato da operatori privati con il necessario sostegno politico. Il paragrafo 6 della risoluzione asserisce che, secondo il Parlamento, il programma GALILEO va finanziato interamente dal bilancio comunitario. Non sono disposto a spingermi fino a questo punto e pertanto ho deciso di votare contro la risoluzione nel suo complesso.</p>
    </intervention>
    <intervention id="3-164" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="it">Sosteniamo il progetto GALILEO anche se nutrivamo alcune riserve riguardo all’opportunità di accordargli il nostro appoggio.</p>
      <p sl="it">Non possiamo, tuttavia, sostenere questa risoluzione. E’ deplorevole che, dopo il prevedibile insuccesso del partenariato pubblico-privato, questo Parlamento si dichiari pronto a rinunciare a un sistema GPS indipendente se questo smette di essere un progetto puramente comunitario per includere un finanziamento diretto da parte degli Stati membri.</p>
      <p sl="it">GALILEO è utile! In un modo o nell’altro dev’essere finanziato. La Commissione non riesce a trovare 2,4 miliardi di euro, fra le centinaia di miliardi che prevede di spendere, non sempre proficuamente, entro il 2013? E allora? Perché gli Stati membri dovrebbero essere esclusi? GALILEO non è un giocattolo, né è il progetto esclusivo e simbolico di un’Europa di Bruxelles che vuole farci credere di non preoccuparsi solo di se stessa, delle proprie competenze e della propria sostenibilità.</p>
      <p sl="it">Per una volta, mettete da parte i dogmi. Mettete in quest’avventura industriale un quarto della volontà politica che, qualche anno fa, un pugno di Stati membri ha messo per costruire un’industria aeronautica e spaziale europea, e dimostrate ciò che rifiutate di ammettere: la cooperazione intergovernativa funziona. A Bruxelles, in compenso, la situazione ristagna.</p>
    </intervention>
    <intervention id="3-165" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="it">La risoluzione mira chiaramente a finanziare GALILEO con un assegno in bianco a carico dei fondi pubblici per soddisfare le ambizioni politiche dell’Unione. I progetti tecnologici in collaborazione hanno precedenti ambigui. Non richiedono il coinvolgimento dell’Unione e si devono intraprendere solo per chiari motivi economici, strategici e industriali – non per soddisfare le ambizioni dell’Unione di essere un attore globale.</p>
      <p sl="it">I conservatori britannici vogliono opportunità per l’industria e per il settore della ricerca e sviluppo del loro paese, ma la risoluzione non garantisce questo; appoggia la proposta della Commissione di impiegare fondi pubblici – tramite il bilancio comunitario – per l’intero progetto GALILEO. Questa linea di condotta costituirà un altro salasso per i contribuenti del Regno Unito e di altri Stati membri dell’UE, i quali non avranno al riguardo nessuna voce in capitolo.</p>
      <p sl="it">Se, in passato, l’Unione era riluttante ad ammettere le applicazioni militari, questa remora è ora caduta. Nella comunicazione della Commissione del 26 aprile 2007 sulla politica spaziale europea, quello di soddisfare “le esigenze europee in materia di sicurezza e di difesa per quanto riguarda lo spazio” è uno degli obiettivi chiave. Come oppositori di lunga data della politica europea di sicurezza e di difesa, i conservatori britannici sono contrari a proposte che estendono l’intervento della Commissione nel campo della difesa.</p>
    </intervention>
    <intervention id="3-167" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Per farci prendere la decisione di votare contro questa relazione è bastato il primo considerando. La legislazione comunitaria in materia di appalti pubblici mira ad aprire – liberalizzare sarebbe un termine migliore – i mercati pubblici degli Stati membri alla concorrenza transfrontaliera, così da sostenere lo sviluppo del mercato interno rispettando il programma di liberalizzazioni contenuto nella strategia di Lisbona.</p>
      <p sl="pt">Ovviamente siamo favorevoli a norme nazionali sulla trasparenza degli appalti, purché non blocchino le opportunità di utilizzare i mercati pubblici per promuovere il tessuto economico e le PMI nazionali, tenendo conto delle loro dimensioni e della loro importanza. Tuttavia, in questo caso c’è una differenza sostanziale che ci ha indotto a votare contro, ossia che la competenza per questa materia dovrebbe continuare a restare degli Stati membri.</p>
      <p sl="pt">Gli appalti pubblici sono anche uno strumento importante per promuovere la politica sociale e ambientale, poiché possono prevedere criteri relativi ad aspetti sociali e ambientali per l’assegnazione dei contratti. Non possono essere limitati a livello sovranazionale, utilizzando come pretesto norme in materia di non discriminazione o altri interessi economici.</p>
    </intervention>
    <intervention id="3-169" speaker_id="photo_generic" name="Gay Mitchell, Mairead McGuinness, Colm Burke e Jim Higgins" is_mep="True" mode="written">
      <p sl="en">Abbiamo votato a favore della prima parte del paragrafo 40 e contro la seconda parte dello stesso paragrafo. Allo stesso modo, abbiamo votato a favore della prima parte del paragrafo 41 e contro la seconda parte dello stesso. Ci siamo astenuti dal voto sulla risoluzione nel suo complesso.</p>
      <p sl="en">Il motivo della nostra scelta è che non intendiamo appoggiare interpretazioni della parola “diritti” che implichino l’approvazione dell’aborto. Naturalmente, sosteniamo la motivazione generale degli obiettivi del Millennio e pertanto non voteremo contro la risoluzione nel suo complesso.</p>
    </intervention>
    <intervention id="3-170" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione dell’onorevole Kinnock (A6-0220/2007) “sugli obiettivi di sviluppo del Millennio – bilancio intermedio” perché a mio parere abbiamo bisogno di un ampio partenariato per essere in grado di realizzare gli obiettivi di sviluppo del Millennio. E’ pertanto auspicabile che siano coinvolti i parlamenti nazionali e la società civile di tutti i paesi interessati.</p>
      <p sl="pt">Uno dei fattori chiave per la realizzazione degli obiettivi è ridurre del 50 per cento la povertà entro il 2015, con un’attenzione particolare per problemi quali HIV/AIDS, tubercolosi e malaria. La disuguaglianza di genere e la discriminazione nei confronti delle donne sono ulteriori punti di cui tener conto nei programmi di sviluppo.</p>
    </intervention>
    <intervention id="3-171" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Apprezzo il fatto che la relazione riconosca la gravità della situazione mondiale.</p>
      <p sl="pt">Come è emerso dalla relazione ONU sugli obiettivi di sviluppo del Millennio, i progressi nella lotta per ridurre la fame sono stati troppo lenti. In effetti, negli ultimi anni le cifre sono peggiorate: 854 milioni di persone (il 17 per cento della popolazione mondiale) soffrono ogni giorno la fame e quasi 16 000 bambini muoiono ogni giorno per cause legate alla fame.</p>
      <p sl="pt">Ciononostante, la relazione glissa ancora una volta sulle motivazioni all’origine di questa situazione intollerabile.</p>
      <p sl="pt">E’ importante evidenziare il fatto che, mentre ogni giorno 16 000 bambini muoiono di fame:</p>
      <p sl="pt">l’Amministrazione statunitense ha stanziato a bilancio 600 miliardi di dollari per spese militari;</p>
      <p sl="pt">le 691 persone più ricche del mondo possiedono un patrimonio netto equivalente a 2,2 miliardi di dollari, che è pari alla ricchezza complessiva dei 145 paesi più poveri;</p>
      <p sl="pt">le 500 persone più ricche hanno un reddito combinato superiore a quello dei 416 milioni di persone più povere;</p>
      <p sl="pt">gli 8 milioni di persone più ricche al mondo possiedono un patrimonio netto equivalente all’80 per cento del PIL di tutti i paesi del mondo.</p>
      <p sl="pt">Qui sta la radice del problema.</p>
    </intervention>
    <intervention id="3-172" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’approccio della relatrice a un argomento di tale importanza è lodevole. C’è urgente bisogno di raddoppiare gli sforzi per raggiungere gli obiettivi di sviluppo del Millennio (OSM). Questo significa cancellazione completa del debito e aiuti potenziati, meglio coordinati e più mirati.</p>
    </intervention>
    <intervention id="3-173" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Nello spazio disponibile per una dichiarazione di voto, meritano di essere evidenziati due punti.</p>
      <p sl="pt">Il primo paragrafo della risoluzione recita: “lo scopo primario della cooperazione allo sviluppo è e deve essere la lotta alla povertà; fa rilevare tuttavia che questa lotta non si limita alla crescita materiale e che quindi lo sviluppo della democrazia, la promozione dei diritti umani fondamentali, lo Stato di diritto e i principi di giustizia, equità, trasparenza e responsabilità devono essere sempre temi centrali di qualsiasi cooperazione in materia”.</p>
      <p sl="pt">Non mi sono opposto alla presente risoluzione perché capisco che queste problematiche ci impongono di fornire il nostro massimo contributo, ma ritengo che occorra sottolineare l’idea che la lotta alla povertà non può essere efficace se non si combattono le cause della povertà. Tra le cause strutturali della povertà c’è sempre una cattiva governance . E’ per questo, e non per il desiderio di imporre dei modelli, che è così importante combattere sui due fronti contemporaneamente. Altrimenti, risolveremo il problema oggi solo per ritrovarlo domani.</p>
      <p sl="pt">Infine, nella relazione si legge che “il Portogallo, che durante la sua Presidenza ospiterà il Vertice UE-Africa, nel 2006 ha raggiunto solo lo 0,21 per cento per quanto riguarda il rapporto APS/RNL”, che ritengo sia un dato terribile.</p>
    </intervention>
    <intervention id="3-174" speaker_id="28358" name="Konrad SZYMAŃSKI" is_mep="True" mode="written" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Sono stato costretto a votare contro la relazione “sugli obiettivi di sviluppo del Millennio – bilancio intermedio”.</p>
      <p sl="pl">Le proposte di finanziare l’aborto utilizzando gli aiuti di bilancio UE porteranno inevitabilmente a divisioni in merito alla strategia di aiuti a favore dell’Africa, con un conseguente indebolimento dell’efficacia dei nostri interventi. Da un punto di vista etico e medico, l’aborto non si può considerare la chiave per risolvere il problema delle morti delle madri durante il parto.</p>
      <p sl="pl">Utilizzare le risorse dell’Unione europea per finanziare l’aborto in Africa è contrario al principio dell’assistenza e obbliga tutti i cittadini dell’Unione europea a farsi implicare indirettamente nella faccenda. Inoltre, rappresenta una sorta di imperialismo morale nei confronti dell’Africa. Il consistente sostegno di quest’Aula al finanziamento dell’aborto nei paesi in via di sviluppo è l’errore più grosso che abbiamo fatto nella definizione della politica di aiuti umanitari.</p>
    </intervention>
    <intervention id="3-176" speaker_id="photo_generic" name="Gerard Batten, Roger Knapman e Thomas Wise" is_mep="True" mode="written">
      <p sl="en">L’UKIP non riconosce la legittimità dell’Assemblea parlamentare paritetica ACP-UE e pertanto non può appoggiare questo emendamento. Tuttavia, condividiamo lo spirito del testo e ci auguriamo sinceramente che la comunità internazionale nel suo complesso garantisca che il divieto di viaggiare all’estero imposto alle figure chiave del regime dello Zimbabwe sia pienamente rispettato.</p>
    </intervention>
    <intervention id="3-177" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">L’UKIP non riconosce la legittimità dell’Assemblea parlamentare paritetica ACP-UE e pertanto non può appoggiare questo emendamento. Tuttavia, condividiamo lo spirito del testo e ci auguriamo sinceramente che la comunità internazionale nel suo complesso garantisca che il divieto di viaggiare all’estero imposto alle figure chiave del regime dello Zimbabwe sia pienamente rispettato.</p>
    </intervention>
    <intervention id="3-178" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il lavoro dell’Assemblea parlamentare paritetica ACP-UE è fondamentale se consideriamo il gran numero di paesi meno sviluppati al suo interno e il volume dell’assistenza allo sviluppo fornita dall’UE ai paesi ACP. Appoggio molte delle richieste presentate nella relazione, quali gli inviti ai parlamenti nazionali e alla società civile a partecipare maggiormente al processo di programmazione degli aiuti nazionali nei paesi ACP.</p>
    </intervention>
    <intervention id="3-179" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Dalla relazione emerge chiaramente che il lavoro dell’Assemblea parlamentare paritetica ACP-UE – nel 2006 e negli anni precedenti – è uno strumento eccellente per promuovere le strutture fondamentali, le relazioni e il dialogo necessari ai fini della creazione di basi solide per rapporti positivi tra le due parti e per lo sviluppo di progetti veramente utili.</p>
      <p sl="pt">Detto questo, benché vada rilevato che i progressi compiuti finora sono lodevoli, ci dovremmo preoccupare di quello che ci attende. Abbiamo l’obbligo – che da un lato è morale ed etico e dall’altro nel nostro interesse – di favorire lo sviluppo nei paesi associati, di aiutarli a sviluppare meccanismi per aprire le loro economie e di trasformare insieme la globalizzazione in un circolo virtuoso; spetta a noi arginare, ridurre ed eliminare le potenziali insidie presenti in questo sviluppo.</p>
      <p sl="pt">In un simile contesto, in relazione ad alcuni di questi partner è fondamentale che l’imminente Vertice UE-Africa, che si terrà durante la Presidenza portoghese, produca dei risultati. Il realismo che produce risultati è preferibile a ideali utopistici senza storia.</p>
    </intervention>
  </section>
  <section id="creitem18" title="7. Correzioni e intenzioni di voto: vedasi processo verbale"/>
  <section id="creitem19" title="8. Composizione del Parlamento: vedasi processo verbale"/>
  <section id="creitem20" title="9. Approvazione del processo verbale della seduta precedente: vedasi processo verbale"/>
  <section id="creitem21" title="10. Verso un trattato sul commercio delle armi (discussione)">
    <intervention id="3-186" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca le dichiarazioni del Consiglio e della Commissione – Verso un trattato sul commercio delle armi.</p>
    </intervention>
    <intervention id="3-187" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, Commissario Ferrero-Waldner, onorevoli parlamentari, il commercio illegale di armi e le politiche irresponsabili sul controllo delle esportazioni da parte di alcuni paesi alimentano conflitti a livello mondiale, minano il rispetto dei diritti umani e incoraggiano la criminalità e il terrorismo. Inoltre impediscono lo sviluppo economicamente sostenibile di intere regioni.</p>
      <p sl="de">Sullo sfondo di tali presupposti qualche anno fa è nata l’idea di sancire principi globali vincolanti in materia di commercio delle armi in una convenzione internazionale. E’ nata così l’idea di un trattato internazionale sul commercio delle armi. Gli Stati membri dell’Unione europea fin dall’inizio si sono impegnati a favore di tale trattato e anche l’attuale Presidenza del Consiglio attribuisce grande rilievo al processo. Nella sessione del 18 giugno il Consiglio “Affari generali e relazioni esterne” ha nuovamente sottolineato l’importanza di un trattato sul commercio delle armi.</p>
      <p sl="de">Mi rallegra molto che il relatore del Parlamento europeo per il codice di condotta dell’UE sui trasferimenti di armi, onorevole Romeva i Rueda, abbia accettato l’invito della Presidenza al seminario informale per i membri del gruppo di lavoro del Consiglio sulle esportazioni di armi convenzionali, COARM, tenutosi all’inizio di gennaio a Berlino. In tale occasione egli ha illustrato con dovizia di particolari la posizione del Parlamento europeo in merito ad un trattato globale sul commercio delle armi. La Presidenza condivide il parere dell’onorevole Romeva i Rueda secondo cui un simile trattato riveste un’importanza straordinaria al fine di assoggettare il commercio mondiale di armi a regole giuridicamente vincolanti e responsabili.</p>
      <p sl="de">Un altro passo significativo è stata l’adozione da parte dell’Assemblea generale delle Nazioni Unite della risoluzione 61/89 il 6 dicembre 2006, nella quale si invita il Segretario generale a sondare le posizioni degli Stati membri delle Nazioni Unite e a costituire, al più tardi entro il 2008, un gruppo di esperti. Il compito di tale gruppo sarà ponderare la fattibilità, la portata e i parametri preliminari di un simile trattato. Numerosi Stati membri hanno partecipato alla stesura della risoluzione nella fase preparatoria dell’Assemblea generale e si sono adoperati per favorire l’adesione di altri paesi.</p>
      <p sl="de">Per il momento all’esortazione del Segretario generale delle Nazioni Unite hanno risposto circa ottanta Stati, tra cui tutti gli Stati membri dell’UE. In una posizione separata dell’UE trasmessa al Segretario generale la Presidenza del Consiglio ha presentato il codice di condotta dell’UE come un esempio positivo di cooperazione internazionale nell’ambito dei controlli sulle esportazioni di armamenti e ha argomentato a favore di un trattato sul commercio delle armi. Unitamente ad altri Stati membri dell’UE la Presidenza continua inoltre a premere affinché siano presentati documenti nazionali. Un numero elevato di pareri positivi sarà cruciale per dimostrare il forte sostegno di cui beneficia tale progetto a livello mondiale.</p>
      <p sl="de">Decisiva ai fini del successo di un simile trattato sarà la partecipazione non soltanto di tutti i grandi esportatori di armamenti ma anche il coinvolgimento dei paesi importatori. Le Nazioni Unite in tal senso sono la sede adeguata per tali negoziati.</p>
      <p sl="de">Desidero, a titolo di esempio, menzionare due tematiche alle quali il gruppo di esperti dovrà dedicare particolare attenzione affinché un trattato del genere possa essere efficace: innanzi tutto il campo di applicazione del trattato dovrà essere definito in modo dettagliato e in tal senso sarà necessaria una lista di controllo apposita, che non dovrà limitarsi alle categorie incluse nel registro delle armi delle Nazioni Unite, ma, ad esempio, dovrà applicarsi anche alle armi leggere e di piccolo calibro, alle munizioni e ai sistemi di difesa antiaerea portatili (MANPADS). Si dovrà altresì tenere conto in modo adeguato delle attrezzature e della tecnologia di produzione.</p>
      <p sl="de">In secondo luogo il trattato dovrà inoltre contenere criteri esaustivi che dovranno essere applicati nelle decisioni sulle esportazioni, tra cui, fra l’altro, l’adesione a eventuali embarghi al commercio di armi, il rispetto dei diritti umani nel paese di destinazione, la conservazione della stabilità regionale, la prevenzione di conflitti interni o regionali, la promozione dello sviluppo sostenibile e la prevenzione di diversioni indesiderate dei beni.</p>
      <p sl="de">Di tali questioni si sono già occupate numerose organizzazioni regionali a livello mondiale. Il codice di condotta dell’Unione europea sui trasferimenti di armi è lo strumento internazionale più evoluto per il controllo sulle esportazioni di armamenti. Pertanto, in forza delle sue esperienze in materia di codice di condotta, l’Unione europea può apportare uno speciale contributo alla discussione. Tuttavia non bisogna dare l’impressione che l’intento sia quello di imporre il codice di condotta dell’UE ad altri Stati membri delle Nazioni Unite. In ultima analisi attualmente esiste un discreto sostegno per questo progetto in tutte le parti del mondo. Tuttavia, in tale processo l’Unione europea, della quale fanno parte un numero significativo di nazioni esportatrici, riveste una responsabilità particolare.</p>
      <p sl="de">Vorrei lodare in modo particolare anche il ruolo della società civile: le organizzazioni non governative, gli scienziati, gli studiosi e i mezzi di comunicazione hanno svolto un ruolo notevole nel convincere i governi esitanti della necessità di un trattato sul commercio delle armi. Fin dall’inizio hanno fornito spunti e contributi preziosi e desidero incoraggiare le ONG a continuare a partecipare attivamente a questo processo.</p>
      <p sl="de">La Presidenza prende atto con soddisfazione che il Parlamento europeo in più occasioni si è espresso a favore di un trattato internazionale sul commercio delle armi e che esso utilizza in tal senso i suoi contatti interparlamentari. Ho letto con grande interesse l’ultimo progetto di risoluzione e apprezzo sinceramente le proposte convincenti che contiene. Nutro fortemente la speranza di poter proseguire e approfondire il dialogo intensivo con il Parlamento europeo anche in questa materia importante.</p>
      <a text="(Applausi)"/>
    </intervention>
    <intervention id="3-188" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, desidero soltanto aggiungere alcune considerazioni all’intervento del Presidente in carica del Consiglio.</p>
      <p sl="en">Nel corso degli ultimi anni l’azione di contrasto alla diffusione illecita di armi è stata al centro di una grossa attenzione politica e pubblica e la questione continua a rivestire un’enorme importanza per tutti noi. Desidero esprimere il mio plauso agli onorevoli parlamentari per la leadership di cui stanno dando prova in merito a un trattato giuridicamente vincolante sul commercio delle armi, inteso a regolamentare i trasferimenti internazionali di armi convenzionali. Si tratta di un approccio ambizioso che propone criteri internazionali comuni. Mi risulta che sia stata già presentata una proposta di risoluzione. La Commissione accoglie anche favorevolmente le conclusioni del Consiglio di due giorni fa; non intendo scendere nei dettagli, poiché ne è già stata fatta menzione.</p>
      <p sl="en">Ci rendiamo tutti conto dell’impatto negativo delle esportazioni irresponsabili di attrezzature militari sulla sicurezza regionale, lo sviluppo economico e la sicurezza umana in alcune delle zone più vulnerabili del mondo. Un trattato sul commercio delle armi avrebbe un grande valore, ad esempio, ai fini della riduzione della diffusione illecita delle armi leggere e di piccolo calibro. Tali armi causano gravi sofferenze umane e, poiché rendono il mondo meno sicuro, hanno un impatto sulla nostra sicurezza e sulla nostra prosperità.</p>
      <p sl="en">Il commercio illecito di armi convenzionali ha anche conseguenze globali, il che significa che dobbiamo favorire la coerenza tra la politica di sicurezza UE e l’assistenza comunitaria allo sviluppo. Lo sviluppo e la sicurezza sono più strettamente intercorrelate che mai, e la minaccia che tali armi rappresentano travalica la violenza contingente che esse causano. Nel nostro mondo globalizzato la contrazione del PIL e la riduzione degli investimenti stranieri, ad esempio, rappresentano opportunità mancate che pochi paesi possono permettersi.</p>
      <p sl="en">Anche se ci fosse un trattato sul commercio delle armi, rimarrebbero in circolazione nel mondo innumerevoli armi illegali. Oltre al forte impegno politico dell’Unione, pertanto, forniamo assistenza pratica per le misure tese a rafforzare la capacità legislativa e amministrativa, conferendo così all’UE un ruolo significativo nella lotta alla diffusione illegale di armi leggere e di piccolo calibro.</p>
      <p sl="en">Siamo impegnati al massimo nell’attuazione della strategia UE del 2005 contro la diffusione illegale di armi leggere e di piccolo calibro, un ambito che, come sapete, non ci è nuovo. La Commissione vi partecipa a pieno titolo da molti anni ed ha anche accumulato esperienza lavorando con le organizzazioni internazionali, il mondo accademico, le ONG e la società civile nel gestire le conseguenze della vendita di armi improprie o illegali. Rimane molta strada da percorrere sia nel contesto del trattato che al di fuori di esso.</p>
      <a text="(Applausi)"/>
    </intervention>
    <intervention id="3-189" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE. – Gli ultimi anni sono stati poco rosei per i sostenitori del controllo delle armi e del disarmo ancorato in strumenti giuridici multilaterali. La decisione dell’Assemblea generale delle Nazioni Unite l’anno scorso di lanciare ufficialmente il processo per la stesura di un Trattato sul commercio internazionale delle armi offre un raro motivo di giubilo.</p>
      <p sl="pt">L’unico voto contrario alla risoluzione che ha lanciato il processo, quello degli Stati Uniti, non è stato certo una sorpresa, ma non per questo è meno triste. Il trattato mira a individuare un denominatore giuridico comune per l’importazione, l’esportazione e il trasferimento di armi, a offrire una risposta globale a un commercio completamente globalizzato e a creare criteri uniformi per assoggettare il commercio delle armi agli imperativi dei diritti umani, della stabilità e dello sviluppo sostenibile.</p>
      <p sl="pt">Esso è inteso altresì a mobilitare l’opinione pubblica nei paesi in via di sviluppo contro l’opacità che caratterizza i contratti legali milionari che governano le vendite di armi ai paesi alleati. La decisione scandalosa del Regno Unito di bloccare le ultime indagini sulla vendita di armi all’Arabia saudita e sul connesso alto livello di corruzione è un esempio perfetto della vera natura del commercio di armi.</p>
      <p sl="pt">Soltanto in questo campo un governo europeo osa bloccare un’indagine seria nel nome dell’interesse nazionale. E’ grazie al trattamento speciale che i governi in tutto il mondo hanno adottato speciali misure di controllo sul commercio delle armi. L’UE può e deve assumere la guida in questo campo, deve battersi per le conclusioni tratte dall’interpretazione e dall’attuazione del proprio codice di condotta, in particolare riguardo ai criteri di sviluppo sostenibile e ai diritti umani che si dovranno applicare al nuovo trattato, perché i due aspetti sono particolarmente pertinenti, come ha sottolineato la signora Commissario Ferrero-Waldner.</p>
      <p sl="pt">In tal senso, accolgo con favore le conclusioni dell’ultimo Consiglio “Affari generali” che ha posto in rilievo quanto sia importante unire le forze con gli altri paesi e le organizzazioni regionali per elaborare un nuovo trattato. All’UE non rimane che trasformare questa buona volontà in una strategia diplomatica, adeguatamente fondata su una posizione comune del Consiglio, in relazione al trattato internazionale sul commercio delle armi (ATT). Finché non vi saranno ragione e scrupoli a rendere degna la Casa Bianca, la leadership europea in questo ambito sarà una necessità impellente.</p>
    </intervention>
    <intervention id="3-190" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE. – Signor Presidente, è una vera vergogna che, nonostante i pericoli che rappresentano per l’umanità gli innumerevoli trasferimenti di armi che si svolgono da tanti anni, ancora non abbiamo un trattato ONU giuridicamente vincolante sul commercio internazionale di armi. Tuttavia, anche se l’avessimo, dubito che avremmo i mezzi, o che coloro che contano avrebbero la volontà di vigilare attentamente e di attuarlo correttamente, ma questa è una preoccupazione per quando sarà in vigore un trattato ONU.</p>
      <p sl="en">Oggi, le persone più crudeli e con meno scrupoli al mondo possono facilmente possedere delle armi. Con un po’ di soldi e i contatti giusti si può acquistare di tutto, da una pistola a un aereo da caccia. Probabilmente è solo una questione di tempo e prima o poi sul libero mercato ci si potrà addirittura procurare armi nucleari.</p>
      <p sl="en">Perché, qualcuno si chiederà, deve esistere una situazione tanto deprecabile nella nostra società del XXI secolo? La risposta è molto semplice: ci saranno sempre persone disturbate al mondo che vogliono imporre agli altri i loro folli piani criminali e, allo stesso modo, ci saranno sempre trafficanti malvagi che forniscono a chiunque gli strumenti di morte e di distruzione fintanto che possono trarne un cospicuo profitto. Mi preme segnalare in questo contesto che le imprese altamente lucrative dell’industria delle armi continuano a produrre macchine di distruzione sempre più avanzate, in quantità sempre maggiori e ad un ritmo incalzante.</p>
      <p sl="en">So che non possiamo cambiare il mondo da un giorno all’altro e che le forze del male avranno sempre una qualche influenza nel determinare il destino di altri esseri umani. Tuttavia, bisogna almeno cercare di abbozzare un piccolo cambiamento di qualche tipo. Per questo sono favorevole alla proposta di risoluzione che chiede la definizione di criteri internazionali comuni per l’importazione, l’esportazione e il trasferimento di armi convenzionali. Dopo tutto, è meglio di niente e speriamo che un giorno gli uomini avranno abbastanza buonsenso da rendersi conto che non è affatto necessario produrre armi.</p>
      <p sl="en">Concludendo, mi pare valga la pena di segnalare che, dei diciassette principali esportatori di armi, oltre la metà sono Stati membri dell’UE. Questo dato statistico dovrebbe essere fonte di riflessione per noi tutti.</p>
    </intervention>
    <intervention id="3-191" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE. – Signor Presidente, già in numerose occasioni precedenti questo Parlamento si è pronunciato a favore di un trattato internazionale sui trasferimenti di armi.</p>
      <p sl="es">Tuttavia, quello che rende speciale la discussione e la risoluzione che abbiamo presentato, è che le Nazioni Unite sono già al lavoro. La risoluzione approvata nel dicembre del 2006 con il sostegno di 153 paesi è stata il punto di partenza del dibattito odierno. Vale la pena ricordare che sono 153 i paesi firmatari, poiché tale fatto legittima in modo significativo il processo.</p>
      <p sl="es">In questo contesto desidero porre in rilievo alcuni punti della risoluzione che presentiamo oggi.</p>
      <p sl="es">In primo luogo si chiede che i 153 paesi inviino quanto prima alla Segreteria generale delle Nazioni Unite i propri pareri, indicando il contenuto che secondo loro il trattato dovrebbe avere, il campo di applicazione e, soprattutto, la loro posizione in merito alla fattibilità dello stesso.</p>
      <p sl="es">In secondo luogo, si chiede che in tali pareri si parta dal diritto internazionale già esistente, in particolare il diritto internazionale umanitario e i diritti umani in generale. Esistono trattati importanti che devono essere tenuti in considerazione.</p>
      <p sl="es">In terzo luogo, si invitano i governi degli Stati a impegnarsi a svolgere un’indagine rigorosa sul grado di osservanza e soprattutto di inosservanza delle norme di regolamentazione correnti, gli embarghi internazionali e nel caso europeo sulla rigida applicazione del codice di condotta sui trasferimenti di armi. Una menzione particolare merita, tra gli altri, il caso delle esportazioni di armi al Sudan, tema di cui parleremo in particolare nella sessione di luglio.</p>
      <p sl="es">In quarto luogo, si esortano i governi a prestare attenzione e a sostenere pienamente la creazione di un gruppo di esperti che dovrà essere istituito nel 2008 allo scopo di definire il contenuto del trattato.</p>
      <p sl="es">Infine dobbiamo essere consapevoli che il processo verso un Trattato internazionale sui trasferimenti di armi, per quanto già avviato, sarà lento, e che nel frattempo le vendite di armi nel mondo continuano ad aumentare. Secondo il SIP nel 2005 le vendite, di cui un terzo trae origine dall’Unione europea, hanno toccato i 290 miliardi di dollari. Per tale motivo è necessario essere particolarmente rigorosi ed esigenti con i meccanismi di controllo esistenti e prestare particolare attenzione al controllo degli intermediari, al rispetto degli embarghi e all’aumento della trasparenza e del controllo parlamentare relativamente a tali esportazioni.</p>
    </intervention>
    <intervention id="3-192" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, desidero esprimere il mio pieno compiacimento per il progetto comune di risoluzione su un trattato internazionale sul commercio delle armi, perché il tempo stringe: in tutto il mondo le spese per le armi e le esportazioni di armi aumentano in modo esponenziale. Secondo lo studio dell’Istituto internazionale di ricerca sulla pace di Stoccolma (SIPRI) l’anno scorso il fatturato ammontava a 900 miliardi di euro e dunque la spesa militare pro capite a livello mondiale risultava essere di 137 euro.</p>
      <p sl="de">Questo dato rivela un aumento del 3,5 per cento rispetto al 2005. Negli ultimi dieci anni la spesa per gli armamenti a livello globale è cresciuta del 37 per cento. Per il commercio internazionale di armi il SIPRI, nel suo annuario sugli armamenti e il disarmo, ha segnalato un incremento del 50 per cento dal 2002. Ancora una volta i due principali esportatori che si distaccano nettamente dagli altri sono gli Stati Uniti e la Russia. La Germania con le sue esportazioni di armamenti pari a 9,2 miliardi di dollari – 6,9 miliardi di euro – tra il 2002 e il 2006 si è piazzata al terzo posto davanti alla Francia.</p>
      <p sl="de">Gli Stati membri dell’UE sono ai primi posti nelle esportazioni internazionali di armamenti. Soltanto l’anno scorso la Germania ha esportato armi per un valore pari a 3,9 miliardi di dollari, cioè oltre il doppio rispetto al 2005, quando il volume era di 1,5 miliardi di dollari. La Francia ha armato il Sudan, il Belgio fornisce armi all’autocrate Kabila nella Repubblica democratica del Congo, in parte affinché questo despota possa massacrare l’opposizione. Una volta attizzato il conflitto, arriva l’intervento militare dell’UE in Africa, Congo, Sudan e così via. I pompieri spengono il fuoco con la benzina. L’UE e gli Stati membri devono porre fine una volta per tutte a questi traffici. Le esportazioni di armi violano i diritti umani in tutto il mondo, mietono vittime in ogni parte del globo. Fermiamo finalmente questo commercio di morte!</p>
    </intervention>
    <intervention id="3-193" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, l’Unione europea, che parla sempre di composizione dei conflitti tramite il negoziato piuttosto che con la forza, ha interesse a imbrigliare la crescita sfrenata del commercio di strumenti di morte. L’anno scorso, come è stato ricordato, la spesa a fini militari ammontava a 900 miliardi di euro, cioè 137 euro pro capite per tutta la popolazione mondiale. Stando alla spesa militare, siamo tornati alla guerra fredda. Circa la metà di questa enorme somma è composta dalla spesa per gli armamenti militari degli Stati Uniti.</p>
      <p sl="lt">Il volume della spesa per gli armamenti sta crescendo pericolosamente, avendo raggiunto quasi 40 miliardi di euro l’anno scorso. I principali esportatori negli ultimi anni sono gli Stati Uniti e la Russia, che rappresentano ciascuno il 30 per cento del commercio globale di armi, e l’UE, a seguire, con il 20 per cento. La maggiore preoccupazione è causata dal flusso di armi ultra moderne verso regioni teatro di conflitto in paesi imprevedibili.</p>
      <p sl="lt">L’anno scorso 153 paesi hanno sostenuto la risoluzione delle Nazioni Unite relativa a un processo per istituire un trattato sul commercio delle armi. Per il momento è difficile che tutti i paesi concordino un documento giuridicamente vincolante per disciplinare a livello internazionale le importazioni e le esportazioni di armi: tuttavia è fondamentale che le Nazioni Unite intraprendano passi in questa direzione. Al contempo, occorre sottolineare che i singoli paesi sono i combattenti di prima linea contro il commercio irresponsabile di armi e contro i danni che questo causa alla pace, alla sicurezza, allo sviluppo e ai diritti umani. La comunità internazionale e del resto anche l’opinione pubblica di qualsiasi paese che utilizzi il commercio di armi per trarre profitto da operazioni disoneste e che comportano gravi rischi hanno il dovere di esercitare adeguate pressioni su tali governi e parlamenti.</p>
    </intervention>
    <intervention id="3-194" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Signor Presidente, ogni anno circa un milione di persone rimangono ferite da pistole, mitragliatrici o lanciagranate. La portata della violenza armata a livello globale è enorme, al pari delle sofferenze umane. Nei recenti conflitti armati le piccole armi da fuoco leggere spesso sono le uniche armi in uso. Solo nell’Africa australe sono in circolazione circa 30 milioni di armi da fuoco leggere: in Medio Oriente le stime variano da 60 a 110 milioni di armi. La maggioranza di queste armi sono prodotte e vendute illegalmente. Da decenni sono in vigore trattati internazionali per controllare le armi biologiche, chimiche e nucleari e la loro diffusione, ma nonostante l’enorme numero di vittime non sono stati presi gli stessi provvedimenti per la vendita e il commercio di armi convenzionali. Ne conseguono violazioni dei diritti umani, guerre di lunga durata e impoverimento progressivo dei paesi. La grande maggioranza di queste armi sono prodotte da cinque paesi ricchi. Nel 2005 la Russia, gli Stati Uniti, la Francia, la Germania e il Regno Unito insieme rappresentavano l’81 per cento del commercio mondiale di armi.</p>
      <p sl="nl">Oltre i due terzi delle armi sono destinate all’Africa, all’Asia, al Medio Oriente e all’America Latina. Non vengono distrutte soltanto vite umane ma anche le economie, le infrastrutture, l’assistenza sanitaria e l’istruzione. Solo in Uganda settentrionale 2 500 bambini non hanno frequentato la scuola a causa della violenza armata degli ultimi 20 anni.</p>
      <p sl="nl">La risoluzione delle Nazioni Unite del 6 dicembre 2006 fissa il contesto per un trattato che contrasti questa libera circolazione e favorisca il controllo del commercio nel suo insieme. Ovviamente si tratta di una misura importantissima, se vogliamo ridurre le armi convenzionali. Pertanto invito il Consiglio – e dal Presidente in carica, Ministro Gloser, intendo che qualcosa si sta muovendo – a presentare una risposta massiccia, rapida e positiva dall’Europa e da parte nostra per affrontare le serie carenze nell’applicazione del codice di condotta europeo del 1998. Le armi dall’UE ancora si insinuano in paesi come il Sudan, la Cina e la Sierra Leone. E’ giunto il momento di rendere vincolante questo codice, in quanto ciò costituirebbe uno sprone per il processo in sede ONU.</p>
    </intervention>
    <intervention id="3-195" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, l’anno scorso ho trascorso due settimane nella Repubblica democratica del Congo in rappresentanza del Parlamento europeo. Nella guerra civile sono morte 4 milioni di persone e, ovviamente, l’embargo internazionale delle armi nei confronti di questo paese non ha potuto impedire che vi giungessero armi da tutto il mondo – anche dalla Germania e dalla Francia, è una circostanza provata – esacerbando il conflitto che ha avuto luogo. Non esiste esempio più lampante del perché la comunità internazionale deve fare di più per dare corso alla propria volontà e attuare i propri valori in questo ambito.</p>
      <p sl="en">Come si afferma nella risoluzione, vogliamo un Trattato sul commercio delle armi che sia completo, rigoroso e pienamente applicato. L’Unione europea può svolgere un ruolo di volano nella comunità internazionale per garantire che il testo consegua proprio tali obiettivi. Sono molto orgoglioso che la risoluzione del Parlamento oggi in esame affermi che il commercio delle armi causa “sofferenze umane inaccettabili e aggrava i conflitti armati, l’instabilità e il terrorismo”. Ringrazio il Ministro Gloser, la Presidenza tedesca e il Consiglio per aver adottato una linea di tanta fermezza nelle loro conclusioni e per aver parlato di “una proliferazione indesiderata ed irresponsabile di armi convenzionali”. Dobbiamo fare in modo che tali parole siano portate alle loro estreme conseguenze, così da poter influenzare quanto sta avvenendo in seno alle Nazioni Unite.</p>
      <p sl="en">Il prossimo passo deve essere il coinvolgimento della società civile. Penso che ci troviamo in questa situazione grazie alle campagne delle ONG della metà degli anni ’90, che alla fine sono riuscite a ottenere insieme a noi il codice di condotta dell’UE. Sono molto fiero che gli esperti del Centro Lauterpacht dell’Università di Cambridge nella mia circoscrizione abbiano stilato la prima bozza di questo trattato da sottoporre alla comunità internazionale. Lancio un appello ai parlamentari e li invito a firmare la dichiarazione a favore del trattato sul sito www.controlarms.org . E’ fondamentale che noi lavoriamo con la società civile per sensibilizzare la gente del mondo a favore di una convenzione forte.</p>
      <p sl="en">Infine, sono altrettanto orgoglioso che il mio paese, il Regno Unito, insieme alla Finlandia, abbia avanzato questa proposta alle Nazioni Unite e che tutti gli Stati membri dell’UE abbiano offerto il proprio determinato sostegno all’ONU. Dovremmo anche essere orgogliosi dell’Europa.</p>
    </intervention>
    <intervention id="3-196" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signora Commissario, onorevoli parlamentari, a nome della Presidenza del Consiglio desidero esprimere un sentito ringraziamento per i vostri contributi, i vostri suggerimenti e soprattutto per le iniziative che fino ad oggi avete intrapreso su questo tema importante e anche per i moniti espressi da alcuni oratori.</p>
      <p sl="de">Desidero soffermarmi ancora su due punti. Primo, se i diritti umani e il diritto internazionale umanitario non sono rispettati nei paesi importatori non possono essere concesse licenze di esportazione delle armi. Ho ribadito chiaramente il nostro impegno a più livelli nel mondo a favore del rispetto dei diritti umani. Questo è un tema che spesso è stato all’ordine del giorno del Parlamento europeo. Il diritto alla vita, il divieto della schiavitù, i diritti di partecipazione sociale e politica, la parità di fronte alla legge, la libertà di espressione e di associazione e il divieto delle discriminazioni continuano ad essere calpestati in troppi paesi della terra. Pertanto il nostro compito è adoperarci affinché tali violazioni dei valori fondamentali non siano propiziate dalla fornitura di armamenti.</p>
      <p sl="de">Secondo: gli embarghi . Il Consiglio di sicurezza delle Nazioni Unite, l’OSCE e l’Unione europea, hanno imposto un embargo a una serie di paesi e nel progetto di risoluzione del Parlamento europeo si chiede in particolare il rispetto dell’embargo nei confronti del Sudan. Un trattato sul commercio delle armi deve assolutamente elevare il rispetto degli embarghi a criterio centrale per il rilascio delle licenze di esportazione. Non a caso questo è uno dei criteri che figura all’inizio del codice di condotta dell’Unione europea.</p>
      <p sl="de">Posso assicurarvi che la Presidenza continuerà a battersi per un trattato sul commercio delle armi che sia efficace. Il ruolo centrale che il Parlamento europeo svolge in questa discussione è anche un prezioso aiuto e sostegno. Spero che tale cooperazione possa proseguire anche nelle prossime Presidenze.</p>
    </intervention>
    <intervention id="3-197" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, ringrazio il Parlamento per il suo sostegno, la sua iniziativa e il suo progetto di risoluzione. Come ho indicato in precedenza, la Commissione, nel contesto di sforzi più ampi dell’UE, sostiene con convinzione l’apertura dei negoziati su un Trattato giuridicamente vincolante sul commercio delle armi nel contesto ONU, è importante sottolinearlo.</p>
      <p sl="en">Uno strumento internazionale che promuove elevati criteri di responsabilità è chiaramente auspicabile e perché questa impresa possa essere coronata da successo dobbiamo creare il consenso più ampio possibile e incoraggiare tutti gli Stati a sostenere tale iniziativa. Vorremmo che si trattasse di un’iniziativa giuridicamente vincolante, separata e autonoma che copra tutti i trasferimenti di armi convenzionali, affermi i principi che definiscono i trasferimenti illegali, includa la sorveglianza e abbia un’ampia base. Sappiamo che non sarà semplice persuadere tutti i fornitori a livello mondiale e pertanto sarà importantissimo che tutti i principali produttori di armi evitino di ripetere la situazione che abbiamo riscontrato con l’ICC o la Convenzione sulla messa al bando delle mine. Pertanto cercheremo il consenso più ampio possibile.</p>
    </intervention>
    <intervention id="3-198" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Comunico di aver ricevuto una proposta di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 21 giugno 2007.</p>
    </intervention>
  </section>
  <section id="creitem22" title="11. MEDA e sostegno finanziario alla Palestina - valutazione, messa in atto e controllo (discussione)">
    <intervention id="3-200" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la relazione di Rodi Kratsa-Tsagaropoulou, a nome della commissione per il controllo dei bilanci, su MEDA e il sostegno finanziario alla Palestina – valutazione, messa in atto e controllo (2006/2128(INI) (A6-0210/2007).</p>
    </intervention>
    <intervention id="3-201" speaker_id="4482" name="Rodi KRATSA-TSAGAROPOULOU" is_mep="True" mode="spoken" role="relatore" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, signora Commissario, onorevoli colleghi, ci sono al momento molte ragioni che rendono la relazione in esame oggi estremamente importante e attuale.</p>
      <p sl="el">Gli scarsi risultati del processo euromediterraneo e, al contempo, le gravi sfide in quest’area impongono un’analisi approfondita e l’adozione di politiche serie e di impegni finanziari responsabili.</p>
      <p sl="el">La tragica situazione nei territori palestinesi sta peggiorando e tali sviluppi suonano un campanello di allarme per il deterioramento della situazione e ci invitano a fare un inventario delle nostre azioni e ad assumere consapevolezza delle nostre responsabilità per il futuro.</p>
      <p sl="el">Allo stesso modo, dobbiamo fornire risposte convincenti alle preoccupazioni dei cittadini europei circa la gestione delle risorse in ambiti ancora arretrati in termini di gestione e impegni democratici e meccanismi di valutazione.</p>
      <p sl="el">Vorrei ricordare all’Assemblea che il programma MEDA è il principale strumento finanziario per la realizzazione del partenariato euromediterraneo in quanto sostiene misure per il capitolo politico ed economico, allo scopo di creare una zona di libero scambio, e per il capitolo culturale e sociale, che costituisce il terzo pilastro.</p>
      <p sl="el">MEDA II, il più recente programma MEDA, prevedeva una dotazione finanziaria di 5,3 miliardi di euro dal 2000 al 2006. Il regolamento MEDA si è concluso nel 2006 e oggi disponiamo di un nuovo Strumento di vicinato e partenariato che è entrato in vigore nel 2007 e crediamo che la nostra esperienza con MEDA sarà molto utile ai fini del nuovo strumento.</p>
      <p sl="el">Ricordo al Parlamento che gli impegni annuali a titolo di MEDA II, cui è dedicata la maggior parte della nostra relazione, hanno oscillato tra 560 milioni di euro nel 2000 e 697 milioni di euro nel 2004. In altri termini si è verificato un incremento costante, seppure dobbiamo tenere a mente che tra MEDA I e MEDA II i nostri impegni sono aumentati per la Palestina, la Siria, l’Algeria e il Marocco e per le attività regionali, ma sono diminuiti per l’Egitto, la Giordania, il Libano e la Tunisia. Analogamente, gli aumenti sono stati variabili secondo il settore di attuazione. Si è registrata una crescita marcata nel finanziamento delle azioni che includono l’istruzione, la formazione e il sostegno istituzionale economico, mentre ad altri settori quali l’agricoltura, lo sviluppo locale e le riforme private sono stati destinati meno fondi a titolo di MEDA II rispetto a MEDA I.</p>
      <p sl="el">Alla luce dell’esperienza del Parlamento europeo e stando alle informazioni ricevute, nonché in base alla relazione della Corte dei conti, la gestione del programma MEDA da parte della Commissione è sensibilmente migliorata rispetto ai primi anni e possiamo affermare che date le circostanze politiche che influiscono sulla regione, la valutazione è soddisfacente e si è compiuto un enorme sforzo, con il risultato progressivo di un’allocazione equilibrata delle risorse, tempi di preparazione più brevi e un’esecuzione più rapida.</p>
      <p sl="el">Potremmo esortare la Commissione europea a tenere conto, nelle future attività, del fatto che il numero dei progetti e dei programmi aumenta costantemente, che nel programma complessivo la quota destinata al sostegno di bilancio è ancora maggiore, che il ruolo svolto dai nostri uffici con la distribuzione delle responsabilità a livello locale è stato ritenuto soddisfacente e apprezzabile e deve essere potenziato, e la cooperazione con le autorità locali ha svolto un ruolo significativo che dobbiamo sostenere. Inoltre dobbiamo fare tutto il possibile per promuovere la cooperazione tra paesi mediterranei (partner sud-sud) al fine di conseguire l’anelato obiettivo della cooperazione e dell’integrazione regionale.</p>
      <p sl="el">In ordine ai settori di finanziamento, riteniamo che l’aspetto economico del partenariato debba essere orientato alla coesione sociale e allo sviluppo economico sostenibile, senza dimenticare che il monitoraggio generale e l’azione spinta in tutti i settori sono una necessità, se vogliamo raggiungere i nostri obiettivi.</p>
      <p sl="el">La questione del finanziamento per la Palestina è una parte importante della nostra relazione ed è stata oggetto di accresciuto interesse da parte dei nostri amici. Dal 1994 al 2006 la Commissione ha fornito circa 2,3 miliardi di euro ai palestinesi. I pagamenti ai territori palestinesi sono rimasti alquanto stabili tra i 232 milioni di euro e i 260 milioni di euro dal 2002 al 2005. Soltanto nel 2006 sono stati erogati 700 milioni di euro, il nostro record assoluto per il momento. Come sappiamo dalla decisione del Quartetto del 9 maggio 2006, disponiamo di un meccanismo temporaneo internazionale e la Commissione tramite tale meccanismo ha trasferito 107,5 milioni di euro alle tre finestre, una per le emergenze, una per le infrastrutture e una per i pagamenti ai gruppi sociali più poveri e vulnerabili. La nostra commissione parlamentare ha esaminato i nostri rapporti con l’Autorità palestinese e il modo migliore di affrontare i requisiti per l’aiuto sia politico che economico all’Autorità palestinese in sé e per l’incanalamento dell’aiuto umanitario. Per aggiornare la relazione, ho proposto due emendamenti orali: il primo al paragrafo 38, che è ormai obsoleto e può essere stralciato o emendato in modo radicale, e un nuovo paragrafo che fa riferimento alle decisioni del Consiglio sia in termini di sostegno al nuovo governo sia in termini di impegno, tramite il meccanismo internazionale, ad intraprendere le azioni necessarie per l’aiuto umanitario a Gaza. Desidero affermare che il nostro gruppo politico sostiene l’iniziativa e credo di poter contare anche sul sostegno da parte del resto dell’Aula su questo nuovo paragrafo.</p>
      <a text="(Applausi)"/>
    </intervention>
    <intervention id="3-202" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signora Commissario Ferrero-Waldner, onorevoli deputati, desidero esprimere un sincero ringraziamento alla relatrice. Abbiamo analizzato le raccomandazioni e concordiamo ampiamente con la valutazione e naturalmente anche con le conclusioni del Parlamento sul programma MEDA.</p>
      <p sl="de">La risoluzione conclude che il sostegno offerto tramite il programma MEDA ha raggiunto il suo scopo e ha apportato un sostanziale contributo alla realizzazione degli obiettivi di MEDA. Inoltre la relazione riconosce che l’aiuto è stato coerente con i piani di sviluppo e con il fabbisogno dei paesi beneficiari. Desidero essere categorico al riguardo, poiché ricordo ancora certe discussioni.</p>
      <p sl="de">Il Consiglio apprezza gli sforzi della Commissione che hanno condotto a tangibili miglioramenti con riferimento alla velocità e all’efficienza della programmazione nell’ambito di MEDA II.</p>
      <p sl="de">Nel frattempo il programma MEDA si è concluso, e a partire dal 1° gennaio 2007 si è completato il passaggio allo Strumento europeo di vicinato e partenariato (ENPI). Con lo Strumento di vicinato e partenariato è stato istituito uno strumento su misura per la realizzazione della politica europea di vicinato.</p>
      <p sl="de">Il Parlamento europeo ha invocato lo sviluppo della cooperazione tra i paesi partner nella regione del Mediterraneo, obiettivo realizzato tramite il programma regionale sud dell’ENPI per il quale saranno stanziati 343,3 milioni di euro entro il 2010.</p>
      <p sl="de">Concordiamo con voi che proseguire il processo di Barcellona è di importanza decisiva per l’intera regione. Il fatto che nonostante le tensioni nella regione siamo riusciti ad affrontare tematiche essenziali e a compiere progressi insieme dimostra che il processo di Barcellona e il dialogo euromediterraneo, di fatto, continuano ad essere il quadro più adeguato per perseguire il cambiamento nell’area mediterranea.</p>
      <p sl="de">Tramite il dialogo interparlamentare l’Assemblea parlamentare euromediterranea offre un importante contributo all’approfondimento delle relazioni nord-sud. Tutti noi, che si tratti della società civile, del governo o del Parlamento, e nonostante le strutture e i compiti diversi, miriamo a promuovere il partenariato mediterraneo e vogliamo contribuire a farlo insieme.</p>
      <p sl="de">Desidero ora passare alla parte della relazione che verte sull’aiuto finanziario ai palestinesi. Prima di discutere della relazione, tuttavia, vorrei indicare che seguiamo con grande preoccupazione gli ultimissimi sviluppi nei territori palestinesi, soprattutto nella Striscia di Gaza. I duri scontri tra Fatah e il movimento islamico radicale di Hamas nelle ultime settimane sono costati 100 vite umane e un alto numero di feriti.</p>
      <p sl="de">Le milizie di Hamas hanno assalito con violenza brutale le forze di sicurezza legittime nazionali, i civili e i cooperanti e, di fatto, hanno conquistato il controllo del territorio. Il Presidente Abbas in tale situazione si è visto costretto a sciogliere il governo di unità nazionale, a indire lo stato di emergenza e a convocare un governo di emergenza. L’accordo tra le fazioni palestinesi raggiunto a febbraio alla Mecca con l’ausilio dell’Arabia saudita perciò non è più valido e la partecipazione di Hamas al governo è terminata.</p>
      <p sl="de">Anche la situazione umanitaria nella Striscia di Gaza, già di per sé complessa, si è ulteriormente deteriorata. Gli ospedali sono sovraffollati e le forniture mediche scarseggiano. Una parte assolutamente preponderante della popolazione di Gaza dipende dagli aiuti alimentari. Le organizzazioni che forniscono aiuti hanno dovuto cessare parte delle proprie attività perché temono per la sicurezza del proprio personale, purtroppo a ragione, come dimostra la morte di due cooperanti dell’UNRWA durante i combattimenti.</p>
      <p sl="de">I ministri degli Esteri dell’Unione europea lunedì in sede di Consiglio “Affari generali” hanno esortato a cessare immediatamente le violenze e hanno assicurato al Presidente Abbas il loro pieno sostegno nelle sue decisioni. Hanno deciso l’immediata ripresa delle relazioni normali con il nuovo governo sotto la guida del Primo Ministro Salam Fayyad e hanno dichiarato la propria intenzione a creare le condizioni per la ripresa del sostegno finanziario diretto e pratico. Inoltre i ministri degli Esteri hanno confermato la propria volontà a non lasciare gli abitanti della Striscia di Gaza senza assistenza umanitaria in questo momento di bisogno. Sono ancora in discussione le ulteriori conseguenze che si dovranno trarre da questa nuova situazione.</p>
      <p sl="de">L’introduzione del meccanismo temporaneo internazionale di finanziamento TIM da parte dell’Unione europea nel giugno 2006 ha contribuito in modo sostanziale a far fronte alle esigenze più immediate della popolazione palestinese bisognosa. La struttura di TIM è trasparente, il meccanismo si è dimostrato flessibile ed efficace.</p>
      <p sl="de">La Commissione europea e gli Stati membri l’anno scorso hanno già erogato tramite TIM aiuti diretti pari a oltre 300 milioni di euro alla popolazione palestinese e continuano a effettuare i pagamenti anche e soprattutto nell’attuale congiuntura, in cui tali fondi sono diventati ancora più cruciali. E’ necessario continuare a sottolinearlo e a ribadirlo poiché talvolta anche nei media viene trasmessa un’immagine differente. Pertanto ci rallegriamo della decisione del Quartetto di prorogare di altri tre mesi, fino alla fine di settembre, il mandato di TIM.</p>
      <p sl="de">A giusto titolo il Parlamento nella sua relazione invita Israele a versare ai palestinesi le entrate fiscali e doganali trattenute. Anche l’Unione europea ha richiamato più volte Israele in questo senso, da ultimo nella dichiarazione del Consiglio “Affari generali” del 18 giugno. Il governo israeliano ha annunciato – com’è noto abbiamo tenuto dei colloqui con il ministro degli Esteri Livni – la sua disponibilità a sbloccare i fondi.</p>
      <p sl="de">Auspichiamo vivamente che in questo modo si possa imprimere all’economia palestinese l’impulso di cui tanto ha bisogno. Senza un sensibile miglioramento in questo ambito nessuna soluzione politica potrà avere successo.</p>
      <p sl="de">Anche in vista delle riforme necessarie da voi citate rispetto alle finanze pubbliche, incluso il controllo finanziario e la revisione dei conti, l’Unione europea si è già attivata. La Commissione assiste il ministero delle Finanze palestinese per l’ulteriore sviluppo di strutture trasparenti per il bilancio palestinese.</p>
      <p sl="de">L’obiettivo dell’Unione europea è e rimane il seguente: la creazione di due Stati – Israele e Palestina – che convivano fianco a fianco in pace tra loro e con i vicini della regione. Vogliamo contribuire a condizioni di vita migliori nel lungo termine per i palestinesi, invece di occuparci di gestione delle crisi. Le ultime settimane hanno evidenziato in modo più chiaro che mai perché sia tanto necessario.</p>
    </intervention>
    <intervention id="3-203" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, desidero ringraziare l’onorevole Kratsa-Tsagaropoulou per l’eccellente relazione. Essa giunge in un momento cruciale in quanto riguarda la cooperazione con la regione del Mediterraneo meridionale, in concomitanza all’attuazione della politica di vicinato rafforzata. Parlerò innanzi tutto dei principali risultati, per poi passare alla situazione attuale nei territori palestinesi e alla nostra reazione.</p>
      <p sl="en">In primo luogo, in merito alla prestazione di MEDA nel corso degli ultimi dieci anni, sono lieta che il Parlamento valuti positivamente come questo programma ha contribuito a realizzare gli obiettivi della Dichiarazione di Barcellona. Si possono e si devono ancora compiere ulteriori progressi, ma condivido il parere del Parlamento secondo cui il processo di Barcellona rimane il quadro più appropriato per la politica del Mediterraneo. Tale processo ora è supportato dalla politica di vicinato che contribuirà a sviluppare relazioni bilaterali e a mettere in pratica molte delle aspirazioni dell’Agenda di Barcellona.</p>
      <p sl="en">In termini di efficacia e di completezza i riscontri del Parlamento europeo e della Corte dei conti incoraggiano la Commissione a continuare a migliorare ulteriormente la sua prestazione. E’ chiaro che terremo conto anche dei diversi suggerimenti delle due Istituzioni. Mi impegno a proseguire gli sforzi della Commissione a tale riguardo e abbiamo già lanciato una valutazione finale del regolamento MEDA. I risultati saranno disponibili all’inizio del 2008.</p>
      <p sl="en">Tutti i nostri sforzi vanno considerati nel contesto dei miglioramenti di gestione continui e progressivi che sono stati introdotti dalla Commissione sin dal 2001. Condivido pienamente il parere del Parlamento in ordine alla promozione di una maggiore coesione sociale e dello sviluppo economico sostenibile. Condivido altresì la vostra volontà di perseguire gli obiettivi del Processo di Barcellona identificati nella relazione. Abbiamo assunto molteplici iniziative a tale proposito tramite il sostegno tematico, ad esempio nelle aree del buon governo, della democrazia e delle tematiche di genere. Infine, ho eletto la visibilità a mia grande priorità personale, sulla quale stiamo realizzando dei progressi.</p>
      <p sl="en">La sua relazione, onorevole Kratsa-Tsagaropoulou, analizza lucidamente i punti di forza e di debolezza del programma MEDA. Essa riconosce i miglioramenti raggiunti, ma indica altresì i punti sui quali è ancora necessario ottenere ulteriori progressi. Il nuovo regolamento ENPI, in vigore dall’inizio dell’anno, offre enormi opportunità nuove. Pertanto siamo ansiosi di continuare il dialogo e di ottenere il vostro costruttivo sostegno,</p>
      <p sl="en">Vengo alla situazione attuale nei territori palestinesi: ci troviamo, ora più che mai, in una congiuntura cruciale. Seguiamo la situazione giorno dopo giorno, ora dopo ora; per il momento ci stiamo occupando delle necessità urgenti, e probabilmente dovremo continuare a farlo. Come ha affermato il Presidente del Consiglio, lunedì al Consiglio “Affari generali e relazioni esterne” si è tenuta una discussione lunga ed intensa sul Medio Oriente. E’ emerso un ampio consenso in merito alla necessità di sostenere il Presidente Abbas e il suo nuovo governo guidato dal Primo Ministro Fayyad. Questa è anche la linea assunta dal Quartetto.</p>
      <p sl="en">E’ già stato affermato che l’UE riprenderà immediatamente le relazioni normali con il governo. Allo stesso tempo, non possiamo trascurare le esigenze umanitarie della popolazione di Gaza e non deluderemo mai la popolazione palestinese.</p>
      <p sl="en">In merito all’assistenza, è emerso un forte desiderio di sviluppare le condizioni che propizino un sostegno urgente, pratico e finanziario comprendente: la proroga dell’aiuto di emergenza a titolo del meccanismo temporaneo internazionale per altri tre mesi, questa volta con la cooperazione completa del Primo Ministro Salam Fayyad; la continuazione dell’assistenza umanitaria, anche a Gaza; la valutazione dell’opportunità di rilanciare un sostegno finanziario diretto, che include la creazione di istituzioni, il sostegno alla polizia civile palestinese tramite la ripresa del programma EUPOL COPPS e, si spera, della missione UE di assistenza alla frontiera, EU BAM Rafah.</p>
      <p sl="en">Ho fatto intendere chiaramente al Consiglio e al Primo Ministro Fayyad che la ripresa dell’assistenza diretta all’Autorità palestinese implica talune condizioni tecniche – cioè condizioni di controllo – in termini di verifica e controllo della revisione. Posso dirvi che siamo già in contatto con il Primo Ministro Fayyad e i suoi collaboratori su come procedere. Infatti, ieri si è tenuta una riunione tra il mio capo delegazione e il Primo Ministro.</p>
      <p sl="en">Come primo passo intendiamo versare 22 milioni di euro direttamente dalla riserva per aiutare a saldare gli arretrati dell’Autorità palestinese, in particolare al settore privato, in modo da segnalare che qualcosa si sta muovendo.</p>
      <p sl="en">Anche il TIM per il momento continuerà a incanalare fondi vitali per i palestinesi in modo trasparente e verificabile. Tale meccanismo, come dicevo, opererà a sostegno del governo Fayyad fin da subito. In tal senso vorrei ringraziarvi e esprimere il mio compiacimento per l’accordo politico sui 90 milioni di euro aggiuntivi per il TIM. Spero altresì che le procedure per l’approvazione possano essere accelerate.</p>
      <p sl="en">Come ha già dichiarato il Presidente in carica del Consiglio, l’aspetto più importante è che i fondi palestinesi trattenuti, che tanto spesso abbiamo invitato gli israeliani a sbloccare, possano essere finalmente trasferiti al governo di Mahmud Abbas, come auspichiamo.</p>
      <p sl="en">Infine desidero cogliere l’occasione per ringraziare ancora una volta il Parlamento per il suo sostegno che è stato e continuerà ad essere prezioso. A titolo del TIM, un’iniziativa europea, abbiamo fornito livelli elevati di sostegno a oltre un milione di palestinesi – medicine, forniture ospedaliere, carburante per i servizi pubblici essenziali, sussidi per i poveri e il settore pubblico. Tutto ciò non sarebbe stato possibile senza il vostro appoggio e ora per il futuro avremo ancora bisogno del vostro supporto per tutte le voci che ho appena elencato.</p>
    </intervention>
    <intervention id="3-204" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">relatore per parere della commissione per gli affari esteri. – Signor Presidente, la relazione eccellente dell’onorevole Kratsa-Tsagaropoulou, che ringrazio per il suo lavoro, contiene due constatazioni importanti.</p>
      <p sl="fr">La prima: l’aiuto concesso dal 2003 alla Palestina è stato ben gestito ed è esente da frodi. E’ un elemento fondamentale che farà tacere le voci persistenti e destituite di fondamento secondo cui i dirigenti sarebbero corrotti.</p>
      <p sl="fr">La seconda: il meccanismo di aiuto temporaneo istituito dopo le sanzioni del 2006 nei confronti del governo di Hamas , nonostante le somme investite, purtroppo non ha potuto impedire un dramma umanitario con l’incremento della mortalità infantile, la comparsa di nuove malattie e la povertà estrema nei territori occupati.</p>
      <p sl="fr">Ciò detto, da quando si è insediato il governo di emergenza, dopo lo scioglimento del governo di unità nazionale, l’aiuto sembra miracolosamente ristabilito e anche le tasse trattenute dagli israeliani potrebbero essere versate al nuovo governo. Me ne compiaccio. Tuttavia, mentre il paese piombato nella guerra civile è diviso a metà, questa spettacolare inversione di marcia ci impone di guardare alle cose in maniera diversa. L’Unione europea è responsabile della sua politica in Medio Oriente dal gennaio 2006. Tale politica ha mirato a isolare Hamas e a privarlo della sua vittoria elettorale, ignorando i progressi della piattaforma politica sulla quale aveva costruito il governo di unità nazionale e rifiutando di condannare Israele per il fermo e l’incarcerazione di 45 mandatari politici palestinesi. Oggi gli estremisti hanno avuto la meglio e nella regione si è instaurata una zona di non diritto: nei palestinesi è morta ogni fiducia nella giustizia e nella democrazia e l’immagine dell’Unione europea ne sarà intaccata a lungo.</p>
      <p sl="fr">Ovviamente oggi noi non appoggiamo la condotta di Hamas , anzi la condanniamo. Ma quando regna il caos, quando scoppia la guerra civile, è tempo di sangue e di eccessi, e voglio affermare che questo caos abbiamo contribuito a crearlo noi. Sono mesi che il Parlamento europeo lancia segnali d’allarme per le richieste di aiuto delle ONG. Nemmeno l’ONU è rimasta in silenzio, basta leggere il rapporto do Santos. Noi siamo responsabili di questo disastro agli occhi dell’opinione pubblica internazionale e se gli Stati Uniti hanno avuto il coraggio di istituire una commissione Baker-Hamilton per giudicare la propria politica in Iraq, io oggi chiedo che sia istituita una commissione parlamentare per valutare la nostra politica europea in Medio Oriente e le sue attuali conseguenze.</p>
    </intervention>
    <intervention id="3-206" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signora Commissario, signor Presidente in carica del Consiglio, onorevoli colleghi, desidero ringraziare sentitamente la nostra relatrice. E’ quasi un peccato che la sua relazione ora sia completamente oscurata da un’unica questione, e cioè se sia sostenibile continuare a concedere finanziamenti a questa regione complessa, poiché il problema continua ancora ad essere la Palestina. Desidero ringraziarla per la schiettezza del suo lavoro perché siamo convinti che dalle esperienze dobbiamo ancora trarre ulteriori insegnamenti per i programmi futuri. Signora Commissario, il mio invito per il futuro è evitare che si creino grosse interruzioni nei nostri programmi. L’UE è specializzata nel rivoluzionare tutto ogni sette anni. Credo che i controllori di bilancio potrebbero ottenere un progresso nettamente migliore nel lungo termine se potessimo contare su una maggiore costanza dei programmi.</p>
      <p sl="de">Oggi vediamo che l’attualità ha già superato più volte la relazione della nostra relatrice, che si è assai prodigata su questo tema tanto complesso proprio per quanto riguarda la Palestina, recandosi in loco e grazie a una relazione investigativa dell’OLAF e a lunghissime discussioni su quella che indubitabilmente è una delle regioni più difficili del mondo. Per la terza volta ci chiediamo se è ragionevole concedere aiuti europei a questa regione. In sede di commissione per il controllo dei bilanci, nonostante le riserve di molti colleghi, ci siamo pronunciati a favore, soprattutto per motivi umanitari, poiché sappiamo quanto di positivo si ottiene in loco con questi fondi e che se questi non fossero disponibili si verrebbe a creare una grave mancanza. Anche il Consiglio l’altro ieri ha nuovamente risposto a questo interrogativo. Vorremmo ricordare che il Parlamento europeo, in quanto autorità di bilancio e di discarico, è sulla stessa barca.</p>
      <p sl="de">Vogliamo altresì appoggiare il governo legittimo palestinese e ovviamente non ci tiriamo indietro di fronte alla crisi umanitaria a Gaza. Ma proprio perché infuria la guerra civile, la Commissione europea deve renderci conto e deve assumersi questo obbligo di rendicontazione della sua gestione, particolarmente in considerazione del fatto che gli aiuti di bilancio sono la forma di sostegno più rischiosa.</p>
      <p sl="de">Ho apprezzato che la signora Commissario Ferrero-Waldner abbia annunciato che anche in questa regione i fondi europei sempre di più saranno vincolati al successo delle politiche di riforma. Perché se c’è una cosa che riteniamo ingiustificabile è questa: non possiamo assolutamente accettare che, per motivi umanitari e politici, nonché economici, i nostri aiuti continuino ad andare sistematicamente persi.</p>
    </intervention>
    <intervention id="3-207" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">a nome del gruppo PSE. – Signor Presidente, signora Commissario, signor Presidente in carica del Consiglio, onorevole Kratsa-Tsagaropoulou, onorevole De Keyser, onorevoli colleghi, siamo qui per discutere della relazione Kratsa-Tsagaropoulou sulla relazione della Corte dei conti su MEDA, il programma europeo per i paesi del Mediterraneo meridionale. La relazione in esame si concentra in particolare sugli aiuti della Comunità concessi alla Palestina.</p>
      <p sl="pt">La relazione della Corte dei conti non riguardava gli aiuti alla Palestina. L’unica Istituzione europea ad aver svolto un’analisi accurata del meccanismo finanziario in esame, cioè l’Ufficio per la lotta antifrode (OLAF), ha rifiutato di rendere noto il proprio rapporto. I membri della commissione per il controllo dei bilanci non hanno potuto visionarlo, nemmeno in via confidenziale.</p>
      <p sl="pt">Stanti tali circostanze, non possiamo fornire alcuna garanzia sull’utilizzo corretto dei fondi comunitari in questo paese. Politicamente, tuttavia, siamo di fronte ad un serio dilemma: da un lato, fornire cooperazione allo sviluppo e aiuto umanitario a una popolazione vittima di leader che hanno scarso riguardo per il suo benessere, o non ne hanno per nulla, e dall’altro garantire che i fondi comunitari non siano deviati per l’acquisto di armi, per scopi terroristici, di propaganda, per indottrinare, in particolare, bambini, per il razzismo, la xenofobia, l’odio, gli attentati di kamikaze , come è emerso nel caso dei fondi destinati al Libano.</p>
      <p sl="pt">Si tratta di una questione di importanza estrema che richiede una solida responsabilità politica, basata sulla convinzione umanitaria che tutti gli esseri umani hanno diritto alla vita, indipendentemente dalla loro religione, dall’etnia cui essi stessi o i loro padri appartengono, cioè una politica in grado di tenere testa alla demagogia e all’ipocrisia.</p>
      <p sl="pt">Pertanto desidero esprimere il mio caloroso plauso al gesto compiuto dalle autorità israeliane questa mattina con l’apertura della frontiera verso la Cisgiordania a centinaia di profughi palestinesi che sono rimasti bloccati per svariati giorni nei tunnel di Eretz, dopo essere sfuggiti alle ondate di terrore che hanno sconvolto Gaza. Desidero altresì rivolgere un appello sincero e fraterno alle autorità israeliane ed egiziane perché compiano ogni sforzo possibile per lavorare insieme alle forze internazionali e con il nuovo governo palestinese nominato dal Presidente Abbas per salvare i palestinesi in fuga dalle persecuzioni di Gaza, che sono già costate la vita a molti abitanti della zona.</p>
      <p sl="pt">Spero che, come in tante occasioni passate, potremo contare sulla collaborazione dell’Ufficio umanitario della Comunità europea (ECHO) per aiutarci ad alleviare le sofferenze a Gaza, a patto che ciò non impedisca a ECHO di compiere altre azioni umanitarie altrettanto urgenti per aiutare i profughi iracheni non soltanto in Siria e in Giordania, ma anche in Egitto, Libano e in vari paesi del Golfo.</p>
      <p sl="pt">La Palestina attualmente è bersaglio di un fanatismo ideologico che strumentalizza la religione per celare la propria avidità di potere e che attualmente sta facendo disastri in Libano e Iraq. Chiunque si rifiuti ancora di comprendere questa realtà ancora una volta dovrà far fronte ad eventi imprevedibili.</p>
    </intervention>
    <intervention id="3-208" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, Ministro Gloser, signora Commissario, innanzi tutto desidero ringraziare sentitamente l’onorevole Kratsa-Tsagaropoulou per la sua relazione. In particolare, la sezione su MEDA è molto ben elaborata e illustra i passi necessari che occorre compiere. Un lavoro davvero eccellente, congratulazioni!</p>
      <p sl="de">Alla luce degli eventi e visto il poco tempo a disposizione, desidero limitarmi a TIM, il fondo di aiuto per i palestinesi. Il progetto di relazione indica senza ambiguità che la signora Commissario è riuscita a realizzare un’impresa davvero straordinaria. Me ne congratulo con lei, signora Commissario, poiché l’UE è stata costretta a sospendere completamente i versamenti all’autorità autonoma palestinese. Non avevamo altra scelta. Non possiamo sostenere i terroristi. Non lo abbiamo fatto in passato, e non dovremmo farlo neanche in futuro. Tuttavia, esiste sempre un dovere di intervento laddove le singole persone soffrono. L’Unione europea con TIM ha trovato una soluzione che rispetta gli elevati criteri morali degli europei per l’erogazione di aiuti.</p>
      <p sl="de">In tale contesto credo che, pur dovendo tenere conto della critica rivolta ai piccoli errori e alle imprecisioni contabili, non se ne debba fare un punto centrale della discussione. Si tratta pur sempre di un progetto che è stato messo insieme in fretta e furia. Sappiamo tutti che in quel frangente eravamo soggetti a determinati vincoli. Non sono d’accordo con la critica implicita alla strategia israeliana di trattenere le entrate fiscali. Non possiamo rimproverare agli israeliani di non aver ancora trasferito il denaro ai terroristi, perciò è meglio lasciar perdere. Inoltre gli sviluppi in corso hanno dimostrato che è stato corretto utilizzare quel denaro come cauzione, perché adesso si rivela doppiamente utile per il Presidente Abbas e le forze moderate. In tal senso vorrei lodare la decisione di Israele di aprire per motivi umanitari il punto di frontiera di Eretz e dunque di aiutare direttamente i palestinesi in fuga da Hamas .</p>
      <p sl="de">Concludendo, desidero ringraziare i cooperanti in loco , poiché l’aiuto deve essere portato alla gente sul posto. Il Parlamento europeo è grato per la missione umanitaria che essi svolgono. Non è un compito semplice ed è doveroso un ringraziamento sincero.</p>
    </intervention>
    <intervention id="3-209" speaker_id="28469" name="Adamos ADAMOU" is_mep="True" mode="spoken" nationality="Cyprus" birth_date="30-10-1950" birth_place="Lemesos" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, desidero congratularmi con l’onorevole Kratsa-Tsagaropoulou per il suo duro lavoro anche se sono in disaccordo su alcune questioni.</p>
      <p sl="el">Non sono d’accordo con l’onorevole Chatzimarkakis; mi oppongo all’onorevole collega e intendo indicare le sue responsabilità, signor Commissario, in qualità di rappresentante della Commissione europea, per il caos che infuria oggi in Palestina. Lei è responsabile perché non ha consentito che funzionasse la procedura per indirizzare gli aiuti finanziari a un governo denominato di unità nazionale. Inoltre, lei è l’unica responsabile della situazione attuale, perché ha insistito – in modo selettivo e infondato – per aggirare i canali istituzionali e l’erogazione diretta degli aiuti finanziari al governo di unità nazionale che aveva accettato gli accordi dell’OLP e perciò rispettava le condizioni preliminari poste dal Quartetto. E infine, da ora in poi, deve essere chiaro che in nessun caso la ripresa delle relazioni finanziarie dirette potrà dipendere da condizioni che dividono i palestinesi e servono la politica espansionista israeliana.</p>
      <p sl="el">Signora Commissario, le chiedo di riconoscere le sue responsabilità e di assumersele.</p>
    </intervention>
    <intervention id="3-210" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">La ringrazio, signor Presidente, desidero anch’io unirmi al coro di congratulazioni rivolte all’onorevole Kratsa-Tsagaropoulou per la sua relazione altamente interessante. Tale relazione riveste particolare importanza ed è particolarmente utile in questo frangente perché ora stiamo di fronte alla sfida di come trasmettere un messaggio di speranza in una situazione che sembra completamente disperata. Questa è la sfida che ci attende e la nostra risposta, nonostante tutto, dovrebbe essere quella di perseverare nei nostri intenti e farci animo. Non ho dubbi, signora Commissario che ciò sia quanto lei sta facendo con il suo entusiasmo, che lei continuerà ad essere il nostro raggio di speranza in questi difficili frangenti.</p>
      <p sl="mt">Ecco perché sosteniamo le iniziative che avete adottato, quali il meccanismo TIM, che orami sappiamo sarà rinnovato. Può contare sul nostro pieno appoggio perché riteniamo che questo meccanismo risponderà ai requisiti fondamentali. Ha il nostro sostegno anche in ordine alla capacità di fornire assistenza diretta alle autorità palestinesi, naturalmente a condizione che la trasparenza finanziaria sia assicurata, perché è dovere di questo Parlamento rendersi garante che il denaro sia speso in maniera trasparente.</p>
      <p sl="mt">E’ un peccato non avere il tempo di parlare di altri aspetti del Mediterraneo perché sappiamo che i fondi MEDA sono stati spesi anche in altri paesi e che sono stati spesi in modo lodevole. Ad esempio, il tasso di spesa in paesi come il Marocco, la Giordania e la Tunisia è migliorato notevolmente nel tempo.</p>
    </intervention>
    <intervention id="3-211" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, desidero ringraziare l’onorevole Kratsa-Tsagaropoulou per l’importante relazione che riflette il lavoro eccezionale che l’Unione europea sta svolgendo tramite il programma MEDA. Tuttavia avrei un distinguo in merito al considerando N, che non riflette la Realpolitik della situazione in seguito alla costituzione del governo di unità nazionale. Penso che questo riferimento in particolare dovrebbe essere modificato per essere più accurato.</p>
      <p sl="en">L’Unione europea e il Quartetto, dal mio punto di vista, non hanno reagito in modo sufficientemente rapido o pragmatico al successo della formazione di un governo di unità costituito da rappresentanti democraticamente eletti dai palestinesi. Credo che questa nostra mancanza sia la goccia che ha fatto traboccare il vaso. Ora ci ritroviamo con un colpo di Stato a Gaza che minaccia l’anelato futuro di pace per il popolo palestinese. Certamente una condanna è di rito, ma qualunque politico alle prime armi avrebbe potuto prevedere un simile sviluppo. Infatti, molti di noi, politici più navigati, lo abbiamo fatto proprio il mese scorso in questa stessa Aula.</p>
      <p sl="en">Dopo quarant’anni di occupazione brutale e di costante umiliazione dalle autorità israeliane, accompagnate dal rifiuto del mondo di agire in conformità alle proprie norme democratiche e di riconoscere la scelta democratica dei palestinesi, non è sorprendente che la Palestina stia attraversando una crisi. Anche in questa fase tardiva l’Europa deve cercare di agire in partenariato con i rappresentanti eletti dal popolo palestinese per ricostruire la fiducia nella politica, nei negoziati e nelle elezioni.</p>
      <p sl="en">Dobbiamo fare il possibile per ristabilire l’ordine che per i palestinesi in questo momento conta tanto quanto l’aiuto umanitario.</p>
    </intervention>
    <intervention id="3-212" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, l’Unione europea ha dedicato molto tempo, fatica e sostegno al bilancio ai fini della cooperazione tra i paesi del Mediterraneo. I due programmi MEDA ammontano a oltre 7 miliardi di euro in impegni e oltre 600 milioni di euro l’anno.</p>
      <p sl="es">Riteniamo che le azioni MEDA siano state uno dei fiori all’occhiello dell’Unione europea e abbiano contribuito non soltanto allo sviluppo economico, ma anche, in modo cruciale, allo sviluppo democratico e alla difesa dei diritti umani in tutto il bacino mediterraneo.</p>
      <p sl="es">Credo che la maggioranza dell’intera rete delle associazioni della società civile nei paesi mediterranei debbano la propria esistenza al lavoro del programma MEDA. Pertanto siamo molto orgogliosi che l’esecuzione di tutti gli aspetti del programma sia ottima.</p>
      <p sl="es">La Palestina è sempre stata controversa dal punto di vista di bilancio: è l’aspetto del programma MEDA più conflittuale. L’aiuto diretto alla Palestina è molto difficile da controllare, come hanno sostenuto diversi onorevoli colleghi, sia in termini di destinazione sia in termini di esecuzione. Desidero ricordare che durante la precedente legislatura abbiamo avuto una commissione d’inchiesta sull’aiuto diretto di bilancio, della quale sono stato membro. I suoi risultati e conclusioni hanno portato a una serie di insegnamenti e di misure che, tra le altre cose, hanno reso possibile la creazione di questo strumento di intervento temporaneo.</p>
      <p sl="es">Certamente oggi siamo di fronte a una situazione nella quale la realtà umanitaria e politica travalica qualunque previsione di sostegno al bilancio che avremmo potuto formulare dal punto di vista del controllo di bilancio.</p>
      <p sl="es">Pertanto condivido il parere praticamente unanime di questo Parlamento e siamo pienamente in accordo con il voto di fiducia al governo palestinese. Sappiamo che l’aiuto diretto di bilancio è molto difficile da controllare, ma esprimiamo la nostra fiducia così che con l’aiuto di tutti si possa procedere.</p>
    </intervention>
    <intervention id="3-213" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">Signor Presidente, sebbene il programma MEDA sia nuovo, ha già fornito risultati positivi sul campo, sull’altra sponda del Mediterraneo. Tuttavia si devono ancora compiere progressi prima che diventi davvero efficace e sia riconosciuto dalle popolazioni che ne beneficiano direttamente o indirettamente.</p>
      <p sl="pt">Avendo visto di persona gli effetti di MEDA a Gaza e in Cisgiordania, accolgo molti dei suggerimenti dell’onorevole Kratsa-Tsagaropoulou contenuti nella relazione e desidero cogliere l’occasione per congratularmi con lei. Convengo che il sostegno e gli sforzi devono essere mirati a settori specifici, ma dovrebbero essere estesi ad altri ambiti che possono rivelarsi proficui nel breve termine senza grandi investimenti, come nel caso dei microcrediti.</p>
      <p sl="pt">In Palestina stiamo attraversando una fase di cambiamento che alla prima occasione dovrebbe essere il precursore della ripresa degli aiuti finanziari internazionali e in ultima analisi della fine della confisca illegale da parte di Israele delle entrate doganali negate a un popolo e ad un governo che è stato letteralmente strangolato, lasciato senza derrate alimentari, senza entrate economiche e senza un futuro per il quale battersi.</p>
      <p sl="pt">Il Primo Ministro Salam Fayyad ci ha fornito garanzie di competenza e responsabilità politica. Sta a noi, all’Unione europea, mettere a disposizione le risorse, tramite l’aiuto finanziario che incanaliamo nei territori e abrogando il blocco sui movimenti di persone, beni e servizi in Cisgiordania: qualunque effetto moltiplicatore di questo aiuto è vanificato dal blocco. Affinché ciò accada è necessario che l’Unione europea sia proattiva e non reattiva.</p>
    </intervention>
    <intervention id="3-214" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, signora Commissario, onorevoli colleghi, desidero ancora una volta ringraziare sentitamente la relatrice e anche tutti coloro che nella discussione e con i loro contributi hanno reso chiaro quanto sia stato importante oltre dieci anni fa lanciare il processo di Barcellona e formulare una politica a tale riguardo. Si è trattato anche di un tentativo di trovare nuovi strumenti.</p>
      <p sl="de">Alcuni di voi hanno affermato chiaramente che il programma è anche servito a migliorare la politica e le infrastrutture nei nostri paesi partner . Se consideriamo certi paesi sulla sponda meridionale del Mediterraneo, purtroppo constatiamo che taluni obiettivi non sono ancora stati raggiunti. Alcuni di voi hanno ricordato che è necessaria maggiore efficienza. La continuazione dello strumento di vicinato però svolgerà un ruolo fondamentale per consolidare il dialogo euromediterraneo.</p>
      <p sl="de">Desidero anche soffermarmi sulla situazione particolare dei palestinesi. Molti di voi hanno sottolineato che la signora Commissario ha trovato una via in questa complessa situazione e l’hanno giustamente ringraziata per questo. E’ altrettanto importante affermare che siamo tenuti a fornire il nostro aiuto. Ma se lo facciamo – e talvolta il nostro approccio sarà pure guidato dal pragmatismo – non è possibile che dopo tre mesi improvvisamente siano formulate aspre critiche alla procedura. Tuttavia, signora Commissario, ritengo che sia stata trovata una strada per fornire un aiuto concreto nella situazione attuale.</p>
      <p sl="de">L’ho già dichiarato ieri alla commissione per gli affari esteri che occorre distinguere tra causa ed effetto. L’Unione europea ha ripetutamente affermato di voler sostenere il processo in Medio Oriente. Tuttavia, in merito al riconoscimento dei governi dopo le elezioni, ha anche dichiarato che devono essere rispettati determinati criteri, cioè il ripudio della violenza, il rispetto della roadmap e anche l’accettazione dello Stato di Israele, tutti criteri da lungo tempo concordati. E’ importante saperlo. Anche noi ci siamo impegnati dal canto nostro. Non attribuirei sempre la colpa a un riconoscimento insufficiente dei governi o a mezzi inadeguati.</p>
      <p sl="de">Al Consiglio dei ministri degli Esteri l’Unione europea ha esercitato pressioni e ha ottenuto che Israele assumesse l’impegno importante di svincolare i fondi congelati. Ciò ovviamente è avvenuto anche sulla base dei negoziati con i palestinesi. In questo ambito – come ha sottolineato la signora Commissario nel dibattito con i ministri degli Esteri lunedì scorso – si otterranno risultati molto rapidi, poiché è importante che gli aiuti arrivino in Cisgiordania e nella Striscia di Gaza.</p>
    </intervention>
    <intervention id="3-215" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, è estremamente importante riconoscere il collegamento significativo tra MEDA e la nuova politica di vicinato. E’ vero che abbiamo ottenuto un grande risultato: i paesi mediterranei stanno lavorando con noi, per la prima volta, non soltanto in via multilaterale ma anche bilaterale, cioè non soltanto nel contesto dei programmi mediterranei e di Barcellona ma anche in via bilaterale nel programma di vicinato.</p>
      <p sl="en">Lo strumento europeo per il vicinato e il partenariato è uno specifico strumento che si basa su MEDA in termini di programmazione e attuazione. Tuttavia, abbiamo cercato di focalizzarlo meglio per ottimizzare l’efficienza.</p>
      <p sl="en">In merito a ECHO, il Commissario Michel, che ne è responsabile, ha reso possibile tutto: quest’anno sono già stati stanziati 60 milioni di euro da ECHO ai palestinesi tramite le organizzazioni delle Nazioni Unite e le ONG.</p>
      <p sl="en">Desidero soffermarmi brevemente sull’OLAF. Come è noto il Direttore generale ha menzionato che è tenuto a rispettare varie norme e regolamenti della sua organizzazione. Al contempo, tuttavia, ha fornito alla commissione per il controllo dei bilanci un sunto delle principali conclusioni, approssimativamente una decina di pagine. Si è offerto anche di comparire di fronte alla commissione per rispondere alle domande in una riunione a porte chiuse. Tuttavia, mi preme chiarire che si tratterebbe dei fondi per gli anni 2001-2003 e non relativi all’ultimo periodo.</p>
      <p sl="en">Torno alla difficile questione palestinese e ai nostri finanziamenti. Innanzi tutto sapete che si tratta di una politica dell’Unione europea e non soltanto della Commissione e quindi sono gli Stati membri, all’unanimità, che hanno deciso tale politica e noi abbiamo cercato di sostenerla nella misura del possibile. Pertanto, quando si è costituito il governo di unità nazionale non abbiamo avuto bisogno di tempi lunghi: la settimana seguente ho tenuto il mio primo incontro con il Primo Ministro Salam Fayyad. Lo avevo incontrato prima che entrasse nel governo, e abbiamo cercato di vedere cosa si poteva fare. E’ stato lui a sostenere che è necessario attendere un po’ di tempo: siccome abbiamo il meccanismo internazionale temporaneo per il momento possiamo fare ricorso ad esso. Tuttavia sono tenuta a presentare un mandato al ministero delle finanze e alla tesoreria unica. Il Primo Ministro ha inoltre aperto un conto OLP speciale, ma questo conto noi non lo abbiamo mai utilizzato, era destinato ai fondi provenienti dai paesi arabi, in particolare, e forse anche da Israele, che alla fine non sono mai arrivati.</p>
      <p sl="en">Questo per chiarire che si trattava di una politica UE. Ora la situazione è nuova e vi abbiamo reagito immediatamente e lo stesso ha fatto il Quartetto. Ho indicato poc’anzi cosa si può fare rispetto a questa politica.</p>
      <p sl="en">Per rispondere all’onorevole parlamentare che ha citato i microcrediti dirò che vogliamo coadiuvare il lancio dell’economia e per tale motivo stiamo pagando agli imprenditori gli arretrati dei 22 milioni di euro iscritti al programma di riserva. Non lo si faceva da tempo e noi abbiamo attivato questa possibilità, pertanto avremo anche un buon controllo finanziario.</p>
      <p sl="en">Nell’insieme abbiamo fatto il possibile e abbiamo sempre tenuto in considerazione la necessità di evitare le sofferenze al popolo palestinese. Perlomeno cerchiamo di fornire loro assistenza.</p>
    </intervention>
    <intervention id="3-216" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 21 giugno 2007.</p>
    </intervention>
  </section>
  <section id="creitem23" title="12. Delinquenza giovanile: il ruolo delle donne, della famiglia e della società (discussione)">
    <intervention id="3-218" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione (A6-0212/2007), presentata dall’onorevole Katerina Batzeli a nome della commissione per i diritti della donna e l’uguaglianza di genere, sulla delinquenza giovanile: il ruolo delle donne, della famiglia e della società [2007/2011(INI) ].</p>
    </intervention>
    <intervention id="3-219" speaker_id="28579" name="Katerina BATZELI" is_mep="True" mode="spoken" role="relatore" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Signor Presidente, signor Commissario, il Parlamento europeo oggi apre il dossier sulla delinquenza giovanile, un dossier che sempre più pullula di casi irrisolti in cui esecutori e vittime sono minori, e di una società che talvolta si preoccupa, spesso viene stigmatizzata, e reagisce in modo frammentario, considerando questi giovani un segno negativo dei nostri tempi e chiedendo che siano puniti in modo esemplare, oppure mostrando indifferenza in merito al loro destino, o ancora mettendo in evidenza le cause del problema e l’importanza del loro reinserimento nella società.</p>
      <p sl="el">E’ estremamente difficile individuare i motivi precisi del comportamento delinquenziale in un minore, poiché ciascun atto specifico si esprime nel contesto di un complesso processo di socializzazione e controllo sociale. Nondimeno, sono possibili due considerazioni attendibili. In primo luogo, non è affatto vero che la delinquenza minorile è una malattia attribuibile ad anomalie fisiche, intellettuali o mentali; in secondo luogo, per poter analizzare il comportamento dei minori, non soltanto quelli che delinquono, è necessario esaminare l’ambiente in cui si sviluppa il loro carattere: la famiglia, la scuola, gli amici e il contesto sociale. Inoltre, nell’epoca in cui viviamo, i minori si ritrovano catapultati nel mondo degli adulti da fattori esterni quali i media , la tecnologia e soprattutto Internet, e spesso reagiscono in modo aggressivo.</p>
      <p sl="el">Lo scopo della nostra relazione non è tanto quello di interferire con i tribunali e con i sistemi penali nazionali, poiché la nostra commissione non è competente in questo settore e il ruolo del Parlamento europeo è molto limitato in questo campo. Il nostro obiettivo è evidenziare le migliori prassi applicate a livello nazionale, intensificare lo scambio di informazioni ed esperienze, creare collegamenti tra le agenzie competenti fornendo loro un sostegno istituzionale, organizzativo e finanziario. L’esperienza acquisita in ciascuno Stato membro è un indicatore importante per gli altri Stati membri del fatto che metodi innovativi e alternativi possono risultare più efficaci dei metodi tradizionali di rinchiudere i giovani delinquenti e trattarli come criminali.</p>
      <p sl="el">Occorre una strategia integrata a livello nazionale ed europeo, che preveda misure articolate attorno a tre pilastri: meccanismi di prevenzione, meccanismi di integrazione sociale per i minori e meccanismi di intervento giudiziari ed extragiudiziari. Tuttavia, nel definire e attuare una politica integrata nazionale e comunitaria, è determinante la partecipazione sociale diretta di tutti gli enti competenti, le autorità regionali e locali, la comunità scolastica, la famiglia, gli enti non governativi e i media. Come illustrato in dettaglio nei singoli paragrafi della relazione, la Commissione europea deve porsi le seguenti priorità immediate:</p>
      <p sl="el">innanzi tutto, istituire un Osservatorio europeo sulla delinquenza giovanile, sulla base degli osservatori nazionali;</p>
      <p sl="el">secondo, istituire un numero verde gratuito a livello europeo per i minori;</p>
      <p sl="el">terzo, presentare politiche di base incentrate direttamente sulla diffusione di informazioni e sulla promozione dell’integrazione di misure preventive nei programmi comunitari esistenti, nonché sulla pubblicazione di uno studio in collaborazione con una rete di esperti nazionali, che porti alla stesura di una comunicazione della Commissione e di un programma quadro integrato per combattere la delinquenza giovanile, da finanziare con una nuova linea del bilancio comunitario.</p>
      <p sl="el">Le azioni di base del programma potrebbero comprendere iniziative per diffondere le migliori prassi preventive, sistemi di valutazione e di analisi messi a punto per il trattamento dei giovani criminali, quali una giustizia riparativa, lo sviluppo di un modello europeo per l’integrazione e il benessere sociale dei giovani e dei delinquenti minorenni e soprattutto la messa in rete dei servizi competenti delle autorità locali e regionali.</p>
      <p sl="el">Signor Commissario, vista la sua consapevolezza politica dei diritti dei minori e le sue proposte al riguardo, sarebbe opportuno che inserisse questo problema del Parlamento europeo in un piano europeo per i giovani. Si dice che i bambini cattivi di solito sono bambini tristi. Diamo loro un motivo per sorridere.</p>
    </intervention>
    <intervention id="3-220" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Signor Presidente, accolgo con favore questa relazione e appoggio le principali raccomandazioni della relatrice, l’onorevole Batzeli. La delinquenza minorile è sicuramente una delle principali sfide che dobbiamo affrontare nelle nostre società moderne. Voglio farvi un esempio. Da un recente studio sul bullismo nelle scuole, condotto dalla Rete europea di prevenzione della criminalità, è emerso che il bullismo nelle scuole era, e rimane tuttora, un problema rilevante in Europa, che riguarda da uno su sette a uno su tre studenti in un dato anno scolastico.</p>
      <p sl="en">Come primo passo, occorre approfondire la nostra conoscenza del fenomeno raccogliendo dati pertinenti. I dati raccolti a livello nazionale non sono facilmente confrontabili, a causa delle differenze nelle legislazioni degli Stati membri e dei diversi modi in cui vengono elaborate le statistiche ufficiali sulla criminalità. Negli ultimi cinque anni la Rete europea di prevenzione della criminalità ha svolto un lavoro considerevole per migliorare la qualità e la confrontabilità dei dati degli Stati membri in materia di giustizia penale. Inoltre, il sito web della Rete è diventato un efficace strumento di informazione, per gli operatori e per il grande pubblico, sulle politiche di prevenzione degli Stati membri.</p>
      <p sl="en">Inoltre, il piano d’azione quinquennale sulle statistiche, adottato dalla Commissione lo scorso agosto, comprenderà anche dati e valutazioni in materia di delinquenza e giustizia minorile, per fornire una visione più ampia del fenomeno a livello europeo. Di conseguenza, saremo maggiormente in grado di identificare le esigenze politiche e di mettere a punto indicatori, tenendo conto dell’attuale lavoro delle organizzazioni internazionali, e probabilmente saremo in grado di formulare una strategia di prevenzione della delinquenza giovanile a livello europeo.</p>
      <p sl="en">La prevenzione è chiaramente un aspetto fondamentale in questo campo e condivido l’opinione della relatrice che non possiamo limitarci ad applicare misure repressive per affrontare il problema. Occorre lavorare su una base interdisciplinare e pluriistituzionale. In particolare, le politiche in materia di pianificazione spaziale, edilizia sociale, inclusione sociale, istruzione e formazione, misure contro le discriminazioni e il razzismo, nonché integrazione degli immigrati, svolgono un ruolo rilevante nella prevenzione della criminalità, e in particolare della delinquenza minorile.</p>
      <p sl="en">L’esperienza delle reti che svolgono attività di prevenzione della criminalità giovanile e urbana dimostra che tutte le attività sociali intese a migliorare l’ambiente, quali l’intervento sugli spazi pubblici, la riqualificazione di piazze, l’illuminazione, la pulizia delle strade, la politica abitativa, le strutture e i servizi di intervento sociale, contribuiscono ad una politica attiva e durevole di prevenzione della criminalità tra i giovani.</p>
      <p sl="en">La prevenzione della criminalità deve fornire anche un contributo efficace alle politiche comunitarie per la sicurezza, che mirano a evitare il profilarsi del rischio di delinquenza, in particolare promuovendo società sane e attente, che offrono ai giovani l’ambiente sociale necessario per sviluppare un senso di identità e di integrazione e dare un senso alla propria vita. Dobbiamo essere consapevoli del fatto che gli Stati membri e le autorità locali sono i principali responsabili dell’attuazione di politiche efficaci di prevenzione della criminalità, in misura anche maggiore per quanto riguarda la delinquenza giovanile, un fenomeno tipicamente locale. Quindi sono innanzi tutto le autorità locali a doversi fare carico del problema, idealmente sostenute dalle autorità nazionali.</p>
      <p sl="en">Tuttavia, le iniziative di cooperazione e sostegno a livello europeo possono svolgere un ruolo importante senza sostituire le politiche nazionali degli Stati membri. Ho già citato l’importante lavoro svolto dalla Rete europea di prevenzione della criminalità nel raccogliere dati e agevolare lo scambio di informazioni. La Rete ha tuttavia svolto un ruolo rilevante anche nello scambio di esperienze e di migliori prassi tra gli Stati membri in merito a politiche di prevenzione efficaci. Inoltre, lo scorso anno ha preso il via uno studio comparativo generale sulla delinquenza giovanile in tutti gli Stati membri dell’UE, nonché nei paesi candidati e in via di adesione, che sarà completato entro la fine di quest’anno. Ovviamente ve lo renderò disponibile. Studi di questo tipo forniscono una valida base per la definizione di future politiche europee al riguardo.</p>
      <p sl="en">Negli ultimi anni, le iniziative politiche in materia di prevenzione della delinquenza hanno ricevuto un consistente sostegno finanziario attraverso vari programmi finanziati dalla Comunità. Nel quadro dei programmi HIPPOCRATES e AGIS, negli ultimi cinque anni la Commissione ha cofinanziato oltre 120 progetti transnazionali in aree quali la progettazione di ambienti urbani sicuri, lo scambio di migliori prassi in materia di delinquenza giovanile e criminalità urbana e lo sviluppo di buone prassi nel sistema giudiziario minorile.</p>
      <p sl="en">Inoltre, al fine di rispondere all’esigenza di un’azione decisa contro la violenza tra i bambini e i giovani, ivi compreso il bullismo nelle scuole, la Commissione ha finanziato, e continuerà a finanziare, numerosi progetti concernenti la violenza tra pari e il bullismo nel quadro del programma DAPHNE II, a cui farà seguito DAPHNE III. Come ho già accennato, negli ultimi anni è cresciuta l’attenzione per il bullismo nelle scuole e sono in corso diversi progetti interessanti. La nuova generazione di programmi finanziari nel quadro della nuova prospettiva finanziaria in materia di giustizia, libertà e sicurezza, in particolare il programma “prevenzione e lotta contro la delinquenza”, insieme a DAPHNE III offriranno un sostegno finanziario consistente a progetti nazionali e transnazionali in questo campo.</p>
      <p sl="en">Infine, nello stesso periodo 2007-2013 queste iniziative saranno integrate da ulteriori cospicui finanziamenti nei settori istruzione e formazione, gioventù, cultura e cittadinanza. Sono certo che conoscete il nuovo programma Gioventù in azione. Come ho già accennato, l’istruzione è uno degli elementi fondamentali per prevenire la delinquenza minorile, per cui questi programmi costituiscono un altro importante contributo alle politiche di prevenzione a lungo termine.</p>
    </intervention>
    <intervention id="3-221" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Signor Presidente, signor Commissario, innanzi tutto vorrei esprimere un ringraziamento per il lavoro della commissione per i diritti della donna e l’uguaglianza di genere, nonché degli esperti che sono intervenuti alla nostra udienza pubblica, perché grazie al loro contributo abbiamo acquisito conoscenze estremamente preziose per affrontare il fenomeno della delinquenza minorile in Europa. Inoltre, desidero congratularmi con l’onorevole Batzeli per questa relazione e con gli onorevoli deputati per il loro impegno e il loro lavoro.</p>
      <p sl="es">L’aumento della delinquenza minorile in Europa è un fenomeno che non possiamo ignorare. I minori che commettono reati sono sempre più giovani, e questo è un dato estremamente preoccupante. Occorre quindi che il Parlamento europeo solleciti gli Stati membri a condividere le rispettive esperienze e a proporre soluzioni intese ad arginare questo fenomeno.</p>
      <p sl="es">A questo proposito è altresì importante non soltanto formulare una strategia efficace e coerente, ma anche tenere conto del ruolo specifico svolto dalla famiglia, dagli insegnanti e dalla società in generale nel plasmare i valori dei giovani. In particolare, vorrei sottolineare il ruolo che noi politici dobbiamo svolgere al riguardo, e pertanto apprezzo l’iniziativa attuata a La Rioja, dove è stata creata la figura del coordinatore extracurriculare, qualcuno vicino ai giovani che condivide con loro il tempo libero fuori dalle aule scolastiche e che ne promuove lo sviluppo e l’integrazione sociale. Ora è possibile potenziare quell’iniziativa mediante programmi più ambiziosi, come quelli descritti dal Commissario.</p>
      <p sl="es">Quando si parla di delinquenza minorile, però, non si può dimenticare la realtà sociale. Onorevoli colleghi, il 17 maggio 2003 Sandra Palo, una giovane spagnola di 22 anni con problemi mentali, è stata rapita, stuprata, investita ripetutamente e bruciata viva da quattro giovani tra i 14 e i 18 anni. Uno di loro verrà presto rilasciato dopo aver trascorso quattro anni in un centro di detenzione minorile.</p>
      <p sl="es">Onorevoli colleghi, la libertà comporta delle responsabilità e le nostre società, che sono libere, devono essere responsabili. Se vogliamo impedire che si ripetano casi come quello di Sandra Palo, dobbiamo evitare messaggi che creano un senso di impunità tra i giovani e adottare misure efficaci che ristabiliscano la fiducia dei cittadini nel sistema.</p>
    </intervention>
    <intervention id="3-222" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">a nome del gruppo PSE . – Signor Presidente, signor Commissario, innanzi tutto vorrei esprimere un particolare ringraziamento all’onorevole Batzeli per questa relazione, preparata su iniziativa del gruppo socialista al Parlamento europeo, che oggi si compiace del fatto di ricevere questo elenco di proposte di misure contro la delinquenza giovanile, variegato e di ampia portata. Naturalmente l’attuazione è in primo luogo di competenza degli Stati membri, ma anche noi nell’Unione europea abbiamo la responsabilità di far fronte a questo fenomeno crescente. Il Commissario, come sapete, ha presentato una strategia per i diritti dei bambini. Si tratta senza dubbio di un ulteriore contributo in direzione di una risposta comune. Non possiamo aspettare che le periferie siano di nuovo in fiamme per prendere qualche iniziativa.</p>
      <p sl="de">Soprattutto, occorre un approccio integrato per risolvere i problemi sociali. Dobbiamo fare in modo di ridurre la disoccupazione giovanile, di mitigare la povertà tra i giovani e di sanare gli squilibri sociali. Naturalmente, disponiamo anche di Fondi strutturali che possiamo continuare a utilizzare; gli Stati membri hanno molte possibilità al riguardo. Signor Commissario, lei è stato molto chiaro: il programma DAPHNE offre una gamma di possibilità veramente valide per affrontare il fenomeno della violenza a livello transfrontaliero e anche il programma Gioventù in azione prevede misure utili a tale proposito.</p>
      <p sl="de">Tuttavia ritengo che gli Stati membri debbano offrire una consulenza psicosociale efficace alle famiglie problematiche in misura molto più ampia. Occorre rafforzare il ruolo della scuola nella lotta contro la violenza e la delinquenza minorile. Spetta a noi fornire assistenza con il nostro programma “Apprendimento lungo l’arco della vita”. A mio parere, occorre sottolineare con maggiore forza la responsabilità dei media , che comporta ad esempio la responsabilità di ridurre le scene di violenza. A mio parere, è indispensabile vietare ai giovani i video violenti e i giochi con contenuti violenti.</p>
      <p sl="de">In conclusione, ringrazio il Commissario Frattini. Il numero telefonico gratuito per bambini e giovani è un contributo importante per offrire assistenza e prestare ascolto ai giovani.</p>
    </intervention>
    <intervention id="3-223" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE . – Signor Presidente, mi congratulo con la relatrice per la sua eccellente relazione su un argomento di così grande importanza, che influisce, direttamente o indirettamente, sulla vita di tutti i cittadini.</p>
      <p sl="en">Da numerosi studi emerge che in Europa la delinquenza minorile è in aumento, il che rappresenta un fenomeno estremamente deprimente e preoccupante della nostra epoca, che minaccia seriamente la nostra società futura. Occorre fare qualcosa per arrestare e, se possibile, invertire questa tendenza.</p>
      <p sl="en">L’onorevole Batzeli ha affrontato il problema nel dettaglio, trattando di eziologia, prevenzione e gestione della delinquenza. A mio parere, l’approccio preventivo è particolarmente importante e a questo proposito è estremamente rilevante il ruolo della madre, del padre, della famiglia in generale, della scuola e della società. Detto questo, vorrei far notare che, a mio parere, non è il ruolo delle donne, bensì delle madri a essere rilevante in questo contesto. Desidero inoltre sottolineare che il ruolo del padre è altrettanto importante e forse dovrebbe essere citato nel titolo della relazione.</p>
      <p sl="en">Noto con rammarico che la relazione è stata adottata in seno alla commissione esclusivamente da donne, per cui deduco, e correggetemi se sbaglio, che si tratti di una commissione composta solo da donne. Non riesco a comprenderne appieno il motivo in termini istituzionali e pratici. Comunque, mi sarei aspettato un maggiore apporto maschile nelle consultazioni in seno alla commissione sulla relazione in esame e non so come mai non ci sia stato.</p>
      <p sl="en">Pare che la delinquenza giovanile sia, almeno in certa misura, un effetto collaterale della cosiddetta vita moderna e delle pressioni imposte ai genitori dalle loro complesse esigenze socioeconomiche. Forse, nella nostra fame di ricchezza e di avanzamenti di carriera, che nella maggior parte dei casi richiedono che padre e madre siano fuori di casa per molte, troppe ore ogni giorno, noi genitori abbiamo ridotto la priorità che davamo ai nostri figli.</p>
      <p sl="en">In occasione della discussione su questa relazione, sarebbe saggio invitare i genitori a fermarsi per un momento a riflettere seriamente su che cosa è più importante nella vita: un reddito più alto o più tempo dedicato ai propri figli? I genitori conoscono la risposta.</p>
    </intervention>
    <intervention id="3-224" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN. – Signor Presidente, la delinquenza minorile è un fenomeno di massa, purtroppo in aumento. La domanda è scontata: perché? In che cosa abbiamo sbagliato? Quali metodi e modelli dovremmo adottare nella lotta contro la delinquenza minorile?</p>
      <p sl="pl">Alcuni invitano ad abbandonare completamente i metodi restrittivi per concentrarsi su azioni preventive e sulla promozione della solidarietà sociale. Altri auspicano un rafforzamento del ruolo della famiglia e della scuola. Alcune voci estremiste chiedono che i giovani criminali siano posti in isolamento.</p>
      <p sl="pl">Purtroppo, le analisi e le idee più diffuse spesso non tengono conto dei motivi principali di un’educazione sbagliata, tra cui la globalizzazione che peggiora la situazione economica delle famiglie, nonché la migrazione di massa alla ricerca di lavoro e la rottura dei legami familiari e del contatto tra figli e genitori, fondamentale per l’educazione dei figli.</p>
      <p sl="pl">In secondo luogo, i giovani sono rovinati dalla diffusa disponibilità di materiale poco etico e immorale, che promuove l’aggressività e la violenza. La collaborazione tra genitori, organizzazioni socioeducative e scuole è diminuita. Abbiamo assistito a un fenomeno di rottura con le tradizioni culturali e all’indebolimento del ruolo svolto dalla Chiesa nell’educazione dei giovani, senza che venissero proposte soluzioni alternative positive.</p>
      <p sl="pl">Pare che il fruscio delle banconote abbia reso sordi il cuore e la mente dei ricchi e dei potenti. Il denaro ora è più importante dell’umanità; ha schiacciato l’umanesimo e la fede nel bene comune.</p>
    </intervention>
    <intervention id="3-225" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, molte grazie alla relatrice. Sappiamo che l’inserimento della delinquenza minorile nell’agenda dell’UE è un passo importante e che la creazione di un programma quadro comunitario trasmette altresì un segnale molto positivo.</p>
      <p sl="de">E’ vero che dobbiamo intervenire con misure di prevenzione, affinché bambini e giovani non divengano violenti e non nascano focolai di disordini sociali. Tuttavia, trovo riprovevole che in quest’Aula molti annuiscano quando si afferma che è colpa del fatto che entrambi i genitori lavorano, mentre nel contempo assistono senza muovere un dito alla chiusura di strutture per giovani e bambini, o addirittura vi contribuiscono, in una società che praticamente mette i bambini sulla strada e li priva della possibilità di impegnarsi in attività costruttive.</p>
      <p sl="de">A mio parere è molto importante un tema centrale, quello della rappresentazione della violenza nei media . Trovo deplorevole, Commissario Frattini, che ne abbia parlato così poco e che se ne parli così poco anche nella sua relazione sulla protezione dei minori. Sappiamo che i bambini si confrontano già molto presto con film dell’orrore, pornografia e scene di violenza. In Germania, alle dieci di sera 800 000 bambini sono ancora davanti al televisore, e sappiamo che negli USA un ragazzo di 18 anni ha già visto oltre 200 000 scene di violenza. E’ quindi evidente quanto sia importante occuparsi di questo tema. I giochi di violenza che addestrano all’omicidio mediante la simulazione, su un dispositivo portatile o in rappresentazioni reali, attenuano il senso di empatia tra i giovani. Avrei voluto che la Commissione facesse di più al riguardo.</p>
      <p sl="de">Presenteremo ulteriori proposte di emendamento alla relazione sui diritti dei minori, per chiedere un divieto. Gli Stati membri devono verificare con maggiore impegno se non si debba migliorare la tutela dei giovani nei media . Su questo punto non possiamo permetterci di chiudere gli occhi, minimizzare e dissimulare.</p>
    </intervention>
    <intervention id="3-226" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL . – Signor Presidente, non si può parlare di delinquenza minorile senza analizzarne le cause fondamentali. In fin dei conti, è sulle misure preventive, di cui vi è tanto bisogno, che dobbiamo concentrare l’attenzione.</p>
      <p sl="pt">La causa all’origine del problema, non dimentichiamolo, è il rafforzamento delle politiche neoliberali, che hanno portato a disuguaglianze sociali e territoriali, alla disoccupazione giovanile, le cui conseguenze sono molto più gravi rispetto alla disoccupazione in generale, a elevati tassi di povertà ed esclusione sociale a causa dei salari ridotti e dell’erosione dei sistemi previdenziali, per non parlare dell’indebolimento dei servizi pubblici e dell’impatto del lavoro precario sulla vita delle famiglie e sull’educazione di bambini e adolescenti.</p>
      <p sl="pt">Occorre dunque una completa inversione di rotta nelle politiche che hanno dato origine a questa situazione; è giunto il momento di smettere di perseguire queste strategie. Le condizioni di vita delle famiglie devono migliorare, cosicché si possa dedicare maggiore attenzione ai bambini e ai giovani. Quindi i lavoratori hanno bisogno di maggiori diritti, tra cui l’aumento dei salari e la riduzione delle ore di lavoro a parità di reddito. Occorre anche migliorare i servizi pubblici, tra cui l’istruzione, la sanità, gli alloggi e la protezione sociale. Come ben sappiamo, però, si tratta di interventi che richiedono orientamenti politici differenti a livello nazionale e comunitario, che diano la priorità alle persone invece che alla concorrenza e ai profitti dei grandi gruppi economici e finanziari.</p>
      <p sl="pt">E’ il momento di promuovere i valori racchiusi nella Convenzione delle Nazioni Unite sui diritti del fanciullo del 20 novembre 1989, come suggerito nelle proposte che abbiamo presentato. Inoltre, teniamo a sottolineare l’importanza di una formazione specialistica per i magistrati che operano con i minori e per tutti coloro che lavorano nei tribunali minorili, cosicché si possa investire nella prevenzione prima che sia troppo tardi.</p>
    </intervention>
    <intervention id="3-227" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, l’aumento della delinquenza minorile è inestricabilmente collegato al crescente declino e alla frammentazione della famiglia, nonché alla promozione di una visione femminista del ruolo della donna, in base alla quale la maternità è considerata un peso e un ostacolo alla realizzazione personale.</p>
      <p sl="pl">I delinquenti minorenni per lo più provengono da famiglie divise o disfunzionali, e spesso sono allevati da madri sole, che devono affrontare una serie di problemi, non soltanto materiali. I problemi emotivi nei rapporti tra genitori, l’uso di metodi immorali nell’educazione di un figlio, modelli di comportamento delinquenziali, condizioni di vita inadeguate, lacune nell’istruzione e la mancanza di tempo da dedicare ai figli sono tutti fattori che provocano un senso di rifiuto e di minaccia, nonché un atteggiamento di antipatia nei confronti di altre persone. Un bambino che è stato privato del legame con i suoi genitori spesso mostra una tendenza alla devianza e alla criminalità già prima dei cinque anni. Questi bambini diventano individui antisociali, poiché il male peggiore che si possa immaginare è la perdita di un legame d’amore con le persone più importanti nella vita di ciascuno.</p>
      <p sl="pl">Un altro problema distinto è l’impatto nocivo di un’educazione liberale, dove niente viene prescritto o vietato. I media promuovono uno stile di vita edonistico, in una crescente atmosfera di violenza e aggressività, che riguarda persino il mondo della politica. Non dobbiamo dimenticare il ruolo svolto dalla dipendenza dall’alcol e dalla nicotina, nonché il potere distruttivo della tossicodipendenza e della stratificazione sociale, con tutte le conseguenze negative che ne derivano. La prevenzione si deve basare innanzitutto sul ripristino dei principi etici e morali in tutti i settori della vita. Occorre anche un’azione legislativa di prevenzione, oltre a misure giudiziarie ed extragiudiziarie. Inoltre, occorre restituire alle donne il loro status di protagoniste. Una donna che viene utilizzata semplicemente per realizzare gli intenti della Strategia di Lisbona non sarà in grado di allevare adeguatamente i suoi figli.</p>
      <p sl="pl">Una società che presenta disfunzioni sempre maggiori, non solo in termini di criminalità, ci impone di ristabilire il rispetto per la dignità umana, il ruolo della maternità e della famiglia. Solo i bambini circondati da amore ed educati secondo norme morali sono in grado di non violare i principi etici e la legge.</p>
    </intervention>
    <intervention id="3-228" speaker_id="37450" name="Viorica-Pompilia-Georgeta MOISUC" is_mep="True" mode="spoken" nationality="Romania" birth_date="08-04-1934" birth_place="Bucureşti" p_group="Non" m_state="RO">
      <p sl="it">în numele grupului ITS. – Raportul doamnei Bazeli tratează o gamă foarte largă de aspecte privind delicvenţa în rândul tineretului, prezentând în mod corect cauzele acestui fenomen extrem de grav, aflat în plină expansiune pe diverse paliere, atât în statele Uniunii Europene, cât şi în afara ei. Mă voi referi la două aspecte pe care nu le-am găsit semnalate în raport, şi anume:</p>
      <p sl="it">1. Biserica - indiferent cărui cult îi aparţine, poate şi trebuie să aibă un rol din ce în ce mai important în sistemul educaţional al copiilor şi tineretului, în şcoală şi înafara şcolii. Cooperarea bisericii cu şcoala şi familia este benefică în prevenirea unor alunecări nedorite a tinerilor pe panta infracţională, în formarea unei mentalităţi sănătoase şi corecte despre viaţă, dar şi pentru recuperarea unor tineri aflaţi în situaţii critice. Educaţia religioasă în şcolile de toate gradele este cvasi-absentă. Ea ar trebui să-şi recapete locul pe care l-a avut în urmă cu mulţi ani.</p>
      <p sl="it">2. Spiritul de disciplină şi de responsabilitate al tinerilor faţă de familie şi societate, faţă de chiar viaţa lor, lasă mult de dorit ca urmare a unor multiple cauze analizate, de altfel, în raport. În plus, în statele foste comuniste, constrângerile exagerate la care au fost supuşi tinerii generaţii după generaţii, au fost înlocuite acum, în ultimii şaptesprezece ani, într-o măsură mult prea mare, cu un libertinaj deschizător al unor periculoase alunecări, spre negarea valorilor naţionale şi europene şi copierea unor aşa-zise modele extrem de dăunătoare pentru formarea civică şi profesională a tinerilor.</p>
      <p sl="it">Ca profesor şi ca pedagog, apreciez în mod deosebit efortul doamnei Bazeli pentru analizarea acestei problematici atât de complexe şi o rog să se aplece cu bunăvoinţă asupra celor mai sus amintite.</p>
    </intervention>
    <intervention id="3-229" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">La delinquenza minorile è sostanzialmente più pericolosa della criminalità adulta perché interessa una parte estremamente vulnerabile della popolazione nel momento in cui si sta formando la personalità ed espone molto presto gli adolescenti al rischio di esclusione sociale. Attualmente, la delinquenza minorile è anche più preoccupante a causa delle sue caratteristiche di massa, essendosi abbassata l’età in cui comincia il comportamento delinquenziale ed essendo aumentato il numero dei reati commessi da ragazzi di età inferiore ai tredici anni. Inoltre, i loro crimini sono sempre più crudeli.</p>
      <p sl="sk">Accolgo con favore la relazione dell’onorevole Batzeli, che descrive con chiarezza le cause della delinquenza minorile e cerca di trovare risposte per la sua graduale eliminazione. Gli studi psicologici più recenti indicano nella famiglia il luogo primario dove un bambino impara ad amare, a rispettare e a essere rispettato. La maggior parte dei giovani criminali provengono da famiglie disfunzionali, dove i genitori non si prendono cura dei figli che non ricevono l’amore, la comprensione e il sostegno necessari. Molto tempo fa, Platone considerava la famiglia come l’unità fondamentale della vita sociale e il principale luogo di educazione. Auguste Comte descriveva la famiglia come un ponte tra l’individuo e la società e ne sottolineava il ruolo sociale fondamentale.</p>
      <p sl="sk">L’educazione di un bambino comincia nei primi anni di vita in famiglia, molto prima che varchi la soglia di una scuola. Tutto ciò che il bambino impara a scuola o fuori dalla scuola contribuisce a formare i suoi comportamenti e la sua personalità, nel modo giusto o sbagliato. L’adolescenza è un periodo in cui la vita spirituale è vissuta più intensamente, un periodo in cui si modellano gli atteggiamenti nei confronti dei problemi della vita personale nella società, un periodo in cui è necessario un sostegno straordinario all’interno della famiglia. Il ruolo della famiglia in quanto ambiente educativo non si limita ai primi anni di vita del bambino, ma continua fino alla sua indipendenza, ossia finché trova un lavoro.</p>
      <p sl="sk">Onorevoli colleghi, c’è del vero nel detto popolare secondo cui la casa sono le mani che ti abbracciano quando piangi. Sono convinta che possiamo ridurre la delinquenza minorile nella società solo se creiamo un ambiente sostenibile all’interno del quale ogni famiglia è in grado di rafforzare il suo ruolo di responsabilità nella società. La famiglia dev’essere il nostro porto sicuro, la nostra maestra di vita, il nostro sostegno.</p>
    </intervention>
    <intervention id="3-230" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, innanzi tutto vorrei congratularmi con l’onorevole Batzeli per la sua relazione, che contiene proposte ragionevoli di cui vi è urgente bisogno, come la creazione di un Osservatorio europeo sulla delinquenza giovanile.</p>
      <p sl="pt">L’aumento della delinquenza minorile richiede una politica efficace ed integrata a livello di famiglia, scuola e società, che contribuisca a trasmettere valori sociali e di civiltà e ad integrare i giovani nella società. Nel contempo, occorrono misure per combattere la povertà e l’esclusione sociale. Una società con evidenti squilibri sociali non può promuovere la coesione sociale, né prevenire la delinquenza giovanile.</p>
      <p sl="pt">Le immagini di episodi di violenza giovanile in diversi paesi industrializzati, all’interno e all’esterno dell’UE, sono allarmanti. Che cosa spinge centinaia di giovani a usare la violenza per attirare l’attenzione sui loro problemi? Famiglie, politici e la società nel suo complesso devono riunirsi e chiedersi dove hanno sbagliato e perché.</p>
      <p sl="pt">L’aumento della delinquenza giovanile è un problema grave e dobbiamo domandarci perché ragazzi dai 13 ai 17 anni maltrattano fisicamente e addirittura uccidono individui indifesi per divertirsi. E’ sconvolgente. Condannare e criticare non basta. E’ necessario agire, affinché negli anni a venire non ci rammarichiamo del fatto che ormai è troppo tardi per fare qualcosa e non ci ritroviamo a dover affermare, come i padri di questi giovani delinquenti, di avere fallito come padri.</p>
      <p sl="pt">Le cause individuate dagli esperti sono in primo luogo la mancanza di supervisione e in secondo luogo l’ozio. Senza un’occupazione, né a scuola né al lavoro, i giovani diventano irresponsabili. A questo si aggiunge una cultura permissiva con pochi doveri, o addirittura nessuno, e diritti illimitati. Non c’è verso che la società chieda qualcosa ai giovani con fermezza; né il lavoro, né il merito sono valorizzati.</p>
      <p sl="pt">Alcuni di questi giovani sono stati vittime di violenze o sono cresciuti in un’atmosfera di violenza a casa. Alcuni si sentono sradicati e socialmente emarginati, mentre altri copiano gli esempi di violenza che vedono in televisione. Anche i videogiochi e i cartoni animati coltivano la violenza.</p>
    </intervention>
    <intervention id="3-231" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, la lettura di questa relazione infonde tristezza. Sono sempre più numerosi gli adolescenti che si avviano alla delinquenza in età sempre più giovane e con atti sempre più brutali. E’ una situazione talmente grave per i giovani coinvolti e per tutti i membri della società che s’impone la necessità di trovare soluzioni, ma l’analisi del problema dev’essere accurata.</p>
      <p sl="en">La relazione contiene un elenco dei fattori critici che influenzano la formazione dei bambini: famiglia, scuola, amici e circostanze socioeconomiche. Per maggiore accuratezza, aggiungerei all’elenco i mezzi di comunicazione di massa e le telecomunicazioni, intendendo cinema, televisione, videogiochi e Internet – nonché, ora, le nuove tecnologie dei telefoni cellulari.</p>
      <p sl="en">Dagli studi emerge che i ragazzi passano più tempo con i media che con tutti gli altri fattori di influenza messi insieme. Gli articoli 13 e 17 della Convenzione delle Nazioni Unite sui diritti del fanciullo, citata come prima autorità nella relazione in esame, sembrano concedere ai bambini un diritto assoluto ai media e alle telecomunicazioni e dare ai media e alle telecomunicazioni un accesso assoluto ai bambini. Dati l’attuale contenuto di violenza, odio, razzismo e pornografia e il loro utilizzo da parte di predatori di bambini, tutti potenziali fattori di predisposizione alla delinquenza, è giusto che i media e i bambini godano di questo diritto assoluto?</p>
      <p sl="en">Se uno qualsiasi degli altri fattori di influenza presenti nell’elenco, come la famiglia o la scuola, abusasse dei bambini o li danneggiasse, interverremmo per tutelare la sicurezza dei bambini. Nell’attuare la Convenzione ONU sui diritti del fanciullo nell’UE e negli Stati membri dobbiamo rivedere gli articoli 13 e 17, che sono stati scritti nel 1989, quando ancora non si comprendeva che cosa sarebbe stata Internet nel 2007.</p>
      <p sl="en">Occorre anche considerare il ruolo dei padri. Gli psicologi sostengono che le madri danno al figlio il senso della propria identità individuale e all’interno della famiglia, mentre i padri aiutano i figli ad adattarsi all’ambiente sociale e a comprendere quali sono i comportamenti accettabili.</p>
    </intervention>
    <intervention id="3-233" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ringrazio la collega Batzeli per il lavoro svolto e la Commissione per la proposta che ci è pervenuta.</p>
      <p sl="it">Io credo che di fronte a un fenomeno che sta dilagando in tutto il mondo e che, anche a livello europeo, si presenta sotto forme pesanti, sia da un punto di vista di qualità della criminalità giovanile sia da un punto di vista numerico, sia giusto chiedersi che cosa possiamo fare. Sicuramente l’idea di stabilire norme minime idonee per tutti i paesi dell’Unione e la diffusione delle buone pratiche sono una politica utile di fronte a un problema dilagante. Condivido pertanto il parere che sia necessario che la Commissione si occupi di questo problema.</p>
      <p sl="it">Per quanto riguarda strettamente i contenuti, io credo che sia importante sottolineare alcuni passaggi. Il primo punto è che dobbiamo continuare a ripetere a noi stessi e a tutti che i nuovi nati sono un valore per tutta la Comunità e rappresentano il nostro futuro. Per questo motivo, è d’interesse generale che i bambini, fin dalla loro nascita, siano messi nelle condizioni di avere a disposizione tutto quanto serve loro per diventare cittadini di questa Unione europea, vale a dire politiche che accompagnino la crescita del bambino nella famiglia, nella scuola e nel lavoro, lotta alla povertà, politiche per la casa e per il lavoro, servizi alle persone, rigoroso rispetto del diritto e del dovere alla formazione scolastica e culturale fino all’inserimento lavorativo, lotta alla diffusione della violenza e tolleranza zero nei confronti dello sfruttamento e della violenza sui minori, anche se questo avviene in famiglia. E’ necessaria una certezza dei diritti, ma anche dei doveri e delle pene.</p>
    </intervention>
    <intervention id="3-234" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Doresc să o felicit pe colega Bazeli pentru acest raport. Delicvenţa juvenilă şi violenţa în şcoli sunt fenomene care există în toate statele membre şi pe care avem responsabilitatea de a le combate prin strategii şi măsuri la nivel naţional şi european. Este nevoie de prevenire, de includerea socială şi reabilitarea delicvenţilor minori, precum şi de măsuri judiciare corespunzătoare. Pentru că anumite grupuri de minori sunt mai vulnerabile - fete între 14 şi 18 ani, grupuri de imigranţi, persoane fără domiciliu fix - şi pentru că există riscul ca organizaţii criminale să utilizeze minori pentru traficul de stupefiante, prostituţie şi furt, este important ca incitarea minorilor la delicte să se constituie în circumstanţe agravante pentru infractorii adulţi. Măsurile educative trebuie să devină prioritare şi este important să existe acorduri de parteneriat între diferite instituţii precum şcoală, poliţie, instituţie şi autorităţile locale pentru dezvoltarea de centre de recreere pentru tineri şi incluziunea socială a acestora. Instruirea părinţilor privind importanţa supervizării copiilor şi îndrumarea acestora, precum şi conştientizarea pericolelor, le va permite acestora să intervină de la primele semne ale apariţiei unor probleme de comportament.</p>
    </intervention>
    <intervention id="3-235" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Signora Presidente, signor Commissario, onorevoli colleghi, vorrei congratularmi con l’onorevole Batzeli per la sua relazione. Il titolo indica che spetta alle donne, alla famiglia e alla società intera rispondere alla delinquenza giovanile. Avrei gradito che nel titolo figurassero anche gli uomini e i padri di famiglia. Tutti siamo consapevoli della loro l’importanza e vorrei che in futuro osassimo citare apertamente il ruolo dei padri nelle diverse politiche europee.</p>
      <p sl="fr">Statistiche molto accurate, in particolare quelle del ricercatore irlandese Patrick Fagan della Heritage Foundation di Washington, dimostrano indiscutibilmente che il legame affettivo tra i genitori e i loro figli si instaura nella prima infanzia. Basandosi sulle statistiche della polizia criminale, Fagan dimostra che quanto più solido è il legame affettivo in seno alla famiglia, tanto minore è il rischio di delinquenza giovanile.</p>
      <p sl="fr">La strategia di Lisbona prevede che il 60 per cento dei bambini debba avere un posto in un asilo nido. Non intendo contestare il desiderio dei giovani genitori di perseguire una carriera professionale ma, alla luce delle statistiche e dell’esperienza di genitori che noi tutti condividiamo, onorevoli colleghi, dobbiamo esigere la migliore qualità possibile nell’assistenza all’infanzia. Nelle vicinanze del luogo di lavoro di uno dei genitori devono trovarsi dei centri di assistenza accessibili ad un prezzo ragionevole.</p>
      <p sl="fr">Ringrazio la relatrice per aver insistito sull’importanza della qualità delle strutture di accoglienza per i bambini.</p>
      <p sl="fr">Quella di eliminare la violenza tra i giovani è una responsabilità che famiglia e società devono condividere. La società deve stabilire il quadro di intervento dello Stato. Mi rifiuto di depenalizzare e decriminalizzare gli atti di violenza commessi da giovani e raccomando di dotare l’Unione europea di un Osservatorio sulla violenza giovanile per istituzionalizzare l’educazione dei giovani.</p>
    </intervention>
    <intervention id="3-236" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, signor Commissario, onorevoli colleghi, mi congratulo con la relatrice per l’eccellente lavoro che ci ha presentato, per la valida collaborazione dimostrata nel corso dell’esame degli emendamenti e per averci fornito un approccio integrato al problema della delinquenza giovanile.</p>
      <p sl="el">E’ necessaria la collaborazione tra tutti gli organi competenti coinvolti nell’educazione dei bambini per affrontare questo problema, che non è nuovo nella società umana, anzi, è sempre esistito. Lasciate che vi ricordi un fatto che da bambina mi ha colpito: la storia di un detenuto che, quando gli è stato chiesto di chi era la colpa del fatto che si trovasse in prigione per aver commesso reati gravi, ha risposto che era di sua madre, che aveva accettato un uovo rubato che lui le aveva portato all’età di tre anni. Quindi non bisogna dare la colpa ai genitori che lavorano – i genitori lavorano sempre; la colpa è dei genitori che non rispettano i principi e i valori morali fondamentali, degli insegnanti che non aiutano i bambini a riconoscere il valore primario del rispetto per la dignità umana. Questa è l’origine di tutto, che ci impone di prendere le misure necessarie: non possiamo sottrarci a questo dovere e naturalmente dobbiamo punire, e se il termine non vi piace cercherò di mitigarlo e dirò che dobbiamo rimproverare i giovani affinché apprendano l’autocontrollo.</p>
      <p sl="el">Ovviamente l’autocontrollo si insegna, come abbiamo sentito, già in tenera età, e dunque una certa responsabilità ricade sugli insegnanti e sulle istituzioni cui affidiamo i nostri figli già nei primi anni di vita. I giovani devono imparare ad essere cittadini retti e responsabili, in grado di fornire un apporto alla vita economica e sociale dell’ambiente in cui vivono grazie alla loro personalità e alle loro competenze.</p>
      <p sl="el">Non sono favorevole ad un Osservatorio. Spetta agli Stati membri prendere delle misure e attuare iniziative speciali con i relativi meccanismi di finanziamento per combattere il problema.</p>
    </intervention>
    <intervention id="3-237" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Signora Presidente, anch’io vorrei ringraziare l’onorevole Batzeli per la sua eccellente relazione. Naturalmente la maggior parte dei presenti è d’accordo sul fatto che la delinquenza minorile è in aumento e rappresenta una crescente minaccia.</p>
      <p sl="pl">I modi di affrontare e di prevenire la delinquenza minorile variano fortemente da uno Stato membro all’altro. Inoltre, alcuni politici tentano di sfruttare il problema per i propri fini specifici. Limitandosi a promuovere punizioni più severe e a introdurre una rigida disciplina nelle scuole non solo non risolvono il problema della delinquenza giovanile, ma possono anche peggiorare l’attuale situazione.</p>
      <p sl="pl">Sono totalmente d’accordo con la conclusione della relatrice che la prevenzione dovrebbe essere l’aspetto principale e più importante della strategia per combattere la delinquenza minorile. Le politiche di prevenzione naturalmente si prefiggono obiettivi di lungo termine, e perciò in genere superano il periodo di una legislatura parlamentare e la durata in carica di un determinato governo. Queste politiche sono anche più costose nel breve termine e non portano immediati vantaggi politici. Purtroppo, questo significa che i politici preferiscono politiche coercitive, che producono risultati rapidi e semplici, soprattutto in termini di copertura dei media . Quindi, il compito primario consiste nel depoliticizzare completamente il problema della delinquenza giovanile e istituire quadri di riferimento sociali a livello comunitario, piuttosto che concentrarsi sul diritto penale, che resterà di competenza dei singoli Stati membri.</p>
      <p sl="pl">Condivido l’opinione che l’adozione di un codice di prevenzione e solidarietà sociale rappresenterebbe un importante passo avanti. La relatrice ha sottolineato che il problema della delinquenza giovanile andrebbe analizzato in base a quattro criteri, e precisamente la famiglia, la scuola, gli amici e il contesto sociale. Solo questo approccio sfaccettato offre una possibilità di riuscita. Quindi, le politiche a favore della famiglia attuate dai singoli Stati membri non si devono concentrare prevalentemente sull’offerta di incentivi finanziari per promuovere le nascite. Invece devono innanzi tutto mirare a fornire la più ampia gamma possibile di servizi di assistenza e sostegno alle famiglie dopo la nascita di un figlio. Non ho dubbi che l’anello più importante in questa catena è proprio la famiglia.</p>
    </intervention>
    <intervention id="3-238" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, desidero ringraziare la relatrice per la sua eccellente relazione. Vorrei richiamare la vostra attenzione su una nuova relazione sulla delinquenza minorile pubblicata in Irlanda nelle ultime settimane, nella quale si afferma che quattro ragazzi su cinque nei nostri riformatori hanno problemi psichiatrici. La relazione su “intelligenza emotiva, salute mentale e delinquenza minorile” è stata redatta da due ricercatori universitari dello University College di Dublino; è la prima volta al mondo che viene condotta una ricerca di questo tipo, che pertanto è significativa ai fini di questa discussione. La ricerca mostra che due terzi dei giovani delinquenti soffrono di disturbi del comportamento quali l’ADHD. Oltre la metà abusa di alcol e droghe; alcuni hanno cominciato ad assumere cannabis e alcol già a nove anni e a prendere cocaina all’età di soli 13 anni.</p>
      <p sl="en">Dalla ricerca emerge che i giovani registrano tassi molto elevati di disturbi psichiatrici, compiono reati gravi e presentano deficit significativi nell’intelligenza emotiva e nelle abilità cognitive. Come ho già accennato, si tratta di risultati significativi perché è la prima volta che viene condotta una ricerca di questo tipo. In otto casi su dieci, i ragazzi considerati nella ricerca soddisfano i criteri diagnostici relativi ad almeno un grave disturbo psichiatrico.</p>
      <p sl="en">I ricercatori hanno riscontrato che questi ragazzi soffrivano in media di almeno tre disturbi psichiatrici. Una cifra che arrivava quasi a triplicarsi tra i ragazzi che erano stati indirizzati ad un servizio di assistenza psichiatrica a causa delle difficoltà che stavano vivendo.</p>
      <p sl="en">Purtroppo, le difficoltà evidenziate da questa ricerca non vengono affrontate nei servizi attualmente previsti per questi giovani. La grande maggioranza non riceve cure per questi problemi e la relazione evidenzia, e direi che questo vale anche per tutta Europa, l’importanza di affrontare queste difficoltà. Oltre a ridurre gli effetti esercitati dai problemi di salute mentale sul comportamento e sullo sviluppo dei bambini, una cura porterebbe a una riduzione significativa dei reati e della delinquenza, con conseguenti vantaggi significativi per la società e il sistema giudiziario, in Irlanda e certamente nell’UE nel suo complesso. Pertanto raccomando al Parlamento questa ricerca.</p>
    </intervention>
    <intervention id="3-239" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì 21 giugno 2007.</p>
    </intervention>
  </section>
  <section id="creitem24" title="13. Strategia relativa alla dimensione esterna dello spazio di libertà, sicurezza e giustizia (discussione)">
    <intervention id="3-241" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione (Α6-0223/2007), presentata dall’onorevole Klich a nome della commissione per le libertà civili, la giustizia e gli affari interni, sullo spazio di libertà, sicurezza e giustizia. Strategia relativa alla dimensione esterna, piano d’azione per l’attuazione del programma dell’Aia [2006/2111(ΙΝΙ)].</p>
    </intervention>
    <intervention id="3-242" speaker_id="23780" name="Bogdan KLICH" is_mep="True" mode="spoken" role="relatore" nationality="Poland" birth_date="08-05-1960" birth_place="Kraków" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, all’inizio questa relazione doveva essere una verifica della comunicazione della Commissione del 2005 sulla strategia formulata dal Consiglio nello stesso anno. Tuttavia, nel corso dei lavori ho scoperto che si sono compiuti grandi progressi nella creazione di uno spazio interno di sicurezza, libertà e giustizia e che i lavori hanno ripreso nuovo slancio. Sono stati redatti nuovi documenti, si sono prese nuove decisioni e si sono intraprese nuove azioni. La situazione attuale è molto diversa rispetto a un anno e mezzo fa.</p>
      <p sl="pl">Per questo motivo ho deciso di guardare avanti, anziché al passato. Questo è l’atteggiamento che dovrebbero assumere anche la commissione per il mercato interno e la protezione dei consumatori e la commissione per gli affari esteri, che hanno lavorato a stretto contatto su questa relazione. Non deve pertanto stupire che la relazione sia in realtà costituita da una serie di raccomandazioni per la Commissione e il Consiglio.</p>
      <p sl="pl">La relazione si basa su due presupposti. Innanzi tutto, nel mondo moderno la sicurezza interna ed esterna sono interconnesse, si influenzano reciprocamente e sono collegate in modo davvero inestricabile. In secondo luogo, occorre che nei nostri sistemi giuridici e nei nostri atteggiamenti politici manteniamo un equilibrio tra le libertà civili e la sicurezza dei cittadini. Ciò significa che se vogliamo garantire la sicurezza e la libertà dei cittadini, questi valori devono essere promossi al di là delle frontiere dell’Unione europea, ma sempre mantenendo il giusto equilibrio tra di essi.</p>
      <p sl="pl">Dunque, la nostra politica estera deve sempre tenere conto di questi principi e adeguare di conseguenza i suoi strumenti, nello specifico le nostre posizioni e azioni comuni e gli accordi bilaterali e multilaterali. In altre parole, nei nostri accordi con i paesi terzi dobbiamo ad esempio inserire clausole contro il terrorismo e a favore dei diritti umani. Nell’attuale cooperazione con questi paesi, l’Unione europea deve promuovere il rispetto dei diritti umani e la lotta comune contro il terrorismo internazionale.</p>
      <p sl="pl">In seno all’Assemblea siamo altresì consapevoli delle limitazioni e barriere che attualmente riducono l’efficacia dell’Unione europea al riguardo, derivanti in parte dalla complessità e dalla scarsa trasparenza della nostra struttura istituzionale e in parte dalla mancanza della volontà di approfondire l’integrazione europea. Nel quadro di ciascun pilastro si applicano procedure diverse per decisioni concernenti la cooperazione e gli accordi esterni. La cooperazione giudiziaria e di polizia della Comunità in materia penale, di cui sente parlare da tempo, deve ancora concretizzarsi, il che deve avvenire presto.</p>
      <p sl="pl">Ci attendiamo che l’imminente Vertice UE porti ad una conferenza internazionale che, entro la fine dell’anno, produca un nuovo progetto di Trattato che conferisca all’Unione una personalità giuridica, abolisca l’attuale struttura a pilastri, riduca il numero di categorie che si applicano alla legislazione e semplifichi e unifichi le procedure decisionali.</p>
      <p sl="pl">Tuttavia, prima che tutto questo avvenga e prima che il Trattato entri in vigore, il che potrà accadere solo nel 2009, la relazione propone l’applicazione di una clausola temporanea, o passerelle , conformemente all’articolo 42 del Trattato sull’Unione europea, concernente la cooperazione giudiziaria e di polizia in materia penale e la politica sull’immigrazione legale e l’integrazione degli stranieri. Questo permetterebbe al Consiglio e a tutti noi di introdurre nuovi meccanismi comunitari in questi campi così importanti. Considerando la pressione dell’immigrazione sui nostri confini meridionali e la minaccia della criminalità organizzata ai confini orientali, se non si prendono queste decisioni si commette un grave errore politico.</p>
      <p sl="pl">A proposito della questione dei confini, vorrei richiamare l’attenzione della Commissione in particolare sul paragrafo 42, che cita l’obbligo, particolarmente seccante per i cittadini europei, del visto d’ingresso negli Stati Uniti. Ancora una volta, il Parlamento chiede che la questione venga risolta. In conclusione, desidero ringraziare caldamente tutti i miei collaboratori, anche i colleghi del mio gruppo politico, i relatori ombra e il Commissario Franco Frattini, per la loro collaborazione eccellente e fruttuosa.</p>
    </intervention>
    <intervention id="3-243" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signora Presidente, Vicepresidente Wallström, onorevoli parlamentari, l’Unione europea si è posta l’obiettivo di creare per i suoi cittadini uno spazio di libertà, sicurezza e giustizia. Tuttavia, l’Unione europea da sola non è in grado di realizzare tale obiettivo. La libera circolazione delle persone e delle merci, nonché la forza economica e la stabilità democratica dell’Europa, hanno fatto dell’Unione europea l’obiettivo dell’immigrazione clandestina, della criminalità organizzata, del traffico internazionale di droga, ma anche del terrorismo islamico.</p>
      <p sl="de">Di conseguenza, occorre riflettere su come possiamo sviluppare i meccanismi e le impostazioni esistenti in materia di giustizia e di affari interni e, come ha appena ricordato il relatore, integrarli nelle relazioni esterne dell’UE.</p>
      <p sl="de">Apprezzo molto il grande interesse dimostrato dal Parlamento europeo per la dimensione esterna in materia di giustizia e affari interni e in particolare per la strategia citata, e le raccomandazioni contenute nella relazione dell’onorevole Klich forniscono spunti importanti per discutere in seno al Consiglio di come rafforzare il ruolo della politica comunitaria in materia di giustizia e affari interni nelle relazioni esterne dell’Unione, rendendola ancora più efficace.</p>
      <p sl="de">La strategia per la dimensione esterna della nostra politica in materia di giustizia e affari interni definisce nel dettaglio gli obiettivi e le procedure. Un elemento della nostra cooperazione con i paesi terzi è il sostegno fornito dall’Unione europea alle istituzioni e alle iniziative di sviluppo della capacità. Si tratta di un compito a lungo termine, i cui progressi vengono discussi all’interno delle istituzioni comuni. I vicini più prossimi dell’Unione europea svolgono un ruolo particolarmente importante riguardo alla sicurezza dell’Unione. Per questo i piani d’azione adottati congiuntamente con i nostri partner nel quadro della politica europea di vicinato contengono capitoli molto esaurienti sulla collaborazione in materia di giustizia e affari interni.</p>
      <p sl="de">Tra i paesi interessati dalla politica di vicinato europea, l’Ucraina ha una posizione del tutto particolare, non solo per via della lunga frontiera in comune con l’UE. La cooperazione con l’Ucraina in materia di giustizia e affari interni è già molto avanzata. Un’altra pietra angolare è stata posta a Lussemburgo l’11 giugno, con la firma di un accordo operativo tra FRONTEX e il servizio delle guardie di confine ucraine. Inoltre, il 18 giugno sono stati firmati accordi di riammissione e di agevolazione del rilascio dei visti.</p>
      <p sl="de">L’Unione attribuisce un’importanza particolare alla stretta cooperazione con le regioni limitrofe nel settore dell’immigrazione. Sulla base del suo approccio globale alla migrazione, nell’ultimo anno e mezzo l’Unione europea ha intensificato fortemente la collaborazione con i paesi dell’Africa e della regione del Mediterraneo. I risultati sono incoraggianti. Solo due giorni fa, il 18 giugno, il Consiglio “Affari generali” ha stabilito di estendere l’approccio globale alla migrazione alle regioni confinanti con le frontiere orientali e meridionali dell’UE. La cooperazione in materia di giustizia e affari interni assume particolare importanza non solo nel caso dei nostri immediati vicini, ma anche nel contesto delle relazioni dell’Unione europea con i suoi partner strategici, gli Stati Uniti e la Russia. Di conseguenza, la relazione tratta anche di molti aspetti di tali partenariati.</p>
      <p sl="de">Nel maggio 2005 la Russia e l’UE hanno adottato quattro roadmap per la creazione di spazi comuni. Finora i maggiori progressi sono stati realizzati nello spazio comune di libertà, sicurezza e giustizia, opinione condivisa anche dalla Russia. Ovviamente i risultati comprendono l’accordo sui visti e sulle riammissioni, entrato in vigore all’inizio di giugno.</p>
      <p sl="de">In occasione dell’ultimo incontro UE-Russia dei ministri della Giustizia e degli Affari interni, Wolfgang Schäuble, ministro degli Interni tedesco, nei colloqui con la sua controparte russa Rashid Nurgaliyev ha altresì affrontato apertamente la questione delle pesanti reazioni delle forze di sicurezza russe alle manifestazioni organizzate dall’opposizione. Subito dopo l’incontro dei ministri della Giustizia e degli Affari interni della troika si sono tenute anche le normali consultazioni sui diritti umani con la Russia. Nel corso del mandato della Presidenza tedesca, le questioni in materia di diritti umani relative all’Uzbekistan hanno svolto un ruolo chiave nelle discussioni della sottocommissione per la giustizia e gli affari interni.</p>
      <p sl="de">Il nostro ultimo incontro con gli Stati uniti si è incentrato fortemente sulla lotta al terrorismo, sul problema dei visti e su questioni relative alla protezione dei dati, ivi compresa la trasmissione dei dati dei passeggeri di voli aerei.</p>
      <p sl="de">Negli ultimi giorni, la Presidenza tedesca si è impegnata al massimo per arrivare alla conclusione di un nuovo accordo sul trasferimento dei registri nominativi dei passeggeri. In queste discussioni abbiamo imparato che gli Stati Uniti non sono un interlocutore facile nei negoziati.</p>
      <p sl="de">Inoltre, la Presidenza tedesca ha riunito attorno ad un tavolo due partner strategici dell’Europa, Russia e Stati Uniti, per discutere di sfide comuni in materia di sicurezza, che comprendono il traffico di droga, la lotta al terrorismo e la gestione della sicurezza alle frontiere.</p>
      <p sl="de">Un’altra parte della relazione è dedicata al rafforzamento della cooperazione in materia giudiziaria e di polizia. A mio parere, la Presidenza tedesca ha ottenuto risultati considerevoli nel migliorare la cooperazione all’interno dell’Unione europea. A questo proposito, merita una menzione speciale l’accordo per l’inserimento di molte delle disposizioni della Convenzione di Prüm nel quadro legislativo comunitario.</p>
      <p sl="de">Si è raggiunto un accordo politico anche sull’integrazione di Europol nel quadro giuridico dell’Unione europea. Negli ultimi sei mesi anche FRONTEX è stato rafforzato in misura considerevole.</p>
      <p sl="de">Consentitemi di mettere in evidenza anche la decisione quadro sugli scambi di dati dai registri penali tra gli Stati membri, a cui si fa riferimento nella relazione dell’onorevole Klich.</p>
      <p sl="de">La possibile portata della collaborazione con paesi al di fuori dell’UE come la Russia dipende dal livello di protezione dei dati in questi paesi, che dovrà essere esaminato caso per caso.</p>
      <p sl="de">Le minacce e i fenomeni su scala mondiale si possono combattere efficacemente solo con la cooperazione internazionale. Questa strategia per la dimensione esterna della politica in materia di giustizia e affari interni è dunque indispensabile per la creazione di uno spazio di libertà, sicurezza e giustizia. Il Consiglio continuerà a basarsi sulla stretta collaborazione, in uno spirito di fiducia reciproca, con la commissione pertinente e il Parlamento europeo nell’attuazione e nell’ulteriore sviluppo di questa strategia.</p>
    </intervention>
    <intervention id="3-245" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, certamente tutti noi condividiamo il principio secondo cui le libertà e i diritti fondamentali delle persone non possono conoscere confini territoriali. Purtroppo, anche la criminalità organizzata e il terrorismo non conoscono confini. Ecco perché, come è stato detto dal relatore e dal rappresentante del Consiglio, vi è un legame crescente tra la dimensione interna e la dimensione internazionale delle politiche dell’Unione europea nel campo della giustizia, della sicurezza e della libertà.</p>
      <p sl="it">Questo vuol dire lavorare insieme per un grande obiettivo politico che va in due direzioni: la prima è quella di rafforzare uno spazio interno di sicurezza che garantisca ai cittadini e ai residenti nell’Unione europea diritti, libertà fondamentali e un’armonizzazione dei sistemi e delle regole per rendere giustizia a chi la chiede; la seconda è quella di garantire una dimensione internazionale che in qualche modo fornisca uno strumento alla politica estera dell’Unione europea attraverso il rafforzamento del ruolo della legge e delle Istituzioni, la promozione dei valori democratici fuori dai nostri confini e il consolidamento delle Istituzioni.</p>
      <p sl="it">Si tratta di grandi obiettivi di politica estera per l’Unione europea che si realizzano proprio attraverso interventi in questo campo: sicurezza da un lato e rispetto delle libertà fondamentali e dei diritti dall’altro. Si tratta di due valori che possono e che devono stare insieme. Come è stato detto, non ci può essere contraddizione tra garantire sicurezza ai cittadini, a qualunque persona umana, e al tempo stesso garantire loro il rispetto delle libertà fondamentali. Credo che questi valori comuni debbano formare la base per gli accordi, per le relazioni e per il partenariato con i paesi terzi. La promozione dei diritti umani e della democrazia deve quindi essere un elemento che integra le nostre politiche quando l’Europa esercita un ruolo sulla scena internazionale.</p>
      <p sl="it">La relazione in esame tocca temi fondamentali che io condivido profondamente: rafforzare la responsabilità democratica, rafforzare la sicurezza e i diritti, garantire ai cittadini un più elevato livello di protezione contro il terrorismo e il crimine organizzato, promuovere la cooperazione transfrontaliera tra le forze di polizia e tra le autorità giudiziarie e realizzare un’effettiva politica dell’Unione europea per l’immigrazione, con una solidarietà che deve andare oltre i confini dell’Unione europea, una politica europea per l’asilo per coloro che hanno bisogno di protezione internazionale e uno sforzo di contrasto duro e severo contro il traffico di esseri umani che sfrutta la disperazione degli immigrati.</p>
      <p sl="it">Noi stiamo già realizzando tutto questo. La politica europea sull’immigrazione si sta arricchendo. Nelle scorse settimane ho proposto al Parlamento e al Consiglio dei documenti per aprire il fronte dell’immigrazione economica, dell’immigrazione circolare, per favorire la mobilità e quindi per abbandonare l’aspetto solamente repressivo delle politiche migratorie, sebbene sia comunque indispensabile contrastare ogni forma di illegalità.</p>
      <p sl="it">Soltanto pochi giorni fa ho proposto un Libro Verde sulle politiche di asilo, che consentirà a questo Parlamento e a tutti gli attori interessati di partecipare, affinché all’inizio del prossimo anno io possa presentare un piano d’azione che realizzi entro il 2010, come promesso, un sistema europeo unico sullo status di rifugiato politico.</p>
      <p sl="it">Vi sono quindi molti temi per quanto riguarda l’immigrazione e le politiche di asilo in cui l’Europa svolge già un ruolo sulla scena internazionale. Credo che in questo campo la dimensione euromediterranea dell’Europa debba essere ulteriormente rafforzata, così come l’Europa esercita un ruolo nella dimensione orientale per quanto riguarda i Balcani, il Caucaso, i rapporti con la Federazione russa e con l’Ucraina. In questa regione stiamo già realizzando attività in settori diversi, che vanno dal traffico di esseri umani alla lotta contro lo sfruttamento sessuale dei bambini e delle donne e alla lotta contro la criminalità informatica, un altro tema che ovviamente non conosce confini e frontiere e che deve essere affrontato a livello internazionale.</p>
      <p sl="it">Sul terrorismo è già stato detto molto. Ovviamente la lotta contro il terrorismo deve continuare con i mezzi dello Stato di diritto, ma è certamente necessario proseguire e rafforzare la cooperazione internazionale con i grandi attori mondiali.</p>
      <p sl="it">A tal fine apprezzo molto il fatto che il relatore ricordi l’importanza di processi decisionali che permettano all’Unione europea di prendere le proprie decisioni. Apprezzo molto il richiamo all’articolo 42 del Trattato, alla cosiddetta “passerella”, ma credo che sia estremamente importante non perdere l’occasione offerta dal prossimo Consiglio europeo per discutere del futuro quadro istituzionale dell’Unione europea e per non dimenticare che nel settore della sicurezza, della giustizia e delle libertà fondamentali l’Europa non può rimanere bloccata. L’Europa deve avere gli strumenti per decidere rapidamente, in modo effettivo e con maggiore legittimità democratica, ad esempio conferendo un maggiore ruolo a questo Parlamento e alla Corte di giustizia dell’Unione europea.</p>
      <p sl="it">Desidero dedicare un’ultima parola alla collaborazione euro-atlantica. Come ha detto il rappresentante del Consiglio, con gli Stati Uniti d’America abbiamo due difficili negoziati in corso. Uno riguarda il trasferimento dei dati sulle transazioni finanziarie, nato dal cosiddetto caso Swift , e l’altro riguarda il trasferimento dei dati dei passeggeri del traffico aereo da e verso gli Stati Uniti. Mi auguro che in entrambi i casi possano essere presto raggiunti accordi che garantiscano da un lato la certezza delle situazioni giuridiche – quindi un cappello giuridico europeo e non l’affidamento ai rapporti bilaterali – e dall’altro lato un bilanciamento tra le esigenze di lotta al terrorismo e la garanzia di riservatezza dei dati personali, che sono entrambi grandi diritti delle persone. Mi auguro che gli Stati Uniti accettino l’impostazione equilibrata che la Presidenza tedesca, con il sostegno della Commissione, ha voluto dare e che si raggiungano tali accordi entro la fine di questo mese, prima che la Presidenza tedesca lasci il suo ruolo.</p>
      <p sl="it">Ho informato dello stato dei negoziati il presidente della commissione per le libertà civili, la giustizia e gli affari interni. Vi sono aspetti che non possono ancora essere diffusi, perché i negoziati sono ancora in corso, ma ho provveduto a tenere costantemente informati dell’esito delle trattative il presidente e i responsabili dei gruppi parlamentari in seno a tale commissione.</p>
    </intervention>
    <intervention id="3-246" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="en">relatore per parere della commissione per gli affari esteri . – Signora Presidente, questa relazione è stata elaborata nel quadro della cooperazione rafforzata tra la commissione per le libertà civili, la giustizia e gli affari interni e la commissione per gli affari esteri. Sono lieto di informare gli onorevoli colleghi che io e l’onorevole Klich ci siamo accordati su un testo esauriente che a mio parere rispecchia le opinioni di entrambe le commissioni. Ringrazio di cuore l’onorevole Klich per il suo tempo, la sua cooperazione e la sua flessibilità.</p>
      <p sl="en">In aggiunta alle numerose questioni illustrate nella relazione, il messaggio che vorrei rivolgere al Consiglio e alla Commissione è il seguente. Innanzi tutto, è ovvio che la stabilità interna dell’UE dipende in certa misura da fattori esterni, quali la situazione nei paesi vicini. In secondo luogo, un approccio standardizzato non può funzionare per migliorare la situazione politica in questi paesi, che presentano realtà economiche, politiche e sociali molto diverse. In terzo luogo, sottolineo dunque la necessità di un approccio individuale nei confronti dei paesi vicini nella politica UE in materia di libertà, sicurezza e giustizia.</p>
    </intervention>
    <intervention id="3-247" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è interrotta fino alle 21.00.</p>
    </intervention>
  </section>
  <section id="creitem25" title="14. Tempo delle interrogazioni (interrogazioni al Consiglio)">
    <intervention id="3-249" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il Tempo delle interrogazioni (B6-0125/2007).</p>
      <p sl="unknown">Saranno prese in considerazioni le interrogazioni rivolte al Consiglio.</p>
      <p sl="unknown">Annuncio l’interrogazione n. 1 dell’onorevole Manolis Mavrommatis (H-0354/07):</p>
      <p sl="unknown">Oggetto: Politica fiscale dell’UE</p>
      <p sl="unknown">È necessario che la politica fiscale degli Stati membri sia compatibile con gli obiettivi comunitari di creazione occupazionale, con la competitività dell’UE, il mercato unico e la libera circolazione dei capitali. I 27 Stati membri hanno competenza esclusiva per la pianificazione e l’attuazione della politica fiscale diretta, mentre le norme comunitarie che disciplinano singoli settori della politica fiscale nell’Unione richiedono l’unanimità dei 27 per l’adozione di una decisione. L’imposta sul valore aggiunto (IVA) dei prodotti si è trasformata negli ultimi anni in una questione abbastanza complessa. Specificamente, l’IVA nei paesi dell’UE oscilla tra il 3% nel Lussemburgo e il 25% in Danimarca. Può il Consiglio dire se l’UE si avvicina sempre più all’istituzione di un sistema comune per l’imposizione della tassa sul valore aggiunto, in quale fase si trovano attualmente le discussioni e quali sono le intenzioni degli Stati membri per quanto riguarda la fissazione di un’IVA comune?</p>
    </intervention>
    <intervention id="3-250" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signora Presidente, il sistema comune di imposta sul valore aggiunto è stato istituito nel 1967 dalla prima e dalla seconda direttiva IVA. Le due direttive in questione hanno stabilito le strutture generali del sistema. Le disposizioni dettagliate che regolano l’applicazione del sistema comune dell’IVA sono state introdotte nel 1977 con l’adozione della sesta direttiva IVA. Da allora la direttiva è stata oggetto di numerosi emendamenti, la maggior parte dei quali determinati dalla creazione del mercato unico e dalla conseguente eliminazione delle barriere fiscali tra gli Stati membri.</p>
      <p sl="de">Il primo gennaio 2007 la sesta direttiva è stata abrogata e sostituita dalla direttiva 2006/112/CE relativa al sistema comune di imposta sul valore aggiunto, che comprende tutti gli emendamenti ufficiali alla direttiva originale. Per quanto riguarda le aliquote IVA, la direttiva stabilisce il principio dell’applicazione di un’aliquota IVA normale più una o due aliquote ridotte. L’aliquota normale deve ammontare almeno al 15 per cento. L’aliquota minima è stabilita fino al 31 dicembre 2010. Le aliquote ridotte, che non devono essere inferiori al 5 per cento, sono applicabili ai beni e ai servizi definiti nella direttiva. La direttiva prevede inoltre alcune eccezioni a questa regola generale e per regimi transitori, permettendo agli Stati membri di adeguarsi alle situazioni specifiche.</p>
      <p sl="de">Per valutare con maggiore attenzione gli effetti delle aliquote ridotte, la direttiva stabilisce anche che, al più tardi entro il 30 giugno 2007, la Commissione presenti al Parlamento europeo e al Consiglio una relazione di valutazione generale delle aliquote ridotte applicate ai servizi prestati localmente, incentrata in particolare sulla creazione di occupazione, sulla crescita economica e sul buon funzionamento del mercato interno e basata su uno studio realizzato da un gruppo di esperti economici indipendenti.</p>
    </intervention>
    <intervention id="3-251" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, signor Ministro, come dichiarato dalla Commissione, dovreste disporre di informazioni circa l’impatto sulla prosperità economica e sulla creazione di occupazione negli Stati membri derivante dalle diverse aliquote sull’imposta sul valore aggiunto e renderle note entro il 30 giugno 2007.</p>
      <p sl="el">E’ ovvio che aliquote IVA diverse abbiano un forte impatto sui settori del mercato interno e sulla crescita delle economie degli Stati membri, con il risultato di influenzare gli indicatori economici individuali e di esacerbare le disuguaglianze nell’economia e nella società.</p>
      <p sl="el">Signor Ministro, è già a conoscenza dell’impatto delle diverse aliquote IVA e, nel caso lo fosse, potrebbe indicarne la natura?</p>
      <p sl="el">Infine, quali sono le politiche al vaglio del Consiglio volte a ridurre le ripercussioni negative di tali differenze?</p>
    </intervention>
    <intervention id="3-252" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Onorevole Mavrommatis, ho altresì dichiarato che siamo in presenza di diversi sviluppi e di decisioni che rientrano nelle possibilità esistenti nell’Unione europea. In particolare dovrebbe essere utile, quando verrà presentata la relazione del gruppo di esperti, disporre di dati reali, così da poter valutare se in effetti ci siano o non ci siano ostacoli al funzionamento del mercato interno, e qual è stato l’impatto su determinati settori in cui le aliquote ridotte sono state applicate in passato. Sono certo che comprenderà che occorre attendere la relazione. Dopodiché, noi, Consiglio e Parlamento, dovremo condurre una valutazione congiunta.</p>
    </intervention>
    <intervention id="3-253" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente in carica del Consiglio, vorrei approfondire la questione. I tentativi di ottenere aliquote IVA uniformi o armonizzate in Europa sono ammirevoli, ma di certo l’obiettivo della politica fiscale europea dovrebbe essere il raggiungimento definitivo di aliquote e imposte fiscali uniformi, o perlomeno comparabili, in tutta l’Unione europea. Mi piacerebbe conoscere, in generale, la natura delle discussioni svoltesi al riguardo in seno al Consiglio, nonché sapere se il problema è stato affrontato e, in tal caso, in che modo.</p>
    </intervention>
    <intervention id="3-254" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Leichtfried, dalle informazioni di cui dispongo so che in passato si è svolto un dibattito sulle aliquote fiscali e sui vari indicatori sulla base imponibile comune nel settore delle imposte sulle imprese, ad esempio. Sarà a conoscenza del fatto che, sotto la Presidenza del Consiglio tedesca, si sono presi provvedimenti in materia, ma ad oggi non è stato raggiunto alcun accordo.</p>
      <p sl="de">Per ciò che concerne l’IVA, intendo ribadire che si tratta del prossimo impegno del nostro programma. Cosa emergerà dalla relazione degli esperti? Quali sono le analisi e le proposte della Commissione? Cosa verrà proposto al Consiglio? Al momento in Consiglio non ci sono, peraltro, discussioni in merito alla domanda specifica posta dall’onorevole deputato.</p>
    </intervention>
    <intervention id="3-255" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Claude Moraes (H-0356/07):</p>
      <p sl="unknown">Oggetto: Cooperazione transfrontaliera dell’UE per la protezione dell’infanzia da forme di abuso - riconoscimento reciproco delle interdizioni a lavorare con bambini</p>
      <p sl="unknown">Vi è un urgente bisogno di efficaci sistemi all’interno dell’UE atti a impedire a individui non idonei l’accesso a lavori in cui si troverebbero a contatto con bambini.</p>
      <p sl="unknown">Il 1° giugno 2006 il Parlamento europeo ha approvato la sua relazione sull’iniziativa del 2004 del Regno del Belgio in vista dell’adozione, da parte del Consiglio, di una decisione quadro relativa al riconoscimento e all’esecuzione nell’Unione europea dei divieti risultanti da condanne per reati sessuali ai danni dei bambini [14207/2004 - C6-0244/2004 - 2004/0818(CNS) ].</p>
      <p sl="unknown">Quali progressi sono stati compiuti dal Consiglio per l’adozione della decisione quadro proposta, essenziale per garantire la protezione dei bambini in Europa?</p>
      <p sl="unknown">Nel caso di assenza di progressi nel processo di adozione di tale decisione, come pensa il Consiglio di assicurare che tutti gli obiettivi che l’iniziativa si prefigge siano raggiunti altrimenti? (Per garantire che gli Stati membri riconoscano e applichino i divieti a lavorare con bambini, imposti a individui da altri Stati membri).</p>
    </intervention>
    <intervention id="3-256" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Il Consiglio ha discusso nel dettaglio l’iniziativa del Regno del Belgio in vista dell’adozione, da parte del Consiglio, di una decisione quadro relativa al riconoscimento e all’esecuzione nell’Unione europea dei divieti risultanti da condanne per reati sessuali ai danni di bambini. In seguito a questa discussione, il Comitato dell’articolo 36 ha deciso, all’incontro del 22 e 23 marzo 2007, di affrontare tali questioni con riferimento alla decisione quadro relativa all’organizzazione e al contenuto degli scambi di informazioni estratte dal casellario giudiziario fra gli Stati membri, e di rettificare successivamente tale progetto di decisione quadro.</p>
      <p sl="de">Il 13 giugno 2007, nel corso della riunione del Consiglio “Giustizia e Affari interni” di Lussemburgo, il Consiglio ha raggiunto un accordo sugli orientamenti generali per una decisione quadro sull’organizzazione e il contenuto degli scambi di informazioni estratte dal casellario giudiziario fra gli Stati membri, e ha portato a una conclusione consensuale l’iniziativa del Regno del Belgio. Così facendo, il Consiglio ha preso in considerazione, in particolare, l’importante aspetto dell’iniziativa del Belgio secondo il quale gli Stati membri dovrebbero avere accesso alle informazioni sulle condanne pertinenti pronunciate e sui divieti imposti in un altro Stato membro, affinché ogni Stato membro possa giungere, mediante dette informazioni, alle conclusioni necessarie per proteggere i bambini dal rischio di abuso sessuale.</p>
    </intervention>
    <intervention id="3-257" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Ringrazio il Presidente in carica del Consiglio per la risposta, ma vorrei sollecitare altresì la Presidenza tedesca a prendere coscienza della profonda inquietudine che pervade l’intera Unione europea per via dei recenti episodi di possibile sequestro di minori a scopo di sfruttamento. Vorrei chiedere al Presidente in carica del Consiglio di riconoscere che questo fenomeno rappresenta attualmente un grave problema per l’Unione europea, per il suo paese, per il mio e per altri, e di garantire che giungeremo a una conclusione, entro il mandato della Presidenza tedesca, sullo scambio di casellari giudiziari riguardanti le persone che lavorano con i bambini e che possono costituire un pericolo per loro.</p>
    </intervention>
    <intervention id="3-258" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Onorevole Moraes, come ho affermato poc’anzi, abbiamo appunto adottato l’iniziativa, e anche i ministri degli Interni e della Giustizia hanno recentemente concordato di porre tale questione fondamentale al centro dell’iniziativa belga. Malgrado alcune divergenze in merito alle informazioni che è possibile trasmettere, l’UE è attualmente pervenuta a una soluzione congiunta sulla questione fondamentale che sta alla base dell’iniziativa belga, che a mio avviso rappresenta un significativo passo in avanti. Sono certo che vi renderete conto che il tempo che rimane alla Presidenza tedesca del Consiglio sarà probabilmente insufficiente per raggiungere l’accordo in altri settori.</p>
    </intervention>
    <intervention id="3-259" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Non è una situazione alquanto incresciosa che, a tre anni dalla proposta e mentre tutti concordano che rendere disponibili le informazioni transfrontaliere su chi compie reati sessuali sia una delle priorità più urgenti e particolarmente sostenuta dai cittadini, noi non abbiamo proprio alcun accordo? E il Consiglio afferma che lo cercherà presto !</p>
      <p sl="en">Non è alquanto sconvolgente che il governo britannico stia tentando di non prendere parte all’area esecutiva della cooperazione europea così che, pur se si raggiungesse un accordo, i nostri figli non sarebbero neanche tutelati da misure volte a perseguire chi commette reati sessuali?</p>
    </intervention>
    <intervention id="3-260" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Baronessa Ludford, non credo sia il momento di discutere della decisione in sospeso sull’emendamento del Trattato costituzionale, ma ho chiarito che i ministri della Giustizia hanno raggiunto un accordo il 13 giugno, e che la decisione quadro in programma prevede una soluzione che consiste nell’integrazione degli scambi di informazioni estratte dai casellari giudiziari, uno degli elementi principali dell’iniziativa del Belgio. E’ di fondamentale importanza ricordare quanto segue: se solo uno degli Stati membri dispone delle informazioni, cosa accade se qualcuno accetta un impiego altrove? Il resto dell’UE ne verrebbe a conoscenza? Questo viene attualmente garantito grazie alla decisione quadro concordata.</p>
    </intervention>
    <intervention id="3-261" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Marie Panayotopoulos-Cassiotou (H-0358/07):</p>
      <p sl="unknown">Oggetto: Discriminazioni ai danni di disabili o di bambini con difficoltà di apprendimento</p>
      <p sl="unknown">Benché l’anno 2007 sia l’anno delle pari opportunità per tutti, talune persone con disabilità o con particolari necessità continuano ad essere confrontate con discriminazioni derivanti dalla loro situazione specifica. Esempi tipici sono: a) i casi di disabili che sono nell’impossibilità di contrarre un’assicurazione e che, in caso di incidente, sono a carico della loro famiglia, e b) i bambini con difficoltà di apprendimento (p.e., balbuzie, dislessia) che fanno fronte all’eterogeneità delle legislazioni scolastiche nazionali; mentre in un paese godono di un trattamento favorevole, per esempio esami orali per le persone dislessiche, essi non godono delle stesse possibilità in altri paesi dell’UE, persino nelle Scuole europee.</p>
      <p sl="unknown">Può il Consiglio dire se il suo intervento garantirà la possibilità, per i disabili, di contrarre un’assicurazione privata e la copertura delle necessità dei bambini con difficoltà d’apprendimento, in particolare nelle Scuole europee?</p>
    </intervention>
    <intervention id="3-262" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Innanzi tutto vorrei dire che la Presidenza del Consiglio considera questa domanda molto importante e pertinente. Il Consiglio è pienamente consapevole dell’importanza di garantire il benessere dei disabili e dei bambini con difficoltà di apprendimento.</p>
      <p sl="de">Il Consiglio intende cogliere questa opportunità per richiamare l’attenzione sul quadro legislativo generale per la lotta contro la discriminazione in materia di occupazione e di condizioni di lavoro fondata sul credo o sulla religione di una persona, sull’invalidità, l’età o l’orientamento sessuale. La direttiva, che si fonda sull’articolo 13 del Trattato CE, stabilisce che tutti gli Stati membri devono ottemperare ad alcuni requisiti minimi. Il problema è che questo quadro legislativo non si estende né all’assicurazione né al sistema educativo. Tuttavia, gli Stati membri possono introdurre o mantenere disposizioni che rendano ancor maggiore giustizia al principio dell’uguaglianza rispetto a quelle della direttiva, e che prevedano la protezione dalla discriminazione in settori di competenza nazionale.</p>
      <p sl="de">Per quanto riguarda l’anno europeo delle pari opportunità per tutti, il Consiglio rileva con soddisfazione che la Commissione intende pubblicare diversi studi pertinenti all’interrogazione dell’onorevole parlamentare. Tali studi mirano a mettere in evidenza la situazione sociale dei disabili, anche riguardo all’istruzione e alla formazione, e a riassumere le statistiche al riguardo fornite, in particolare, dagli enti di previdenza sociale, per ottenere una visione realistica della situazione dei disabili, anche per quanto concerne la dimensione educativa.</p>
    </intervention>
    <intervention id="3-263" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, signor Presidente in carica del Consiglio, la ringrazio per la risposta.</p>
      <p sl="el">Volevo sottolineare che, a livello nazionale, la Germania dimostra già comprensione per i disabili grazie a una legislazione che consente loro di ottenere un’assicurazione, in modo da essere trattati equamente nel mondo del lavoro.</p>
      <p sl="el">Le scuole europee non adottano le medesime misure degli Stati membri per aiutare i bambini disabili, e questa è la ragione per cui chiedo al Consiglio di prendere delle iniziative.</p>
    </intervention>
    <intervention id="3-264" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Onorevole Panayotopoulos-Cassiotou, vorrei avere la possibilità di esaminare nuovamente le circostanze che ha appena illustrato. Tuttavia, come ho già dichiarato, occorre tentare di mettere a punto nuove misure in merito a taluni problemi. Quando la Commissione presenterà la sua relazione, le lacune saranno palesi, e pertanto sono certo che potranno essere colmate mediante provvedimenti giuridici sia a livello comunitario che – come presumo sarà – a livello nazionale.</p>
    </intervention>
    <intervention id="3-265" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 4 dell’onorevole Manuel Medina Ortega (H-0361/07):</p>
      <p sl="unknown">Oggetto: Cooperazione intergovernativa e clausole passerella in materia di immigrazione</p>
      <p sl="unknown">In considerazione della crescente importanza rivestita dalle questioni di immigrazione all’interno delle politiche dell’Unione europea e dello sviluppo di meccanismi di cooperazione intergovernativa come l’Agenzia Frontex e le squadre di intervento rapido, quali sono i progetti al vaglio del Consiglio volti a rafforzare il pilastro comunitario in questo ambito, in particolare attraverso le cosiddette “clausole passerella” previste dai trattati dell’Unione europea?</p>
    </intervention>
    <intervention id="3-266" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, mi scuso con il Parlamento, poiché nella mia risposta dovrò far riferimento a molti aspetti tecnici non sempre di facile comprensione, ma chi è attivamente impegnato nella questione è certamente consapevole dell’importanza dei principi al riguardo.</p>
      <p sl="de">Attualmente è possibile adottare misure in questo settore, vale a dire il settore dell’immigrazione, conformemente al titolo IV della parte terza del trattato che istituisce la Comunità europea. I settori in cui vengono adottate misure mediante la codecisione con il Parlamento europeo vengono ampliati dalla decisione 2004/927/CE del Consiglio del 22 dicembre 2004 che assoggetta taluni settori contemplati dal titolo IV, parte terza del trattato che istituisce la Comunità europea alla procedura di cui all’articolo 251 di detto trattato, ai sensi dell’articolo 67, paragrafo 2, secondo trattino.</p>
      <p sl="de">La maggior parte delle misure cui si riferiscono tali disposizioni sono adottate attualmente mediante codecisione. Tuttavia, il Consiglio europeo ha ritenuto che, fino all’entrata in vigore del Trattato che istituisce una Costituzione per l’Europa, il Consiglio dovrà continuare ad agire unanimemente riguardo alle misure di cui all’articolo 63, paragrafo 3, lettera a, e del paragrafo 4 del Trattato CE nel settore della migrazione legale di cittadini di paesi terzi negli Stati membri e fra gli Stati membri. Queste e altre questioni sono tuttora in fase di esame nell’ambito del processo di riforma del Trattato attualmente in corso.</p>
    </intervention>
    <intervention id="3-267" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signora Presidente, ringrazio il Presidente in carica del Consiglio per le informazioni forniteci, a proposito delle quali, nonostante il carattere tecnico, questo Parlamento è chiaramente ben informato.</p>
      <p sl="es">Attualmente, il Parlamento nutre immensa preoccupazione per l’impossibilità da parte del Consiglio di risolvere i problemi in materia di immigrazione mediante la cooperazione intergovernativa. Farò riferimento ad un unico caso, quello del mantenimento del regolamento Dublino II, che attualmente ci vieta di dimostrare solidarietà nei confronti della Repubblica di Malta al fine di affrontare i problemi in materia di immigrazione, che andrebbero risolti a livello comunitario.</p>
      <p sl="es">La mia preoccupazione è che il metodo intergovernativo non sia sufficiente e che sia necessario il passaggio al primo pilastro. La questione del regolamento Dublino II ne costituisce un esempio.</p>
    </intervention>
    <intervention id="3-268" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Onorevole Medina Ortega, la questione dell’immigrazione è stata oggetto di frequenti discussioni nel corso delle riunioni passate. Ho sottolineato più volte, anche in relazione a un altro dei dibattiti odierni, che l’approccio globale all’immigrazione svolgerà senza dubbio un ruolo centrale nelle conclusioni del Consiglio di domani e dopodomani, e che affronteremo la questione senza limitarci a mere discussioni. L’onorevole parlamentare chiede giustamente come possiamo aiutare gli Stati membri dell’Unione europea come Malta. Tuttavia, occorre fare il possibile per trovare le soluzioni alle questioni che stanno intorno all’immigrazione, e le cause, in particolare l’immigrazione illegale, unitamente ai paesi di origine.</p>
      <p sl="de">L’altra domanda ha un carattere tecnico, ma certamente dipende tutto da come affronteremo la questione del futuro del Trattato costituzionale.</p>
    </intervention>
    <intervention id="3-269" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente in carica, la legalizzazione di massa di immigrati illegali in diversi Stati membri è stata spesso interpretata come un invito, ed ha portato all’arrivo di vere e proprie ondate di profughi, nonché al terreno perfetto per l’espansione di bande dedite alla tratta di esseri umani.</p>
      <p sl="de">A che punto sono i programmi che ampliano gli accordi di riammissione, in particolare con i paesi che ricevono un sostegno finanziario dall’UE?</p>
    </intervention>
    <intervention id="3-270" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – La questione relativa alla riammissione è importante, un tema che figurava nel programma dei dibattiti congiunti tra Unione europea e paesi africani, e più recentemente nella conferenza congiunta sull’immigrazione a Tripoli tenutasi l’anno scorso. Questo vale naturalmente per diversi settori, dal momento che – pur non avendo esercitato un’influenza decisiva su questa discussione – c’è attualmente un’ondata di immigrazione non solo da sud a nord, ma anche da est a ovest. A questo proposito, il problema se è possibile giungere a normative per i rispettivi accordi di riammissione è sempre contemplato nelle discussioni sulla concessione dei visti, il che avviene anche nel caso dei colloqui con i paesi dell’Unione africana, ad esempio. Al momento non sono in grado di fornirvi delle cifre circa i paesi con i quali tali accordi sono stati già conclusi, ma sono certo che sapremo fornirvele successivamente.</p>
    </intervention>
    <intervention id="3-271" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Pur concordando con il Presidente sulla necessità di discutere delle cause dell’emigrazione, vorrei conoscere la posizione della Presidenza tedesca circa la proposta della ripartizione degli oneri avanzata da Malta. Siamo infine d’accordo che ciò dovrà essere discusso alla luce del Trattato costituzionale, ma si tratta di una catastrofe urgente che richiede un intervento urgente.</p>
    </intervention>
    <intervention id="3-272" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Si tratta di due aspetti diversi. Le cause all’origine dei flussi di profughi saranno un altro dei punti importanti all’ordine del giorno del Vertice UE-Africa di novembre sotto la Presidenza portoghese. Quali aspetti delle rispettive situazioni possono essere migliorati dalla collaborazione con i paesi d’origine? Buon governo, migliori strutture, le prospettive di trovare lavoro o formazione?</p>
      <p sl="de">In secondo luogo, cosa può fare l’Unione europea? A questo proposito, il Commissario Frattini e la Presidenza tedesca del Consiglio hanno recentemente vagliato la possibilità di concedere un accesso temporaneo all’occupazione. Questa è una strada ancora da percorrere. Inoltre, nell’agenzia Frontex, abbiamo senza dubbio individuato un approccio iniziale per aiutare i paesi che potrebbero non essere in grado di risolvere alcuni problemi a livello locale, e che ricevono sostegno da Frontex.</p>
    </intervention>
    <intervention id="3-273" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 5 dell’onorevole Sarah Ludford (H-0364/07):</p>
      <p sl="unknown">Oggetto: Lotta al terrorismo e diritti dell’uomo</p>
      <p sl="unknown">A seguito del vertice UE-USA dello scorso aprile, quale strategia intende adottare la Presidenza tedesca al fine di assicurare che la cooperazione transatlantica per la lotta al terrorismo e alla criminalità sia attuata attraverso metodi che rispettano i diritti dell’uomo e le libertà civili?</p>
      <p sl="unknown">Quando e con quali modalità la Presidenza intende far partecipare il Parlamento europeo al dialogo transatlantico sulla sicurezza, incluso il quadro giuridico per la lotta al terrorismo?</p>
      <p sl="unknown">Quali risposte ha essa sollecitato e ottenuto dagli Stati membri in seguito alla relazione del Parlamento europeo sulle consegne straordinarie, approvata lo scorso 14 febbraio?</p>
      <p sl="unknown">Può la Presidenza fornire aggiornamenti sulla designazione del nuovo coordinatore per la lotta al terrorismo? Sta essa riesaminando la necessità che tale carica disponga di maggiore autorità all’interno della struttura del Consiglio, segnatamente per assicurare il rispetto dell’articolo 6 del trattato sull’Unione europea?</p>
    </intervention>
    <intervention id="3-274" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Al Vertice UE-USA 2007, l’Unione europea e gli Stati Uniti hanno concordato quanto segue: conformemente ai nostri valori comuni, confermiamo di avere lavorato a lungo per garantire che i tentativi compiuti per combattere il terrorismo sono in linea con i nostri obblighi ai sensi del diritto internazionale, tra cui gli standard dei diritti umani, il diritto in materia di asilo e il diritto umanitario internazionale.</p>
      <p sl="de">Continueremo e intensificheremo il dialogo in corso sui diritti fondamentali ai sensi del diritto internazionale pertinenti alla nostra lotta comune contro il terrorismo. Tale dialogo ci ha permesso di ottenere una migliore conoscenza di ogni altro quadro giuridico e dovrebbe promuovere la cooperazione reciproca in materia di lotta al terrorismo.</p>
      <p sl="de">La Presidenza informa regolarmente il Parlamento sulle relazioni transatlantiche, tra cui le questioni associate al diritto internazionale. Simili informazioni sono state fornite in quest’Aula nel periodo precedente al Vertice UE-USA del 24 aprile 2007.</p>
      <p sl="de">Sul tema del dialogo transatlantico, il legislatore contribuisce al dialogo transatlantico sulla sicurezza. Il Consiglio ha preso nota della risoluzione del Parlamento europeo del 14 febbraio 2007 sulle consegne straordinarie all’ordine del giorno del Consiglio “Affari generali e Relazioni esterne” del 5 marzo 2007. La Presidenza non ha cercato né ricevuto alcuna risposta dagli Stati membri a detta risoluzione del Parlamento europeo. Il posto di coordinatore per la lotta al terrorismo è attualmente in fase di esame, ed è in corso la ricerca di un candidato idoneo.</p>
    </intervention>
    <intervention id="3-275" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Sarebbe stato più opportuno, nella presente tornata, dedicare un ampio dibattito alle consegne della CIA e alla complicità europea, come richiesto dai liberali, ma purtroppo i maggiori gruppi a destra e a sinistra si sono stranamente rifiutati di sostenere tale idea. Avremmo quindi potuto esortare insieme il Consiglio per rispondere infine al Parlamento e alle relazioni del senatore Dick Marty.</p>
      <p sl="en">In che modo il Consiglio garantisce l’osservanza dei diritti umani, come stabilito nelle conclusioni del Vertice, quando sappiamo che gli sforzi degli Stati Uniti sono diretti a convincere gli Stati membri dell’UE a ridurre le tutele giuridiche? Il Consiglio consentirà ai parlamentari europei di partecipare alle discussioni segrete in corso, considerato che dovremmo avere un trilogo di alto livello sul terrorismo? Non siamo mai stati consultati in merito al piano di azione, e ritengo che sia tempo che il Consiglio migliori il suo partenariato con il Parlamento al riguardo.</p>
    </intervention>
    <intervention id="3-276" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Se ben ricordo, ho già spiegato, nel corso del dibattito su questo argomento, l’importanza del dialogo transatlantico e in che modo l’Unione europea nonché la Presidenza del Consiglio hanno contribuito a detto dibattito. Si dà infatti il caso che molti si siano adoperati e che le discussioni pertinenti siano attualmente in corso – anche se non si tratta di discussioni di alto livello ma di discussioni di carattere operativo. Spero che si renderà conto che si tratta di colloqui confidenziali. Il fatto che il tema delle relazioni transatlantiche venga regolarmente incluso nel programma, tuttavia, garantisce che la possibilità di scambiare opinioni sullo stato di avanzamento dei tentativi compiuti da entrambe le parti in vista di una risoluzione continui a esistere in futuro.</p>
    </intervention>
    <intervention id="3-277" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente in carica del Consiglio, vorrei esprimere la mia opinione circa i vostri sforzi in alcuni settori parziali, che non sono ancora andati a buon fine, in particolare – per quanto riguarda la mia area di competenza – nel settore dei controlli ai passeggeri europei negli aeroporti statunitensi, che considero vergognosi e senza dubbio in violazione dei diritti umani. Ritengo che questo stato di cose sia inaccettabile nel lungo periodo. Cosa intende fare il Presidente in carica del Consiglio in merito a tali misure, adottate negli Stati Uniti con il pretesto della lotta contro il terrorismo?</p>
    </intervention>
    <intervention id="3-278" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Leichtfried, per il momento non voglio entrare nel merito della sua valutazione sui controlli negli Stati Uniti, ma so che le azioni degli Stati Uniti rappresentano una risposta a episodi precisi. Tuttavia, l’onorevole deputato sarà a conoscenza del fatto che stiamo conducendo un dialogo continuo con gli Stati Uniti sul programma di esenzione dall’obbligo del visto (Visa Waiver Program), per garantire che il regime esente da visti venga applicato anche ad altri Stati membri. Colgo l’opportunità offertami dalla sua interrogazione per affrontare nuovamente la questione, e se possibile anche per suggerire che venga sollevata dalla successiva Presidenza del Consiglio portoghese nei suoi dialoghi con gli USA.</p>
    </intervention>
    <intervention id="3-279" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 6 dell’onorevole Dimitrios Papadimoulis (H-0369/07):</p>
      <p sl="unknown">Oggetto: Installazione di un sistema americano di protezione missilistica in Stati membri dell’UE</p>
      <p sl="unknown">Il progetto statunitense di installare un sistema di protezione missilistica in Stati membri dell’Unione europea – Polonia e Repubblica Ceca – col pretesto di una protezione antimissilistica contro l’Iran e la Corea del Nord ha destato inquietudine nell’opinione pubblica europea che ritiene che questo tipo di progetti trasformi il continente europeo in un bersaglio e provochi, al contempo, nuove fratture. Sin d’ora, stando ad un comunicato del Consiglio per la sicurezza russo, questi progetti comportano una revisione della dottrina di difesa russa in quanto vengono percepiti come una minaccia per la Federazione russa.</p>
      <p sl="unknown">Come commenta il Consiglio il fatto che detti sistemi vengano installati in Stati membri dell’Unione europea? Quali misure intende adottare per vanificare tali progetti che fanno rivivere situazioni di guerra fredda in Europa?</p>
    </intervention>
    <intervention id="3-280" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Papadimoulis, il sistema di protezione missilistica statunitense e il posizionamento pianificato di dieci missili in Polonia e un sistema radar nella Repubblica ceca non sono ancora stati discussi in Consiglio. La cooperazione bilaterale tra gli Stati Uniti e alcuni Stati membri dell’UE riguardante il posizionamento di elementi del sistema di protezione missilistica statunitense rientra nelle competenze nazionali degli Stati membri interessati. Di conseguenza il Consiglio non ha vagliato l’opportunità di sollevare la questione della difesa missilistica nei colloqui con gli USA o con la NATO. La protezione missilistica balistica è oggetto di consultazioni nell’ambito della NATO e del Consiglio NATO-Russia. Il 19 aprile la protezione missilistica è stata discussa durante le riunioni speciali del Consiglio Nord Atlantico e del Consiglio NATO-Russia. La questione è stata anche affrontata nel corso di una riunione informale dei ministri degli Esteri della NATO tenutasi a Oslo il 26 e 27 aprile.</p>
    </intervention>
    <intervention id="3-281" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signora Presidente, la risposta del Consiglio mi ha sorpreso. Bene, non avete intenzione di discutere la questione con gli americani e con la NATO. Intendete discuterla in Consiglio con i vostri colleghi della Polonia e della Repubblica ceca? O avete delegato tutto alla NATO? Il ministro tedesco per gli Affari esteri ha espresso la sua preoccupazione, così come Javier Solana. La Germania intende facilitare le relazioni euro-russe. Intendete discutere l’argomento nel corso di questo Vertice? Intendete discuterlo prima o poi?</p>
      <p sl="el">Qual è lo scopo delle discussioni nel Consiglio se esso non affronta argomenti che destano preoccupazione in tutti i cittadini europei?</p>
    </intervention>
    <intervention id="3-282" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Faccio riferimento ancora una volta al punto di partenza. Qualche anno fa, al Consiglio del Nord Atlantico di Praga, le parti si sono accordate sulle nuove sfide che si presentavano loro e sulle risposte – per quanto possibile nuove – che la NATO doveva trovare. La NATO ha messo a punto i gruppi di lavoro pertinenti. Tale dibattito ha avuto seguito a Riga, ma sino ad ora non è stato raggiunto un risultato definitivo. Ad esempio, noi concordiamo sull’analisi del rischio congiunta.</p>
      <p sl="de">In questa fase, tuttavia, gli Stati Uniti hanno proposto un sistema di protezione missilistica nazionale. Siamo dell’opinione che, in generale, la questione del sistema di protezione missilistica dovrebbe essere discussa nell’ambito della NATO piuttosto che dell’Unione europea. Non mi resta che ribadire che l’argomento non è stato, e non sarà, discusso in sede di Consiglio.</p>
    </intervention>
    <intervention id="3-283" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente in carica, lei dichiara – a ragione – che il Consiglio non intende affrontare tale questione, tuttavia vorrei sapere, stando alle indagini secondo cui il 51 per cento dei polacchi si è opposto al programmato posizionamento del sistema di protezione missilistica statunitense, come mai le richieste di un referendum consultivo da parte di comitati civici sono state respinte con la motivazione che i referendum non sono adatti in questo caso. Qual è la posizione del Consiglio riguardo alla partecipazione pubblica in decisioni così importanti? Per lo meno, rimane la possibilità di negoziare in materia?</p>
    </intervention>
    <intervention id="3-284" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Per quanto riguarda la partecipazione pubblica, si tratta di una decisione nazionale, e non viene richiesto alcun orientamento da parte della Presidenza del Consiglio. E’ una questione che rientra fra le responsabilità degli Stati membri.</p>
      <p sl="de">Tuttavia, a questo proposito vorrei ribadire che qualcosa si è mosso a tal riguardo in termini generali, in particolare tra la Russia e gli Stati Uniti, che si sono accordati per un intenso scambio di opinioni in materia e misure di rafforzamento della fiducia. Queste iniziative sono attualmente in corso. L’onorevole parlamentare saprà che il Presidente Putin ha anche recentemente avanzato proposte agli Stati Uniti a tal fine. Ritengo necessario attendere questi colloqui.</p>
    </intervention>
    <intervention id="3-285" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">La mia interrogazione è la diretta conseguenza di quanto ha affermato. La Presidenza del Consiglio ha preso una posizione circa la proposta di Vladimir Putin di coinvolgere l’Azerbaigian in questo sistema missilistico?</p>
      <p sl="de">In secondo luogo, la posizione dell’UE, o piuttosto quella del Consiglio, sul sistema missilistico statunitense corrisponde alla posizione della NATO, o è in qualche modo diversa? Se così fosse, in che modo è diversa?</p>
      <p sl="de">In terzo luogo, il Consiglio intende affrontare la questione del sistema missilistico prima o poi?</p>
    </intervention>
    <intervention id="3-286" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Ad oggi il Consiglio non ha ancora affrontato la questione, e non posso anticipare se lo farà in futuro. Come ho affermato poc’anzi, non è necessario che la Presidenza del Consiglio esprima la sua opinione ma, alla luce delle discussioni degli ultimi giorni, accogliamo caldamente il fatto che gli Stati Uniti e la Russia, inizialmente piuttosto aggressivi, siano tornati su un livello diverso e che le parti dichiarino la volontà di confrontarsi tra di loro. Abbiamo finora maturato l’idea che ciò sia oggetto di consultazione in seno alla NATO piuttosto che al Consiglio europeo.</p>
    </intervention>
    <intervention id="3-287" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Nils Lundgren (H-0374/07):</p>
      <p sl="unknown">Oggetto: Gasdotto del Mar Baltico</p>
      <p sl="unknown">Vi sono informazioni divergenti circa l’approvazione o meno da parte del Consiglio del gasdotto russo-tedesco attraverso il Mar Baltico. È importante, soprattutto da un punto di vista democratico, che i cittadini siano informati a tal riguardo. In precedenza l’interrogante ha discusso la questione sia con la Commissione che con il Consiglio senza però ottenere risposte concrete e soddisfacenti.</p>
      <p sl="unknown">Può il Consiglio riferire se ha approvato formalmente la costruzione di un gasdotto russo-tedesco attraverso il Mar Baltico? Di logica, non si rende necessaria l’approvazione del Consiglio affinché il progetto possa essere messo in atto? In caso di controversia sulla valutazione di impatto ambientale nelle acque territoriali svedesi, sarà la Corte di giustizia delle Comunità europee o il tribunale svedese a dirimere definitivamente la questione?</p>
    </intervention>
    <intervention id="3-288" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Vorrei far notare che non c’è alcun fondamento giuridico per l’approvazione o il rifiuto formale del Consiglio di progetti quali quelli citati nell’interrogazione dell’onorevole parlamentare. In altre parole, tali progetti possono procedere senza la necessità della previa approvazione del Consiglio.</p>
      <p sl="de">Come l’onorevole parlamentare senza dubbio sa, la decisione n. 1364/2006/CE del Parlamento europeo e del Consiglio che stabilisce orientamenti per le reti transeuropee nel settore dell’energia e abroga la decisione n. 96/391/CE e la decisione n. 1229/2003/CE fa riferimento in più di una occasione a un gasdotto tra Russia e Germania che si estende attraverso il Mar Baltico lungo il percorso offshore . Presumo inoltre che l’onorevole deputato sappia che, conformemente all’allegato I di tale decisione, un gasdotto nordeuropeo è stato classificato fra i “progetti di interesse europeo”: la categoria di progetti a cui viene attribuita la massima priorità. Riguardo alle disposizioni speciali che regolano i progetti in questa posizione, il Consiglio intende richiamare l’attenzione sulla parte operativa della succitata decisione, adottata dal Parlamento europeo e dal Consiglio con procedura di codecisione.</p>
      <p sl="de">Vorrei richiamare l’attenzione dell’onorevole Lundgren, in particolare, ancora una volta sull’articolo 13 della decisione, che recita come segue: “La presente decisione lascia impregiudicati i risultati della valutazione dell’impatto ambientale dei progetti e dei piani o programmi che definiscono il futuro quadro di autorizzazione per tali progetti. I risultati della valutazione dell’impatto ambientale, ove tale valutazione sia prescritta conformemente alla pertinente normativa comunitaria, saranno presi in considerazione prima di procedere effettivamente alla decisione di eseguire i progetti conformemente alla pertinente normativa comunitaria”.</p>
      <p sl="de">In relazione alla seconda parte dell’interrogazione, conformemente al Trattato, è compito della Commissione garantire la corretta applicazione della normativa comunitaria e, nel caso di eventuali violazioni, adottare le misure che ritiene appropriate. Ovviamente, il principio viene applicato anche alla normativa comunitaria in vigore per le valutazioni dell’impatto ambientale.</p>
    </intervention>
    <intervention id="3-289" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Signora Presidente, quale paese dell’Unione europea e quale paese che detiene al momento la Presidenza, la Germania richiama a una politica comune in materia di energia per l’Unione europea. Ciò nonostante, si sta concludendo un accordo bilaterale con la Russia che riguarda un investimento massiccio a livello di infrastrutture nella forma di un gasdotto e senza consultare gli altri Stati membri intorno al Mar Baltico. Cosa avete da dichiarare a tal proposito?</p>
    </intervention>
    <intervention id="3-290" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Questo argomento è stato oggetto di un precedente Tempo delle interrogazioni. Non mi resta che ribadire che si tratta di un progetto privato e non di un progetto statale, e le imprese impegnate nella realizzazione di tale progetto devono presentare tutti i documenti del caso, anche nei paesi in cui il gasdotto sarà collocato, dove devono condurre tale esame conformemente alle disposizioni pertinenti.</p>
    </intervention>
    <intervention id="3-291" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="de">Signor Presidente in carica, come saprà, il gasdotto è stato oggetto di severe critiche mosse da diversi politici, esperti e scienziati, in particolare dei paesi scandinavi e baltici e della Polonia. Il Consiglio potrebbe in qualche modo contribuire a riunire gli esperti e i politici competenti per discutere il problema e magari raggiungere un compromesso pratico?</p>
    </intervention>
    <intervention id="3-292" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Paleckis, spetta principalmente alle parti che progettano e intendono realizzare tale progetto tenere adeguatamente informati i paesi interessati – questo avviene mediante una corretta applicazione. Tale applicazione sarà senza dubbio seguita da un esame di ogni possibile aspetto, in particolare quelli riguardanti l’ambiente e la sicurezza. Presumo inoltre che si terranno i colloqui del caso. Tuttavia, è anzitutto un compito esclusivo delle parti coinvolte nel progetto adottare misure a riguardo, e si tratta di privati e non di aziende statali.</p>
    </intervention>
    <intervention id="3-293" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, signor Ministro, non è la prima volta che affrontiamo questo argomento. Parlare delle sue conseguenze ecologiche evoca ogni sorta di inquietudine e timori. Attualmente la Russia, mettendo in atto il progetto, sta realizzando la propria valutazione dell’impatto ambientale, affermando che le armi adagiate sul fondo marino non sono pericolose. Non trovate illogico che un project manager privato realizzi la valutazione dell’impatto ambientale?</p>
    </intervention>
    <intervention id="3-294" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Onorevole Budreikaitė, è necessario rispettare sia il diritto internazionale che quello europeo. Per ciò che concerne il diritto internazionale, presumo che esso sia vincolante anche per la Russia. Non è compito della Russia esaminare e dichiarare, una volta messi a disposizione i risultati, che il gasdotto sia sostenibile dal punto di vista ambientale in generale, è necessario prendere in considerazione anche le altre parti. Ribadisco quanto affermato in un precedente Tempo delle interrogazioni, cioè che sarà garantita – anche nell’interesse delle imprese che gestiscono il gasdotto – una totale trasparenza per dissipare i timori dei cittadini, e si provvederà affinché le mine e le bombe che rimangono sul fondo del mare non costituiscano un rischio per chi vive vicino al gasdotto. Sarà compiuta un’analisi approfondita, obbligatoria per tutti i soggetti interessati, in particolare per le imprese; pertanto non spetta soltanto alla Russia approvare e dare il via libera a tale progetto.</p>
    </intervention>
    <intervention id="3-295" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Robert Evans (H-0375/07):</p>
      <p sl="unknown">Oggetto: Territori d’oltremare</p>
      <p sl="unknown">Ha mai il Consiglio preso in considerazione l’anomalia secondo cui alcuni territori d’oltremare, che si trovano letteralmente agli antipodi, sono considerati parte dell’UE, mentre altri, compresi all’interno dei confini dell’UE, vengono ritenuti “esterni” all’Unione?</p>
      <p sl="unknown">Alla luce delle implicazioni derivanti da tali anomalie, non sarebbe forse opportuno modernizzare o regolarizzare questa situazione?</p>
    </intervention>
    <intervention id="3-296" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Il Consiglio non ha affrontato la questione riguardante l’aspetto fatto emergere dal deputato. La sola distanza o vicinanza fisica ai 27 Stati membri non è decisiva per le relazioni tra i singoli paesi e le regioni dell’Unione europea. I rapporti con i paesi e i territori d’oltremare sono regolati nella quarta parte del Trattato CE e nelle decisioni del Consiglio. La decisione del Consiglio attualmente valida, approvata il 27 novembre 2001 ed emendata il 19 marzo 2007, sarà in vigore fino al 31 dicembre 2013. Il Consiglio esaminerà nuovamente la situazione prima di questa data.</p>
    </intervention>
    <intervention id="3-297" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Ciò che intendevo realmente dire è che ciò che decidiamo in questa sede – come lei ha affermato rispondendo all’ultima domanda e riferendosi al fatto che le leggi comunitarie vadano rispettate – è applicabile a luoghi come la Martinica, la Guadalupa o la Guyana francese, sulla costa dell’America meridionale, posti lontani migliaia di chilometri ed estranei a questo luogo, ma non si applica invece a posti come le isole del Canale, che si trovano tra la Francia e la Gran Bretagna, o all’isola di Man, al Liechtenstein, ad Andorra, e l’elenco potrebbe continuare. Esistono questi piccoli paradisi fiscali e tutte queste eccezioni alle quali sembriamo acconsentire e alle quali non si applica il diritto dell’UE.</p>
      <p sl="en">Non ritiene il Consiglio che questa situazione costituisca un’anomalia tale da meritare di essere riesaminata, e per la quale occorra considerare un modo più moderno di procedere, piuttosto che cercare di legiferare a migliaia di chilometri di distanza e non qui a pochi passi da noi?</p>
    </intervention>
    <intervention id="3-298" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Non credo che occorra sottolineare che le zone a cui lei si riferiva nella sua interrogazione sono territori extra europei, appartenenti tuttavia all’Unione europea in quanto, in forza del loro legame con la madrepatria sono, per così dire, membri dell’Unione. Sapete bene che paesi come Andorra o il Liechtenstein, pur trovandosi in Europa, non sono membri dell’Unione europea. Un analogo riesame all’interno del Consiglio determinerà se queste regioni potranno continuare a esserne associate e se l’applicazione del diritto europeo potrà essere estesa anche alle zone menzionate.</p>
    </intervention>
    <intervention id="3-299" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">Accade spesso che i luoghi in cui si trovano basi militari degli Stati membri dell’UE siano territori d’oltremare. Vorrei citare un altro caso concreto: Cipro ha definito basi militari sovrane appartenenti alla Gran Bretagna, che tuttavia non fanno parte dell’Unione europea. In tal senso la mia domanda è la seguente: possiamo tollerare che in uno Stato membro dell’UE vi siano territori appartenenti a un altro Stato membro dell’UE che non fanno parte dell’Unione europea?</p>
    </intervention>
    <intervention id="3-300" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Posso soltanto dirvi che riguardo al territorio dell’isola di Cipro, come tutti ben sapete, ci sono stati sviluppi particolari e che questo gode tuttora di uno status speciale. A tale riguardo, su questa isola continuano a esistere vecchi regolamenti che, tuttavia, immagino saranno certamente modificati qualora il conflitto cipriota fosse completamente risolto.</p>
    </intervention>
    <intervention id="3-301" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 9 dell’onorevole Philip Bushill-Matthews (H-0378/07):</p>
      <p sl="unknown">Oggetto: Possibile discriminazione per ragioni di età nei confronti dei piloti in volo sul territorio francese</p>
      <p sl="unknown">Non ritiene il Consiglio che il rifiuto della Francia di permettere ai piloti di età superiore ai 60 anni di volare sul proprio territorio, anche quando questi piloti operano in qualità di copiloti, in conformità delle normative dell’Organizzazione internazionale per l’aviazione civile, costituisca una violazione della direttiva dell’UE sulla parità di trattamento in materia di occupazione e di condizioni di lavoro (2000/78/CE del 27 novembre 2000)?</p>
    </intervention>
    <intervention id="3-302" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Bushill-Matthews, certamente saprà che il controllo sul corretto recepimento della legislazione comunitaria da parte degli Stati membri è prima di tutto responsabilità della Commissione europea. Il Consiglio pertanto non intende soffermarsi sul caso menzionato.</p>
    </intervention>
    <intervention id="3-303" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">E’ stata una risposta molto breve ma non altrettanto piacevole. So bene che la Commissione ha specifiche responsabilità, ma sta forse affermando che il Consiglio non ha alcun interesse e non si cura della discriminazione fondata sull’età? Di fatto è questo il messaggio che sta trasmettendo.</p>
    </intervention>
    <intervention id="3-304" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Lei ha appena affermato che la Commissione è custode dei Trattati. Di conseguenza riesaminerà questa situazione. Esiste inoltre per le parti in questione l’opportunità di chiedere un analogo riesame qualora si presenti un caso di discriminazione.</p>
    </intervention>
    <intervention id="3-305" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Fondamentalmente ritengo che occorra riorganizzare il trasporto aereo. Pertanto l’interrogazione presentata al Consiglio è giustificata: intende potenziare in futuro l’azione nell’ambito della cooperazione intergovernativa o su base bilaterale in questo settore qualora si verifichino casi di discriminazione, oppure ritiene giusto che la Commissione prenda l’iniziativa in questo ambito?</p>
    </intervention>
    <intervention id="3-306" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Rübig, all’interno dell’Unione europea e degli Stati membri si è certamente sviluppato un lungo dibattito sul recepimento di direttive in materia. A tale riguardo è stato anche stabilito che la trasposizione nel diritto nazionale avvenga in tutti Stati membri. Questo costituisce la base e come per tutto il resto della legislazione, laddove vi sia una legge europea, i cittadini che si sentono colpiti o ritengono di essere oggetto di discriminazione hanno la possibilità di procedere di conseguenza, persino ricorrendo alla Corte di giustizia delle Comunità europee.</p>
    </intervention>
    <intervention id="3-307" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 10 dell’onorevole Bernd Posselt (H-0380/07):</p>
      <p sl="unknown">Oggetto: Disoccupazione in Kosovo</p>
      <p sl="unknown">Come giudica la Presidenza del Consiglio la situazione attuale in Kosovo, dove il ritardo nel riconoscimento dell’indipendenza ha portato, anche negli ultimi mesi, a un livello di disoccupazione estremamente elevato? Quali iniziative politiche ed economiche intende l’UE avviare anche quest’anno in Kosovo?</p>
    </intervention>
    <intervention id="3-308" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Posselt, tutta la situazione politica del Kosovo continua ad essere determinata dal processo relativo allo status di questa regione. Nel momento in cui l’inviato speciale dell’ONU, Martti Ahtisaari, ha inoltrato al Consiglio di sicurezza delle Nazioni Unite la proposta globale di accordo sullo status del Kosovo, questo processo è divenuto definitiva responsabilità del Consiglio di sicurezza. I ministri degli Esteri dell’UE hanno ripetutamente fornito inequivocabile supporto all’inviato speciale Ahtisaari, esprimendo altresì la convinzione che il pacchetto Ahtisaari rappresenti un’importante base per lo sviluppo sostenibile economico e politico del Kosovo e possa contribuire al consolidamento della stabilità in tutta la regione.</p>
      <p sl="de">In seguito al Vertice G8 dei capi di Stato e di governo, durante il quale non è stato possibile raggiungere un accordo in relazione al Kosovo, la Presidenza dell’UE ha invitato i partecipanti a intensificare i loro sforzi al fine di approvare una nuova risoluzione di sicurezza dell’ONU quanto prima possibile. L’Unione europea sta inoltre continuando a seguire da vicino il processo riguardante lo status del Kosovo.</p>
      <p sl="de">I preparativi dell’Unione europea per contribuire alla futura presenza civile internazionale in Kosovo dopo una risoluzione della questione dello status , hanno compiuto nel complesso buoni progressi. L’Unione europea è pronta ad assumere un importante ruolo, in stretta collaborazione con altri attori internazionali, per una possibile futura presenza civile internazionale. A tale scopo, occorre trovare gruppi di pianificazione in loco che si occupino di preparare il terreno in modo da consentire un possibile futuro intervento da parte di un inviato speciale dell’UE e di una missione PESD [politica europea di sicurezza e di difesa] nell’ambito del mantenimento dell’ordine pubblico e del sistema giudiziario. La conclusione di questa preparazione dipenderà dal modo in cui continueranno a progredire il processo stesso sullo status del Kosovo e l’effettiva soluzione di tale questione.</p>
      <p sl="de">Come avvenuto in passato, così anche in futuro sarà necessaria una concreta assistenza della comunità internazionale in generale, e dell’Unione europea in particolare, al fine di migliorare le condizioni del quadro economico e la situazione sociale in Kosovo. Soltanto una stretta collaborazione con le istituzioni finanziarie internazionali e con i partner in loco permetterà di raggiungere questo obiettivo. Non appena sarà disponibile una precisa stima dei costi, che naturalmente dipende anche dalla soluzione del problema dello status , la Commissione redigerà un pacchetto finanziario generale che sarà anche il tema di una conferenza dei paesi donatori. Tale conferenza avrà luogo soltanto quando lo status del Kosovo sarà stato chiarito.</p>
    </intervention>
    <intervention id="3-309" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">La domanda complementare che vorrei porle è la seguente: la questione dello status del Kosovo non può essere risolta in termini che il Parlamento europeo possa approvare? E’ consapevole il Consiglio che il 75 per cento dei deputati al Parlamento europeo si è espresso in favore del progetto Ahtisaari, dell’indipendenza internazionale e della predisposizione di un sistema di allerta immediata da utilizzare in caso di ulteriori ritardi? Ritiene il Consiglio che questo iter debba essere adottato anche da altre istituzioni? Quali sono le intenzioni del Consiglio nel momento in cui improvvisamente chiede di posporre di sei mesi l’intera questione, nonostante il Parlamento europeo si sia detto contrario in tal senso con una notevole maggioranza? Che senso hanno le dichiarazioni pronunciate da Carla Del Ponte, la quale non ha alcuna giurisdizione in questo settore?</p>
    </intervention>
    <intervention id="3-310" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Siamo naturalmente a conoscenza dei dibattiti svoltisi all’interno del Parlamento europeo e delle risoluzioni approvate in questa sede. Tuttavia, vorrei fare ancora una volta riferimento alla circostanziata discussione avvenuta lo scorso lunedì all’interno del Consiglio dei ministri degli Esteri e che proseguirà domani sera a Bruxelles. In quella occasione è stata fornita una spiegazione inequivocabile in relazione al fatto che, nonostante le proposte Ahtisaari costituiscano una base, abbiamo bisogno di una decisione da parte dell’ONU per contribuire alla ricerca di una soluzione accettabile.</p>
      <p sl="de">In questo momento prendere una decisione unilaterale risulterebbe del tutto sbagliato e di questo si è discusso anche con i governi delle regioni vicine. Ritengo che dovremmo inoltre essere in grado di convincere il nostro partner , gli Stati Uniti, della necessità di una decisione multilaterale conforme al diritto internazionale. A tale scopo, si svolgeranno presto ulteriori colloqui in occasione di un incontro bilaterale tra il Presidente Putin e il Presidente Bush. Tali discussioni coinvolgeranno sicuramente anche il Kosovo. Tuttavia, voglio chiarire subito che una decisione unilaterale non rappresenterebbe una base solida per altre decisioni che attendono di essere prese.</p>
      <p sl="de">So bene che anche nella regione prevale l’impazienza. Abbiamo ringraziato, per esempio, in modo particolare il governo albanese per l’influenza esercitata nelle scorse settimane e nei mesi scorsi, e abbiamo dichiarato che occorre una decisione conforme al diritto internazionale e non soltanto accettata unilateralmente dai singoli Stati.</p>
    </intervention>
    <intervention id="3-311" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente in carica del Consiglio, quali iniziative ha in programma la Presidenza del Consiglio particolarmente nel settore della politica economica, ma anche nell’ambito della politica energetica? E’ possibile, per esempio, immaginare di utilizzare la Carta delle PMI o la Carta dell’energia come punto di partenza per combattere anche la disoccupazione nel processo economico, nonché per trasporre l’agenda di Lisbona in modo che risulti allettante?</p>
    </intervention>
    <intervention id="3-312" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Rübig, siamo certamente consapevoli, e l’interrogazione dell’onorevole Posselt ha contribuito a rafforzare tale consapevolezza, di quale sia l’importanza della creazione di una stabilità economica parallelamente a una stabilità politica. La condizione essenziale è ora una decisione di base. Le circostanze sono note a tutti. Per quanto riguarda le prospettive future (lei menzionava la comunità dell’energia, già esistente nella regione), le decisioni devono essere pertanto prese subordinatamente a una precedente decisione politica. Sulla base di altri dibattiti che si sono susseguiti, riguardanti anche le regioni vicine, sarà anche a conoscenza delle opportunità che l’Unione europea ha offerto a questi Stati al fine di promuovere la cooperazione regionale. L’aspetto da lei menzionato è certamente di ampia portata.</p>
    </intervention>
    <intervention id="3-313" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Poiché vertono sullo stesso argomento, annuncio congiuntamente l’</p>
      <p sl="unknown">interrogazione n. 11 dell’onorevole Esko Seppänen (H-0382/07):</p>
      <p sl="unknown">Oggetto: Organizzazione Athena</p>
      <p sl="unknown">Dal momento che i trattati comunitari vietano di utilizzare le risorse del bilancio UE per finanziare operazioni militari, gli Stati membri hanno deciso di creare l’organizzazione Athena. A quanto ammontano le risorse stanziate dagli Stati membri utilizzate per finanziare le varie operazioni tramite l’organizzazione in parola?</p>
      <p sl="unknown">e l’interrogazione n. 12 dell’onorevole Tobias Pflüger (H-0385/07):</p>
      <p sl="unknown">Oggetto: Bilancio militare amministrato dal meccanismo di finanziamento Athena</p>
      <p sl="unknown">Secondo informazioni fornite dal Ministero federale tedesco nell’estate 2006, nel quadro dell’operazione Althea l’Unione europea acquista dalla NATO determinati servizi di telecomunicazione (con una ripartizione dei costi tra le due organizzazioni), tratta l’acquisto di materiale cartografico relativo alla Bosnia e all’Erzegovina - elaborato originariamente per la NATO - o intende prendere in locazione, sotto forma di accordo contrattuale in margine al pacchetto “Berlin Plus”, un’infrastruttura ben precisa (container) nel quartier generale di Camp Butmir, di uso comune alle due organizzazioni.</p>
      <p sl="unknown">Alla luce della sua recente decisione relativa all’istituzione del meccanismo di finanziamento Athena, ritiene il Consiglio che sia garantito un sufficiente controllo democratico del bilancio militare amministrato da Athena? Per quale motivo non è stato finora possibile indicare le somme versate alla NATO a carico del bilancio Athena nonché pubblicare informazioni dettagliate sul preciso utilizzo delle risorse del bilancio Athena e informarne al riguardo il Parlamento europeo?</p>
    </intervention>
    <intervention id="3-314" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – L’articolo 28 del Trattato sull’Unione europea contiene i principi per il finanziamento delle operazioni relative alla gestione delle crisi militari e civili. Le operazioni che hanno implicazioni nel settore militare o della difesa non possono essere finanziate a titolo dei fondi comunitari.</p>
      <p sl="de">Athena è il meccanismo creato dal Consiglio nel 2004 per amministrare il finanziamento dei costi comuni di questo tipo di operazioni. Tali costi risultano inferiori al 10 per cento, equivalente al totale dei costi aggiuntivi di un’operazione. La spesa restante viene finanziata secondo il principio che stabilisce che i costi vengono sostenuti laddove ne sorge la necessità direttamente dagli Stati membri.</p>
      <p sl="de">Athena è amministrato sotto la supervisione di un comitato speciale costituito da rappresentanti degli Stati membri responsabili dinanzi ai propri parlamenti nazionali tramite i rispettivi ministri. Per quanto concerne l’operazione Althea, sia l’Unione europea che la NATO pagano la propria parte per l’utilizzo in comune di strutture, personale, ecc. La NATO non riceve alcun rimborso da Athena per i servizi resi.</p>
    </intervention>
    <intervention id="3-315" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signora Presidente, signor Segretario di Stato, questo è un sistema particolare che non ha alcuna supervisione democratica. Per supervisione democratica intendo una supervisione parlamentare, non un controllo da parte del Parlamento europeo né dei parlamenti nazionali. E’ un modo per riciclare le regole dei Trattati, come lei ha appena affermato. Vorrei chiedere dunque se la nuova Costituzione, in relazione alla quale la Presidenza ha elaborato una proposta, modificherà i Trattati in modo che questo denaro possa essere stanziato dal bilancio dell’UE senza ricorrere al sistema Athena.</p>
    </intervention>
    <intervention id="3-316" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Seppänen, alla vigilia del Consiglio europeo, non voglio oggi fare ipotesi sul futuro del Trattato costituzionale. Vedremo quali dibattiti si svilupperanno e quali saranno le conseguenze relative alle disposizioni contrattuali.</p>
      <p sl="de">Sul secondo punto vorrei dire che i rispettivi ministri degli Stati membri sono rappresentati all’interno del comitato e che questi, a loro volta, risultano in definitiva responsabili dinanzi ai rispettivi parlamenti dal momento che i contributi provengono dagli Stati membri. Per quanto ne so, i parlamenti o hanno comitati speciali in grado di pronunziare giudizi e interrogare il ministro competente sull’uso dei fondi, oppure vi sono commissioni per il controllo di bilancio che esaminano l’uso di tali fondi.</p>
    </intervention>
    <intervention id="3-317" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">Purtroppo la realtà è un po’ diversa. Nella sottocommissione per la sicurezza e la difesa, mi è stato riferito che l’UE ha pagato una somma di denaro alla NATO. Ora lei afferma che non è stata pagata alcuna somma di denaro. E’ molto interessante. Il problema è che non riceviamo alcun dato nel momento in cui si conduce un’indagine all’interno dei singoli parlamenti nazionali rispetto a questo, né ne riceviamo dalla commissione per i bilanci o dalla sottocommissione per la sicurezza e la difesa.</p>
      <p sl="de">Potrebbe la Presidenza del Consiglio formulare un riepilogo delle spese sostenute in relazione al meccanismo Athena?</p>
    </intervention>
    <intervention id="3-318" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Sul primo punto posso dire che prenderò certamente in seria considerazione e riesaminerò, come già affermato, la questione da lei menzionata riguardo a ciò che lei ha descritto come una possibile incoerenza. D’altra parte, come rappresentante del Consiglio, non posso pronunciare giudizi sulle consuetudini e sulle leggi degli Stati membri per dare una tale visione d’insieme in questa sede. Questo compito deve essere lasciato agli Stati membri.</p>
    </intervention>
    <intervention id="3-319" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 13 dell’onorevole Inese Vaidere (H-0387/07):</p>
      <p sl="unknown">Oggetto: Negoziati UE-Georgia sulla conclusione di accordi in materia di agevolazione dei visti e di riammissione</p>
      <p sl="unknown">La Georgia è un importante partner dell’UE nel quadro della politica europea di vicinato. Il suo attuale governo ha dimostrato chiare aspirazioni europee e un forte impegno a riforme che tengono conto dei valori europei, nonché una buona capacità di dare attuazione alle stesse.</p>
      <p sl="unknown">Ora, si registra da parte dell’UE uno scarso interesse a colloqui con la Georgia su accordi in materia di agevolazione dei visti e di riammissione. Ciò è in netto contrasto con la positiva conclusione degli accordi in materia di agevolazione dei visti e di riammissione con la Russia, che entreranno in vigore il prossimo 1º giugno, nonché con i negoziati con l’Ucraina, completati nel 2006, e con la Moldavia, avviati all’inizio di quest’anno.</p>
      <p sl="unknown">L’UE non ha mai posto all’ordine del giorno la semplificazione dell’attuale regime di visti con la Georgia e, cosa sorprendente, sembra che questo paese venga punito per il suo grande interesse per i valori e le riforme europee.</p>
      <p sl="unknown">Cosa sta facendo il Consiglio per accelerare il processo negoziale e la conclusione degli accordi in materia di agevolazione dei visti e di riammissione con la Georgia? Quali sono i piani del Consiglio in relazione a tali negoziati?</p>
    </intervention>
    <intervention id="3-320" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – In qualità di Presidente del Consiglio, posso informarla che non è stata presa alcuna iniziativa intesa a conferire alla Commissione un mandato per avviare negoziati su simili accordi con la Georgia. Il piano d’azione UE-Georgia nel quadro della politica europea di vicinato prevede tuttavia la possibilità di avviare in qualsiasi momento un dialogo sulle questioni relative alla circolazione di persone, includendo anche temi quali la riammissione e il rilascio di visti.</p>
      <p sl="de">Nell’ambito di queste discussioni incentrate sulla possibilità di un trattamento non equo dei cittadini che vivono in Abcazia e che qui ottengono visti sulla base dei nuovi accordi, così come per quanto concerne la questione relativa alla possibile esistenza di squilibri in questo ambito tra i diritti degli abitanti dell’Abcazia e quelli dei cittadini della Georgia stessa, vorrei aggiungere che questo dibattito, avvenuto anche a un altro livello all’interno del Parlamento europeo, proseguirà con l’obiettivo di trovare una soluzione.</p>
    </intervention>
    <intervention id="3-321" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">Presidente Gloser, lei ha appena fatto riferimento all’Abcazia e all’Ossezia del sud ed è noto che la Russia sta effettuando una massiccia operazione di rilascio di passaporti agli abitanti di entrambe queste regioni, riducendo così in maniera artificiosa la proporzione di cittadini georgiani in quelle aree. L’Unione europea, esitando rispetto alla concessione delle agevolazioni in materia di visti per la Georgia, sta indirettamente creando un ulteriore incentivo all’acquisizione di passaporti russi, dal momento che i cittadini russi hanno oggi maggiori possibilità di entrare nell’Unione europea che i cittadini della Georgia. Vorrei porre una seconda domanda: per quale motivo questi colloqui sull’agevolazione in materia di visti per la Georgia non hanno avuto inizio all’interno del Consiglio? Quali specifiche azioni ritiene che possano risolvere questa situazione, a mio avviso, inaccettabile?</p>
    </intervention>
    <intervention id="3-322" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – L’Unione europea ha concluso con la Russia questo accordo sull’agevolazione del rilascio dei visti insieme ad analoghi accordi sulla riammissione. Nelle ultime settimane è emerso che esiste, e a questo punto posso usare tranquillamente la stessa espressione impiegata dall’onorevole Vaidere, uno squilibrio tra gli abitanti dell’Abcazia o dell’Ossezia del sud che improvvisamente si trovano nelle condizioni di poter viaggiare utilizzando un visto russo e i cittadini della Georgia che invece non possono. E’ stato questo a spingere l’Unione europea, nel quadro della politica di vicinato, a considerare l’avvio di colloqui con la Georgia a tale riguardo, al fine di opporsi a questo squilibrio, qualora dovesse persistere, che permette ai cittadini della parte russa di ottenere un visto, impedendolo invece a coloro che abitano la parte georgiana.</p>
    </intervention>
    <intervention id="3-323" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 14 dell’onorevole Leopold Józef Rutowicz (H-0390/07):</p>
      <p sl="unknown">Oggetto: Adozione della direttiva sul “roaming”</p>
      <p sl="unknown">Che cosa sta facendo il Consiglio per accelerare l’adozione della direttiva sul “roaming”, che è di vitale importanza per i cittadini europei?</p>
    </intervention>
    <intervention id="3-324" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Rutowicz, in occasione della tornata di febbraio, lei ha posto alcune domande sullo stato del regolamento sul roaming e sono pertanto lieto di poterle fornire la seguente risposta alla sua ulteriore interrogazione – anche se dovrebbe già essere a conoscenza della questione in oggetto, dal momento che il roaming riguarda tutti noi, visto che non possiamo più fare a meno dei telefoni cellulari.</p>
      <p sl="de">Come sicuramente saprà, il regolamento sul roaming , basato sull’articolo 95 del Trattato CE, è soggetto a procedura di codecisione conformemente all’articolo 251 del Trattato CE. Posso assicurarle che le tre Istituzioni si sono poste l’obiettivo di approvare il regolamento sul roaming nel più breve tempo possibile. In occasione dell’incontro svoltosi dal 6 all’8 giugno, il Consiglio europeo ha raggiunto un consenso politico sulla proposta e ha pertanto approvato il parere del Parlamento europeo in prima lettura. I giuristi e i linguisti stanno già eseguendo la revisione finale del testo, affinché possa essere approvato con una procedura veloce. E’ stato anticipato che l’atto giuridico sarà approvato alla fine di giugno e pubblicato subito dopo sulla Gazzetta ufficiale.</p>
    </intervention>
    <intervention id="3-325" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signora Presidente, purtroppo l’interrogazione è stata posta in un momento in cui la situazione era un po’ diversa. Immagino dunque che a questo punto dovremmo accogliere con favore l’approvazione in tempi così rapidi di queste direttive e il beneficio che la società europea trarrà da questo lavoro.</p>
      <p sl="pl">Si tratta comunque di un grande successo per tutto il Parlamento europeo, per il Consiglio e per la Commissione. Non si può affermare lo stesso, tuttavia, per quanto riguarda le tariffe stabilite all’interno di questa direttiva. Secondo gli esperti della commissione per il mercato interno e la protezione dei consumatori, in precedenza queste tariffe erano inferiori. Il relatore le ha aumentate nel corso del processo di consultazione e alla fine sono state aumentate nella direttiva stessa.</p>
      <p sl="pl">Vorrei tuttavia porre una domanda. Il roaming resta, se così possiamo dire, qualcosa di inaccettabile in Europa. Chiedo, pertanto, quando potrà essere completamente abolito all’interno degli Stati membri dell’Unione europea.</p>
    </intervention>
    <intervention id="3-326" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Noi tutti sappiamo che spesso vi è un abisso tra gli obiettivi che ci si prefigge e ciò che effettivamente si consegue, ma dobbiamo rallegrarci del fatto che sia stato compiuto un primo importante passo che richiederà energia da parte di tutte le parti interessate, affinché possa entrare in vigore entro la fine di giugno. Questo è anche un esempio che dimostra quanto sia giusto e importante discutere di questioni attinenti al Trattato costituzionale.</p>
      <p sl="de">L’approccio della Presidenza tedesca è stato sempre mirato ad assicurare che i cittadini europei potessero vedere anche l’Europa dei progetti, l’Europa dei risultati. Il regolamento sul roaming, che entrerà in vigore tra breve, è un esempio della capacità di agire dell’Europa che costituisce inoltre un progetto per i cittadini europei. Tutti noi siamo consapevoli che continueranno le discussioni sui futuri cambiamenti – in questo senso confido nell’iniziativa del Parlamento europeo.</p>
    </intervention>
    <intervention id="3-327" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 15 dell’onorevole Danutė Budreikaitė (H-0392/07):</p>
      <p sl="unknown">Oggetto: Attuazione della politica di prossimità dell’UE</p>
      <p sl="unknown">La politica di prossimità dell’Unione europea concerne 16 paesi vicini, vale a dire i paesi del bacino mediterraneo - Egitto, Algeria, Israele, Giordania, Libano, Libia, Marocco, Autonomia Palestinese, Siria e Tunisia - e i Nuovi Stati Indipendenti, Ucraina, Moldova, Bielorussia, Armenia, Azerbaigian e Georgia.</p>
      <p sl="unknown">Ai fini dell’attuazione della politica di prossimità - alla quale è destinato il 16% del bilancio per le relazioni esterne - è previsto un piano d’azione per ogni paese vicino.</p>
      <p sl="unknown">Può dire il Consiglio con quali paesi vicini sono stati firmati degli accordi conformemente allo strumento della politica di prossimità? Quali stanziamenti sono previsti per detti paesi e per quale periodo?</p>
    </intervention>
    <intervention id="3-328" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – I piani di azione della politica europea di vicinato (PEV) sono costituiti da documenti politici che rappresentano un consenso politico tra l’Unione europea e i singoli paesi partner per quanto riguarda un’agenda di riforme politiche, economiche e settoriali e contengono priorità di azione a breve e medio termine. Questi piani sono approvati dal Consiglio di associazione o di cooperazione tra l’Unione europea e il rispettivo paese partner .</p>
      <p sl="de">I piani d’azione della PEV sono stati conclusi con cinque dei sei paesi partner dell’est, di cui i primi sono stati l’Ucraina il 21 febbraio 2005 e la Moldova il 22 febbraio 2005. Di seguito sono stati approvati i piani d’azione PEV rispettivamente per l’Armenia, l’Azerbaigian e la Georgia il 14 novembre 2006. Non è stato adottato un simile piano d’azione per la Bielorussia, poiché l’UE non ha relazioni contrattuali con questo paese. La Bielorussia non potrà godere degli ampi benefici della politica europea di vicinato finché non introdurrà un sistema democratico in seguito a libere e giuste elezioni.</p>
      <p sl="de">Per i paesi partner del sud sono stati approvati i seguenti piani d’azione PEV: quello con Israele l’11 aprile 2005, con l’Autorità nazionale palestinese il 4 maggio 2005, con la Giordania il 2 giugno 2005, con il Marocco il 22 giugno 2005, con la Tunisia il 4 luglio 2005, con il Libano il 19 gennaio 2007 e con l’Egitto il 6 marzo 2007. Non è ancora stato avviato alcun piano d’azione con l’Algeria, né con la Libia e la Siria poiché l’UE non ha relazioni contrattuali con questi paesi.</p>
      <p sl="de">L’UE fornirà una somma pari a 12 miliardi di euro in fondi comunitari per l’attuazione della politica europea di vicinato nel periodo 20072013, che rappresenta un aumento del 32 per cento in termini reali. Dopo aver discusso con gli Stati membri dell’UE in conformità del regolamento CE n. 1638/2006 del 24 ottobre 2006 recante disposizioni generali che istituiscono uno strumento europeo di vicinato e partenariato, la Commissione ha preso una decisione sulla ripartizione finanziaria, approvando una serie di documenti strategici e di programmi indicativi che investono paesi, regioni e programmi transfrontalieri per il periodo 2007-2010.</p>
      <p sl="de">Per quanto concerne i programmi degli Stati nel quadro dello Strumento europeo di vicinato e partenariato (ENPI) per il periodo 2007-2010, gli stanziamenti pluriennali sono: 220 milioni di euro per l’Algeria, 98,4 milioni di euro per l’Armenia, 92 milioni di euro per l’Azerbaigian, 20 milioni di euro per la Bielorussia, 558 milioni di euro per l’Egitto, 120,4 milioni di euro per la Georgia, 8 milioni di euro per Israele, 265 milioni di euro per la Giordania, 187 milioni di euro per il Libano, 8 milioni di euro per la Libia, 209,7 milioni di euro per la Moldova, 654 milioni di euro per il Marocco, 632 milioni di euro per l’Autorità palestinese, 130 milioni di euro per la Siria, 300 milioni di euro per la Tunisia e infine 494 milioni di euro per l’Ucraina. Occorre sottolineare che non è stato approvato alcun documento strategico o programma indicativo per la Libia e l’Autorità nazionale palestinese, dal momento che non è possibile effettuare una programmazione a medio termine in questi casi e pertanto gli stanziamenti fissati costituiscono soltanto cifre di posizione.</p>
    </intervention>
    <intervention id="3-329" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, ringrazio il Presidente in carica per la risposta esauriente. Vorrei chiarire una cosa. Nell’attuazione di questa politica, sono stati certamente conclusi alcuni accordi e piani di azione con specifici paesi: l’Unione europea e l’Ucraina, l’Unione europea e la Georgia. Gli Stati membri vicini a questi paesi sono stati coinvolti nella stesura di questi piani d’azione?</p>
    </intervention>
    <intervention id="3-330" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Questo pomeriggio abbiamo avuto un dibattito su MEDA e sulla politica europea di vicinato, ma con un particolare riferimento al sud. Vorrei porre l’accento sul fatto che, affermando che l’UE ora ha un confine esterno, ma che ha anche dei vicini ed è interessata alla stabilità politica, economica e sociale di questi paesi, è stato possibile imprimere slancio agli Stati membri che hanno aderito all’Unione europea il 1°maggio 2004.</p>
      <p sl="de">Per questo motivo quando abbiamo sviluppato la PEV abbiamo anche stabilito una priorità, che sottolinea in modo particolare il fatto che un programma può essere creato per tutti i vicini che hanno relazioni adeguate con l’UE, a seconda del progresso compiuto nei singoli casi, portando, ad esempio, all’elaborazione di programmi personalizzati per Ucraina e Moldova. Posso soltanto dire, onorevole Budreikaitė, che i paesi da lei menzionati stanno cooperando alla stesura di questi piani di azione e hanno tutti gli interessi nel farlo. Il contenuto di questi piani e di questa politica di vicinato può avere un ruolo fondamentale in alcuni settori, per esempio nell’accesso al mercato interno. Il fatto che il Consiglio europeo, nelle sue conclusioni domani e venerdì, darà la sua benedizione a questo nuovo approccio della politica di vicinato significherà che le successive Presidenze del Consiglio saranno probabilmente in grado di utilizzare questo programma come base per il lavoro che seguirà.</p>
    </intervention>
    <intervention id="3-331" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signora Presidente, signor Presidente in carica del Consiglio, lei ha affermato che non esistono programmi relativi alla politica di vicinato per la Bielorussia perché il paese non ha mai tenuto libere elezioni. Un programma di questo genere è stato tuttavia accordato all’Azerbaigian. Ritiene che le elezioni in Azerbaigian siano libere e democratiche? E’ forse logico che un programma di questo tipo sia stato concordato con l’Azerbaigian ma non con la Bielorussia?</p>
    </intervention>
    <intervention id="3-332" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Seppänen, ci sono stati intensi colloqui anche con i paesi del Caucaso meridionale. Le relazioni hanno posto l’accento sui progressi compiuti in ogni singolo caso e l’Unione europea ha condotto il lavoro preparatorio, ottenendo che i piani d’azione venissero approvati con successo l’anno scorso. Questo significa – e non soltanto presuppone – che l’indagine ha dimostrato che le elezioni fossero adatte alla conclusione di un piano d’azione con l’Azerbaigian.</p>
    </intervention>
    <intervention id="3-333" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 16 dell’onorevole James Nicholson (H-0394/07)</p>
      <p sl="unknown">Oggetto: Carne proveniente dal Brasile</p>
      <p sl="unknown">Non ritiene il Consiglio che sia opportuno imporre subito un divieto di importazione nell’Unione europea di carne bovina proveniente dal Brasile, senza attendere la fine dell’anno? Si tratta infatti di garantire ai consumatori europei la totale affidabilità della carne bovina da essi acquistata.</p>
    </intervention>
    <intervention id="3-334" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Onorevole Nicholson, secondo il diritto comunitario, spetta alla Commissione la responsabilità di applicare la clausola di salvaguardia e pertanto il Consiglio non ha influenza diretta sulla decisione presa da quest’ultima per quanto riguarda la carne bovina proveniente dal Brasile.</p>
    </intervention>
    <intervention id="3-335" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">La ringrazio, signor Presidente, ma devo confessare di essere un po’ deluso dalla risposta ricevuta. Ho posto una domanda alla Commissione ieri sera, e anche la sua risposta non si è rivelata molto utile. Vorrei dire al Presidente in carica che quando l’Irish Farmers’ Journal e un rappresentante della Irish Farmers’ Association si sono recati in visita in Brasile hanno chiaramente riscontrato che le regole non vengono rispettate. Non esiste tracciabilità. Non ci sono controlli ai confini regionali. Gli animali si spostano ogni giorno dalle zone colpite dall’afta epizootica in Brasile. E’ evidente che le sostanze proibite all’interno dell’Unione europea vengono tuttavia utilizzate in Brasile.</p>
      <p sl="en">Non è forse tempo che l’Europa smetta di occuparsi solo formalmente di questo tipo di problema – quando i nostri consumatori potrebbero rischiare di esserne colpiti – e stabilisca un divieto sull’importazione di carne bovina dal Brasile, che tutti nell’Unione europea desiderano per il miglioramento delle condizioni di produttori e consumatori?</p>
    </intervention>
    <intervention id="3-336" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Non mi piace dover affermare che il Consiglio non ha competenza in questo settore, ma lei stesso ha affermato di aver sfruttato l’opportunità di sollevare il problema anche con la Commissione. Il Consiglio è consapevole del problema, naturalmente, ma spetta ora alla Commissione esaminare le informazioni fondamentali. E’ inoltre responsabilità della Commissione, pertanto, avanzare proposte e adottare misure preventive. Tutto questo non rientra affatto nelle competenze del Consiglio.</p>
    </intervention>
    <intervention id="3-337" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente in carica del Consiglio, lei sostiene che sia compito della Commissione, ma la salute dei cittadini europei deve rappresentare molto più che una questione di interesse passeggero per il Consiglio. Gli Stati Uniti d’America hanno imposto un divieto totale su tutte le importazioni di carne bovina fresca provenienti dal Brasile, perché ritengono che non vi sia tracciabilità, che venga fatto ampio uso di ormoni sviluppati illegalmente e, in generale, che i controlli siano pericolosamente scarsi. La salute dei cittadini dell’UE è forse meno importante della salute dei cittadini americani? Se non è così, perché dunque non è stata ancora vietata l’importazione di carne bovina proveniente dal Brasile?</p>
    </intervention>
    <intervention id="3-338" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ho sentito quanto affermato dal Consiglio, ma ritengo che eluda la questione che si sta trattando in questa sede.</p>
      <p sl="en">Al momento stiamo negoziando con il G4 a Potsdam e vorrei sapere se possiamo ignorare le raccomandazioni del presidente della commissione per l’agricoltura e lo sviluppo rurale, che ha chiesto un divieto sulle importazioni di carne bovina proveniente dal Brasile. Possiamo ignorare le conclusioni della relazione finale sulla missione condotta in Brasile dall’Ufficio alimentare e veterinario europeo, che ci ha dimostrato abbastanza chiaramente che l’attuale sistema di controllo sui medicinali veterinari e sui residui non è adeguato?</p>
      <p sl="en">I difetti maggiori restano situati all’interno del progetto, del campo d’azione e dell’attuazione del Piano di controllo dei residui. Vorrei porre la stessa domanda posta dagli altri. Non ritiene la Presidenza che sia giunto il momento di agire e salvaguardare i consumatori europei?</p>
    </intervention>
    <intervention id="3-339" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Concordo con lei che l’Unione europea deve agire qualora vi siano le informazioni che ha appena descritto, ma abbiamo stabilito regole che ci riguardano in questo ambito. Tutto quello che posso fare è accogliere le vostre richieste nell’interesse dei consumatori e incoraggiare la Commissione a sensibilizzare gli organi preposti sull’entità dei risultati dell’indagine e sul tipo di misure che può prendere, ma vi prego di comprendere che non è possibile scambiare costantemente i ruoli. Abbiamo definito chiaramente i settori di responsabilità e questo ambito spetta alla Commissione. Non posso anticipare la risposta della Commissione, la cui presenza durante il Tempo delle interrogazioni di oggi non è dovuta. Posso soltanto proporre di effettuare una nuova indagine, affinché voi, come rappresentanti dei cittadini, riceviate una risposta chiara e adeguata da parte della Commissione.</p>
    </intervention>
    <intervention id="3-340" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Vorrei cogliere l’occasione, signor Presidente in carica del Consiglio, per ringraziarla vivamente della cooperazione e della gentilezza di cui ha dato prova nel semestre di Presidenza del suo paese durante il Tempo delle interrogazioni.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.05, riprende alle 21.00)"/>
    </intervention>
  </section>
  <section id="creitem26" title="15. Composizione delle commissioni e delle delegazioni: vedasi processo verbale"/>
  <section id="creitem27" title="16. Strategia relativa alla dimensione esterna dello spazio di libertà, sicurezza e giustizia (seguito della discussione)">
    <intervention id="3-344" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Proseguiamo con la discussione sulla relazione dell’onorevole Klich sullo spazio di libertà, sicurezza e giustizia: Strategia relativa alla dimensione esterna, piano d’azione per l’attuazione del programma dell’Aia.</p>
    </intervention>
    <intervention id="3-345" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">a nome del gruppo PPE-DE. – Signor Presidente, la dimensione esterna assume una valenza essenziale per la creazione dello spazio di libertà, sicurezza e giustizia. Per tale motivo sono lieto che il Parlamento abbia elaborato la relazione Klich in materia.</p>
      <p sl="es">Incombono minacce quali il terrorismo, la criminalità organizzata, il traffico di stupefacenti e la tratta degli immigrati clandestini, fenomeni che, alla luce del loro carattere globale, internazionale, impediscono all’Unione europea e ai suoi Stati membri di agire da soli. E’ quindi imprescindibile la cooperazione dei paesi terzi e, innanzi tutto, dei paesi vicini.</p>
      <p sl="es">Desidero sottolineare tre concetti fondamentali. Il primo è che la costruzione di questo spazio è un obiettivo essenziale, e quindi la cooperazione con i paesi terzi deve occupare una posizione prioritaria nell’ambito dell’azione esterna dell’Unione europea e dei suoi Stati membri.</p>
      <p sl="es">Il secondo è che, di conseguenza, tale cooperazione non deve essere di esclusiva responsabilità dell’attivo e competente Commissario per la Giustizia, la libertà e la sicurezza, né del Consiglio GAI, ma anche del Commissario per le Relazioni esterne e del Consiglio “Relazioni esterne”, dell’Alto rappresentante e del Commissario per la Cooperazione. La relazione presentata dall’onorevole Klich riserva, infatti, particolare attenzione a questa necessaria attività di coordinamento.</p>
      <p sl="es">Da ultimo, posso affermare che condivido vari punti di vista della comunicazione del 2005 della Commissione relativa alla dimensione esterna dello spazio di libertà, sicurezza e giustizia, anche se nel capitolo dedicato ai principi che devono orientare la strategia nei confronti dei paesi terzi avrei inserito il principio della condizionalità positiva, ossia la necessità di promuovere e stimolare la cooperazione con i paesi terzi. Non dobbiamo essere indifferenti al fatto che cooperino o meno con l’Unione europea.</p>
      <p sl="es">Ad esempio, per quanto riguarda un tema purtroppo di estrema attualità in Spagna, quale è l’immigrazione clandestina, non deve essere irrilevante che i paesi terzi firmino o meno accordi di riammissione, collaborino all’identificazione e registrazione dei rispettivi cittadini, perseguano o tollerino le attività della criminalità organizzata legate al traffico degli immigrati clandestini. Dobbiamo dimostrare fermezza e chiedere loro di cooperare in tutti questi settori, prevedendo un’equa contropartita. Inoltre, dobbiamo controllare e valutare una collaborazione strutturata in questo modo. A tale riguardo disponiamo già di un meccanismo di valutazione, definito dopo il Consiglio europeo di Salonicco del 2003.</p>
      <p sl="es">Onorevoli colleghi, viviamo in un mondo globalizzato, e caratterizzato da una tale interdipendenza che, senza la cooperazione dei paesi terzi, la sicurezza e la libertà dei nostri cittadini, nonché il controllo dei flussi migratori saranno più fragili e al contempo più difficili da salvaguardare.</p>
    </intervention>
    <intervention id="3-346" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">a nome del gruppo PSE. – Signor Presidente, lo spazio di libertà, sicurezza e giustizia non può funzionare con efficacia se non estendendo le azioni europee per includervi le nostre relazioni con i paesi terzi. E’ quindi essenziale coordinare la nostra strategia in materia di libertà, sicurezza e giustizia con la politica estera adottata dall’Unione europea. Desidero congratularmi con i nostri due relatori, gli onorevoli Klich e Sakalas, per essere riusciti a indicare le nostre priorità nel documento in parola.</p>
      <p sl="fr">Per quanto attiene all’aspetto dei flussi migratori, non possiamo limitarci a rafforzare le nostre frontiere, ma dobbiamo sviluppare un vero dialogo con i paesi terzi, fondato innanzi tutto sulla tutela dei diritti fondamentali e sulla democratizzazione. Pertanto è nostro desiderio garantire che i diritti fondamentali facciano parte integrante di qualsiasi strumento europeo, grazie all’inserimento di una clausola “diritti dell’uomo” negli accordi conclusi con i paesi terzi.</p>
      <p sl="fr">La lotta alla criminalità e al terrorismo internazionale potrà essere efficace solo se agiremo in stretta cooperazione con i nostri alleati. Ma è doveroso ricordare che per l’Unione europea la lotta contro il terrorismo passa innanzi tutto attraverso il rafforzamento dei diritti umani. Non possiamo ricorrere alle stesse armi usate dai terroristi. Alla violenza e alla barbarie rispondiamo con lo Stato di diritto e la giustizia. Ribadiamo pertanto il nostro invito alle Istituzioni europee affinché garantiscano che gli imperativi degli Stati membri nel quadro della lotta al terrorismo non compromettano in alcun modo il rispetto dei diritti fondamentali di ciascun individuo, foss’anche sospettato di crimini terroristici, conformemente alle conclusioni cui è pervenuta la nostra commissione temporanea sul presunto impiego da parte della CIA di paesi europei quali destinazioni per il trasporto e la detenzione illegale di prigionieri.</p>
      <p sl="fr">Desidero, infine, tornare sui casi Swift e PNR, ossia i dati di identificazione delle pratiche. I nostri amici americani sono alleati importanti. Dobbiamo pertanto negoziare una politica globale di scambio e di protezione dei dati nel rispetto della normativa europea in materia.</p>
    </intervention>
    <intervention id="3-347" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">a nome del gruppo ALDE. – Signor Presidente, innanzi tutto desidero far presente che è davvero un peccato che il relatore non sia presente in Aula, perché era mia intenzione congratularmi con lui per l’eccellente documento presentato e ringraziarlo per l’ottima collaborazione offerta. Purtroppo, il collega non è qui, ma, peggio ancora, il Consiglio brilla anche questa volta per la sua assenza. Interpreto questo suo comportamento come un segno di mancanza di impegno nei confronti di questioni che rivestono grande importanza, in particolare riguardo all’aspetto dei diritti umani delle nostre relazioni esterne, tema su cui tornerò in seguito. Quando si tratta di adottare misure di sicurezza, misure contro il terrorismo e la criminalità, il Consiglio non diserta mai l’Aula ed è in grado di decidere in tempi straordinariamente rapidi, ma quando l’argomento da affrontare è quello dei diritti umani, allora non si presenta. Desidero sottolineare questo fatto.</p>
      <p sl="en">Questa è una relazione di estrema importanza, in quanto affronta l’essenza stessa dell’Unione europea, vale a dire la democrazia, i diritti umani e le libertà individuali. Sono particolarmente soddisfatta per quanto riguarda il contenuto del primo trattino del paragrafo 17, che afferma che la promozione di norme democratiche, diritti umani e libertà politiche è una dimensione indispensabile delle relazioni esterne ed è un aspetto fondamentale per i nostri obiettivi globali.</p>
      <p sl="en">Personalmente ritengo che sia uno dei paragrafi chiave della relazione. Negli ultimi sei anni abbiamo adottato varie misure nella lotta contro il terrorismo e la criminalità, ma gli interventi sono stati segnati da un profondo squilibrio, in quanto i diritti umani sono andati completamente negletti. Abbiamo parlato a non finire di diritti umani, libertà civili e democrazia. Tuttavia, mi chiedo se ancora godiamo della stessa autorità morale nel mondo, se consideriamo, ad esempio, la baia di Guantánamo, le consegne straordinarie e le detenzioni segrete della CIA e, non ultimo, il fatto che il Consiglio fino a oggi non è riuscito a rispondere ad alcuna delle questioni sollevate.</p>
      <p sl="en">Se penso che le violazioni dei diritti umani in Russia non suscitano molto più che una tiepida condanna da parte dell’Unione europea e che il Vertice di questo fine settimana verosimilmente determinerà la soppressione della Carta dei diritti fondamentali dalla Costituzione, mi chiedo se non dovremmo smettere di parlare dei principi dei diritti umani e della democrazia e iniziare invece a metterli davvero in pratica e a considerarli con serietà.</p>
      <p sl="en">Il secondo aspetto su cui desidero ovviamente soffermarmi è la responsabilità democratica, che il relatore, non a torto, pone fortemente in evidenza. E’ di estrema importanza che il Parlamento europeo sia molto più strettamente coinvolto in tali questioni ed è per questo motivo che caldeggio la richiesta di una clausola passerelle . Sarebbe tuttavia persino più auspicabile che questo fine settimana il Consiglio pervenisse a una serie di conclusioni riguardo a un trattato o una costituzione che garantisca il controllo democratico nello spazio delle libertà civili, della giustizia e degli affari interni.</p>
      <p sl="en">L’onorevole Martine Roure ha già sottolineato un importante elemento riguardo alla lotta contro il terrorismo. Per quanto concerne i casi specifici di Swift e dell’accordo PNR, occorre dire che non esiste alcuna sorveglianza democratica e che l’accordo che con molta probabilità raggiungeremo con gli americani semplicemente non soddisferà i nostri standard . Sto cominciando a chiedermi – e ancora una volta mi rivolgo alla sedia vuota di fronte a me – quanto si sia impegnato il Consiglio nei negoziati. Sappiamo che la Commissione ha compiuto un grande sforzo, ma rimane il dubbio riguardo al Consiglio.</p>
      <p sl="en">Piccoli gruppi informali quali il G6 e il gruppo di contatto di alto livello che si incontrano a porte chiuse per discutere di lotta al terrorismo non sono del benché minimo vantaggio per una democrazia moderna del calibro dell’Unione europea.</p>
    </intervention>
    <intervention id="3-348" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="it">Beidh ceannairí an Aontais Eorpaigh ag bualadh le chéile an tseachtain seo, agus iad ag iarraidh Conradh nua don AE a chur le chéile. Beidh béim ar leith á chur acu ar chúrsaí dlí agus cirt.</p>
      <p sl="it">Dar liomsa, ní chóir go mbeadh an chumhacht ag an AE socruithe dlí agus cirt a dhéanamh le vótáil trí thromlach cáilithe toisc go bhfuil córas dlí coiteann i bhfeidhm ag Éire agus an Bhreatain. Is córas dlí sibhialta atá i bhfeidhm ag na Ballstáit eile san AE.</p>
      <p sl="en">La realtà di ciò con cui dobbiamo confrontarci, delle nuove minacce che incombono su di noi, che si tratti di terrorismo, traffico di esseri umani, traffico di droga, asilo o immigrazione clandestina, e le pressioni esercitate sui servizi che si occupano di tutti questi ambiti, evidenziano essenzialmente un unico e solo aspetto: l’interazione umana o il coinvolgimento umano è il fulcro di tutte queste aree.</p>
      <p sl="en">Nell’ambito dell’Unione europea spetta a noi garantire che tutti gli strumenti di cui disponiamo siano impiegati non solo per salvaguardare la sicurezza e la protezione delle nostre regioni e aree, ma anche per assicurare la tutela dei diritti dei singoli, di coloro che possono essere indiziati e persino di quelli che in qualche modo possono aver suscitato sospetti. Riteniamo che avvenga con eccessiva frequenza che, per pura e semplice associazione, una persona possa essere colpevole di aver commesso un reato in base a una delle nuove leggi draconiane introdotte nei vari paesi. Per questo la cooperazione e il coordinamento tra gli Stati membri sono importanti, perché non solo facilitano e consentono la libera circolazione di informazioni e intelligence , fattore essenziale per affrontare molti di questi reati, ma perché consentono anche di attuare le migliori prassi tra le forze di polizia e i servizi di sicurezza, che potrebbero non avvalersi di strumenti altrettanto validi.</p>
      <p sl="en">In seno alla commissione per l’occupazione e gli affari sociali, eravamo abituati all’idea del metodo del “coordinamento aperto”, grazie al quale i risultati positivi ne innescano altri. Nei paesi dell’Unione europea esistono realtà positive che altri Stati possono seguire, e non mi riferiscono solo a paesi terzi ma anche agli stessi Stati membri. A causa della complessità dei sistemi giuridici applicati nei vari Stati dell’UE, è ancora necessaria una supervisione da parte del Consiglio dei ministri. Non vi è una sola area che possa essere di esclusiva competenza dell’Unione europea. Mi auguro che in questo fine settimana si riesca a trovare un compromesso al riguardo.</p>
    </intervention>
    <intervention id="3-350" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signor Presidente, la relazione Klich-Sakalas ha il grande pregio di sottolineare l’assoluta necessità di garantire la tutela dei diritti umani nell’attuazione dello spazio di libertà, sicurezza e giustizia. Nondimeno, domani, in sede di votazione, non mi esprimerò a favore degli emendamenti intesi a eliminare qualsiasi riferimento alla detenzione e al trasporto illegali di presunti terroristi sul territorio dell’Unione e inviterò i colleghi a seguire il mio esempio.</p>
      <p sl="fr">Oggi celebriamo la giornata mondiale dei profughi e vorrei rammentare quanto pronunciato in questa stessa Aula da Kofi Annan, che ha definito vergognosa la politica dell’Unione in materia di asilo e immigrazione. Cos’è cambiato da allora? Malgrado i conflitti che flagellano il pianeta, l’Unione europea accoglie sempre meno profughi. Dagli anni ’90 il numero di coloro che chiedono asilo nell’UE si è dimezzato. Oggi, per esempio, la percentuale di accettazione delle domande di asilo dei profughi del Darfur è incredibilmente modesta. L’Unione europea rifiuta altresì di assumersi le sue responsabilità nei confronti dei profughi dall’Iraq. Attualmente oltre quattro milioni di iracheni sono costretti ad abbandonare la loro terra, e ciononostante la Presidenza tedesca ha annunciato che gli Stati membri non intendono partecipare a un programma di reinserimento dei profughi.</p>
      <p sl="fr">Gli accordi di riammissione, risultato di accese consultazioni, che impongono ai paesi terzi di ammettere sul loro territorio qualsiasi persona che vi abbia transitato, generano situazioni umanitarie disastrose, come ben sapete, e determinano gravi violazioni del diritto alla protezione internazionale e del principio di non respingimento. Tali accordi trasferiscono ai paesi terzi una serie di responsabilità che di norma essi non sono in grado di assumere. Questa politica a ritmo serrato vanifica in parte gli sforzi compiuti, sotto altri punti di vista, per la tutela dei diritti fondamentali dei paesi terzi.</p>
      <p sl="fr">La Commissione europea dovrà presentare al riguardo una serie di proposte concrete e operative al fine di porre termine a questa situazione schizofrenica. Si dovrà introdurre una procedura trasparente di controllo degli accordi e si dovrà prevedere la possibilità di un ricorso effettivo in seguito a rinvio in caso di violazione dei diritti. La Commissione potrebbe altresì istituire in seno ai gruppi di FRONTEX la figura di un responsabile specializzato, con una formazione nel campo dei diritti umani e del diritto umanitario, al fine di garantire l’applicazione effettiva degli impegni e delle convenzioni internazionali.</p>
    </intervention>
    <intervention id="3-351" speaker_id="28469" name="Adamos ADAMOU" is_mep="True" mode="spoken" nationality="Cyprus" birth_date="30-10-1950" birth_place="Lemesos" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, signor Commissario, onorevoli colleghi, se dobbiamo valutare le relazioni del Parlamento concernenti uno spazio di libertà, sicurezza e giustizia, dobbiamo esaminare con obiettività gli sviluppi registrati in questo settore negli ultimi anni.</p>
      <p sl="el">Il coordinatore antiterrorismo dell’Unione europea non è soggetto ad alcun controllo istituzionale, né da parte del Parlamento europeo né dei parlamenti nazionali. Non è stato compiuto il benché minimo passo avanti riguardo a una qualsiasi questione del controllo democratico. Ci incombeva un obbligo molto impegnativo nel campo delle libertà civili e della riservatezza dei dati personali nel nome della lotta ai terroristi. Mi limiterò a citare due elementi: l’uso dei dati biometrici nei passaporti di tutti i cittadini e l’aumento del livello di riservatezza riguardo alle chiamate telefoniche e tramite Internet .</p>
      <p sl="el">Ciò che in passato abbiamo protetto in quanto nazioni e Stati e curato come le pupille dei nostri occhi, oggi lo sacrifichiamo e quasi guardiamo chi combatte per affermare le libertà e i diritti personali come complice del terrorismo.</p>
      <p sl="el">I servizi segreti degli Stati Uniti e di altri paesi agiscono senza alcun controllo al di fuori dei rispettivi confini, violando una serie di articoli previsti dalle convenzioni di legge internazionali. Un tipico esempio di questa situazione è quello dei voli segreti della CIA. Eppure, tutto ciò che l’Unione europea, e quindi chiunque abbia votato a favore in quest’Aula, pensa bene di fare è ratificare il recepimento nel diritto comunitario della convenzione di Prüm, l’ultima parola quando si tratta di controllare i cittadini nell’Unione europea.</p>
      <p sl="el">Sono state promosse persino più misure nell’ambito dell’agenda di sicurezza dell’Unione europea e che, ovviamente, sono funzionali alle sue percezioni strategiche in materia di politica estera, tra cui il potenziamento della dotazione dei militari e la partecipazione a operazioni militari.</p>
      <p sl="el">Anziché fare sì che l’Unione europea assuma un ruolo guida a livello internazionale in modo da esaminare le cause delle ondate di immigranti e porre termine all’enorme divario tra paesi ricchi e paesi poveri, preferiamo introdurre forze di intervento rapido con FRONTEX per “sbaragliare” gli immigranti.</p>
      <p sl="el">Onorevoli colleghi, la linea politica che state seguendo non solo non riesce a dare soluzione ai problemi che cerca in teoria di risolvere, ma, al contrario, li acuisce. Lo spazio unico di libertà, sicurezza e giustizia con il significato che gli attribuite è sempre più deficitario in termini di libertà, e sempre più all’insegna dell’incertezza e dell’ingiustizia. Solo sovvertendone il significato sarà possibile risolvere i problemi, qualsiasi livello di gravità li caratterizzi.</p>
    </intervention>
    <intervention id="3-352" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, Commissario Frattini, onorevoli colleghi, la creazione di uno spazio di libertà, sicurezza e giustizia è un obiettivo interno dell’UE, ma con una dimensione esterna. La salvaguardia della nostra stabilità e della nostra sicurezza dipende da vari fattori, non ultimo dalle relazioni con i vicini e con altri paesi nel mondo, e, al riguardo, dobbiamo essere concentrati e inviare messaggi politici inequivocabili.</p>
      <p sl="pt">E’ per questa ragione che non voterò a favore delle proposte del relatore intese a eliminare i riferimenti ai voli della CIA. Molti dei problemi con cui dobbiamo confrontarci sono comuni a un nutrito gruppo di altri paesi, e le esperienze maturate dall’UE – nonché i suoi successi o fallimenti – nell’affrontare questi temi si riveleranno utili termini di paragone per questi paesi. Abbiamo registrato progressi di enorme portata in molti settori e ancora una volta desidero ringraziare il Commissario Frattini per il suo eccellente operato in seno alla Commissione. Rimane tuttavia ancora molto da fare in materia di asilo e immigrazione, lotta alla criminalità organizzata e al terrorismo, gestione delle frontiere, gestione dei visti e cooperazione di polizia e giudiziaria.</p>
      <p sl="pt">Il programma dell’Aia e il relativo piano d’azione definiscono con precisione le aree di cooperazione con i paesi terzi. Ciononostante, occorre trovare risposte adeguate a specifiche questioni. In primo luogo, si pone il problema della coerenza tra pilastri. L’azione esterna in materia di libertà, sicurezza e giustizia presenta talvolta una natura trasversale e abbraccia contesti che ricadono nella sfera di competenza di vari pilastri. Se prosegue l’attuale sistema che prevede più di un pilastro, è necessario migliorare il coordinamento tra i pilastri onde evitare una sovrapposizione tra i diversi strumenti che appartengono allo spazio di libertà, sicurezza e giustizia. E’ di importanza fondamentale che il maggior numero possibile di questi aspetti rientri nel primo pilastro.</p>
      <p sl="pt">In secondo luogo, c’è la questione della complessità del quadro istituzionale interno. E’ essenziale introdurre la procedura di codecisione e la maggioranza qualificata in contesti legati alla migrazione legale.</p>
      <p sl="pt">Terzo, è necessario rafforzare il ruolo del Parlamento. Quest’Assemblea svolge un ruolo impareggiabile nel potenziamento della responsabilità democratica dell’azione esterna dell’Unione, ruolo che deve essere mantenuto per accelerare i negoziati relativi agli accordi sullo spazio di libertà, sicurezza e giustizia.</p>
      <p sl="pt">Infine, si deve fare riferimento al sistema europeo comune di asilo e al potenziamento delle risorse destinate a FRONTEX.</p>
    </intervention>
    <intervention id="3-353" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, la relazione che ci troviamo a discutere oggi è un documento valido e merita il nostro sostegno. Dovremmo rallegrarci del fatto che finalmente l’Unione dispone di una strategia per l’attuazione del programma dell’Aia. Ci è voluto davvero un sacco di tempo. Quasi ogni anno quest’Aula ha discusso di criminalità organizzata, corruzione, riciclaggio di denaro, immigrazione clandestina e traffico di esseri umani, lotta al terrorismo, lotta alla droga in Afghanistan, CIA, protezione dei dati, e così via. Ha anche suggerito eventuali modi di affrontare questi fenomeni. Così facendo, è stato necessario un tempo inverosimile per elaborare la strategia e strutturarla nella sua forma attuale.</p>
      <p sl="pl">Sorgono alcuni interrogativi. Quali risultati vogliamo che la strategia ottenga? Come pensiamo di organizzarci? Perché vogliamo farlo? La risposta della relazione alla prima domanda è che, prima di ogni altra cosa, è nostra precisa volontà migliorare il funzionamento della democrazia. Tendiamo anche alla cooperazione di polizia e in materia giudiziaria, nonché alla cooperazione in tutti i contesti della protezione dei diritti umani e della lotta al terrorismo. In altre parole, vogliamo la cooperazione negli affari interni.</p>
      <p sl="pl">Come intendiamo realizzare ciò? Abbiamo già sviluppato meccanismi al riguardo, principalmente la politica di vicinato. Disponiamo di istituzioni quali EUROMED ed EUROLAT. Vantiamo anche accordi bilaterali e multilaterali. Ciononostante, tutto questo non è sufficiente. Desideriamo che il Parlamento europeo svolga un ruolo più incisivo. Vogliamo che sia consultato riguardo a un maggior numero di questioni. Vogliamo altresì una migliore ripartizione delle competenze tra gli Stati membri e l’Unione, onde essere in grado di risolvere le problematiche più rapidamente e con maggiore facilità. L’unico vero rimedio è una Costituzione europea.</p>
      <p sl="pl">C’è anche una terza domanda: per quale motivo vogliamo fare tutto questo? La ragione è che ci preoccupa il fatto che le azioni dei nostri partner esterni non siano sempre in linea con gli standard dell’Unione europea. Se desideriamo partner al di là delle frontiere dell’Unione europea che non solo siano coscienti di cosa significhino democrazia, Stato di diritto e giustizia, ma che applichino anche nella pratica tali principi, dobbiamo offrire loro assistenza. La relazione propone una serie di validi meccanismi per realizzare questi obiettivi.</p>
      <p sl="pl">Le nostre azioni esterne estendono pertanto lo spazio di democrazia, sicurezza, libertà e giustizia ben oltre i confini dell’Europa. E’ un aspetto importante per i cittadini dei paesi terzi, ma è anche straordinariamente importante per i cittadini dell’Unione europea. Uno spazio di libertà e democrazia più ampio, più globale e comune renderà le esistenze dei cittadini dell’UE più sicure e la democrazia più stabile.</p>
    </intervention>
    <intervention id="3-354" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, una relazione del Consiglio d’Europa pubblicata di recente afferma che vi sono nuovi elementi che corroborano la tesi dell’esistenza di centri segreti di detenzione della CIA in Europa, precisamente in Romania e Polonia. Questo è un duro colpo per l’UE, la comunità dei valori, che tanto si sgola sui diritti umani. Si potrebbe affermare che è una vergogna che l’UE accetti anche solo la presenza di centri di detenzione segreti. I centri di detenzione sono in Europa perché la legge statunitense ne vieta la presenza sul suolo americano. In Europa, la Commissione e il Consiglio si sono ben guardati dall’intervenire, le relazioni del Consiglio d’Europa non sono sfociate chiaramente in alcuna azione, e gli Stati membri non sono stati coinvolti nella faccenda in maniera soddisfacente.</p>
      <p sl="fi">Un altro punto che desidero portare all’attenzione di quest’Aula è il vertice dell’UE in programma per questo fine settimana. Mi auguro che grazie all’accordo cui si perverrà in quella sede la Carta dei diritti umani fondamentali diventi un documento giuridicamente vincolante, in modo che gli organi decisionali dell’Unione debbano rispondere dinanzi ai giudici qualora un’Istituzione comunitaria o le autorità dell’UE non rispettino i diritti umani. In caso contrario, spero che le tematiche relative ai diritti umani vengano prese un po’ più seriamente in seno all’UE nella pratica e non solo in occasioni ufficiali. Mi associo a quanto affermato poc’anzi qui dall’onorevole Sophia in ’t Veld.</p>
    </intervention>
    <intervention id="3-355" speaker_id="28616" name="Ģirts Valdis KRISTOVSKIS" is_mep="True" mode="spoken" nationality="Latvia" birth_date="19-02-1962" birth_place="Ventspils" p_group="Union for Europe of the Nations Group" m_state="LV">
      <p sl="lv">Commissario Frattini, onorevoli colleghi, la relazione Klich sottolinea, non a torto, la necessità di poter fare affidamento su una maggior attendibilità delle questioni penali quando avviene uno scambio di informazioni con paesi terzi. Siete comunque a conoscenza di quanto sia efficace l’operato dei coordinatori di cooperazione, ossia Eurojust, Interpol ed Europol, e quale efficacia abbiano gli accordi concernenti la cooperazione di polizia e in materia giudiziaria? Per esperienza personale so che anche nei casi più semplici una verifica basata su prove fondamentali avviata dal ministro degli Interni e dall’ufficio del pubblico ministero nazionale riguardo a episodi di corruzione a livello di dirigenza delle forze di polizia lettoni ha richiesto sei mesi sul posto, anche se nello Stato membro pertinente sarebbe bastata meno di un’ora per eseguire un controllo sulla base delle prove fondamentali. Commissario Frattini, ritengo sia assolutamente inaccettabile che per questioni che interessano la cooperazione giudiziaria tra Stati, per casi della massima importanza riguardo a reati di natura politica ed economica su scala nazionale, la corrispondenza con paesi terzi si protragga per tre o quattro anni. Procedono a un ritmo di questo genere, ad esempio, le indagini che riguardano il caso del sindaco di Ventspils, Aivars Lembergs. Un’assistenza giudiziaria di questa lentezza non contribuisce in alcun modo a combattere efficacemente la corruzione. Purtroppo, questa situazione crea un nichilismo giuridico nella società, che si aspetta che i reati vengano affrontati in modo efficace. Commissario Frattini, desidero pertanto attirare la sua attenzione sul fatto che vi sono singoli esempi che richiedono nuovi strumenti affinché sia possibile distribuire ed esaminare casi di diverse categorie su una base prioritaria, in particolare, e – e questo è un aspetto importante –, esigendo non solo l’azione di tutte le parti, ma anche tempi rapidi.</p>
    </intervention>
    <intervention id="3-356" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="en">Signor Presidente, la promozione e la salvaguardia dei diritti umani sono pietre angolari della costruzione dell’Unione europea e la strategia sulla dimensione esterna dello spazio di libertà, sicurezza e giustizia dovrebbe rispecchiarle con forza. Questo significa che non solo chiediamo alla Commissione e al Consiglio di elaborare relazioni di verifica sul rispetto dei diritti umani incentrate sulle attività della dimensione esterna, ma invitiamo anche l’Agenzia dell’Unione europea per i diritti fondamentali ad assistere le Istituzioni comunitarie nella valutazione del rispetto dei diritti umani nel quadro degli accordi dell’UE con paesi terzi.</p>
      <p sl="en">Le Istituzioni comunitarie non dovrebbero limitarsi a promuovere e tutelare i diritti umani delle azioni intraprese dall’UE, su questo le conclusioni dei lavori della commissione temporanea sul presunto utilizzo di paesi europei da parte della CIA per il trasporto e la detenzione illegale di prigionieri non hanno dato adito a dubbi. Laddove e qualora l’UE ritenga che si siano verificate gravi violazioni della protezione dei diritti fondamentali sul suo territorio o nei paesi partner con cui coopera, deve intervenire al fine di rivelare tale situazione nonché garantire che l’esigenza di sicurezza non pregiudichi mai, in alcun caso, il rispetto dei diritti fondamentali di tutti gli individui.</p>
      <p sl="en">La responsabilità democratica e la dimensione esterna dello spazio di libertà, sicurezza e giustizia sono fondamentali e richiedono che nei suoi interventi l’UE applichi standard elevati onde rafforzare la sua cooperazione con organizzazioni internazionali quali il Consiglio d’Europa, l’OSCE e le Nazioni Unite.</p>
    </intervention>
    <intervention id="3-357" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signor Presidente, signor Commissario, l’onorevole Klich ha presentato una relazione completa e integrata, che appoggiamo e per la quale desidero congratularmi con il suo autore.</p>
      <p sl="el">E’ da molto tempo che discutiamo e scriviamo montagne di pagine sulla strategia volta a creare uno spazio di libertà, sicurezza e giustizia, ma nella pratica facciamo molto poco. Abbiamo il nostro elenco di argomenti, le nostre riflessioni e raccomandazioni al riguardo, ma ci manca lo spirito comunitario necessario per adottare misure drastiche volte ad affrontare i problemi istituzionali che si presentano. Manca la risolutezza indispensabile per intraprendere azioni al di fuori dell’Unione europea. Ciascuno Stato membro è ben ancorato al baluardo della propria sovranità nazionale e in questo modo impediamo qualsiasi azione comune efficace. Ad esempio, rifiutare di ricorrere alla “clausola passerelle ” significa, purtroppo, ostacolare il funzionamento e l’efficacia dell’Unione europea e, se l’Unione europea non funziona a dovere, la situazione si ripercuote pesantemente sul settore della giustizia e degli affari interni.</p>
      <p sl="el">I pilastri, l’unanimità e il timore di discostarsi dagli standard nazionali sono di ostacolo alla promozione di una strategia congiunta volta a creare un vero e proprio spazio di libertà, sicurezza e giustizia. Questi ostacoli impediscono l’applicazione della strategia non solo entro i confini dell’Unione europea, ma anche al di fuori del suo territorio, e la dimensione esterna del programma dell’Aia riveste la stessa importanza della sua dimensione interna. Solo un quadro costituzionale moderno contribuirà a promuovere sostanzialmente la strategia per uno spazio di libertà, sicurezza e giustizia. La scommessa di un’Unione europea che funziona meglio è ormai storica, ma nell’incontro di domani a Bruxelles i leader degli Stati membri devono fornire una risposta adeguata al riguardo. Tutti loro devono assumersi le rispettive responsabilità storiche.</p>
    </intervention>
    <intervention id="3-358" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, come hanno sottolineato il relatore, il Commissario e il ministro, la sicurezza interna ed esterna, la libertà e la giustizia sono strettamente connesse e i cambiamenti apportati a un contesto influiscono sull’altro.</p>
      <p sl="pl">Siccome ho solo un minuto a disposizione, mi limiterò a intervenire su due punti. Il primo è il terrorismo. Che ci piaccia o meno, il terrorismo è ampiamente legato alla cultura islamica. Riusciremmo ad arginarlo in Europa e nel mondo se fossimo meno coinvolti in questioni correlate al mondo musulmano e se accettassimo una volta per tutte il diritto dei palestinesi a un loro Stato. Quando si tratta di questo gruppo, si fa un uso eccessivo della parola terrorismo, e le azioni scatenate fanno semplicemente parte, in un certo senso, della lotta per riconquistare la libertà persa nel 1967, azioni che sono state spesso una risposta alle nostre.</p>
      <p sl="pl">Il secondo punto riguarda l’immigrazione. Gli sforzi volti a integrare gli immigrati in Europa si stanno rivelando troppo onerosi per noi, servono solo a un numero ridotto di persone e di solito sortiscono ben pochi risultati. Sarebbe più sensato impiegare questo denaro per programmi di istruzione nei paesi di origine degli immigrati. L’immigrazione controllata sembra un’idea valida.</p>
    </intervention>
    <intervention id="3-359" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="it">Începând cu 1 ianuarie 2007, România are o poziţie extrem de importantă în schema frontierelor externe ale Uniunii Europene, având în vedere zona geografică în care este situată şi faptul că reprezintă a doua frontieră verde ca lungime. România a preluat responsabilitatea de graniţă externă cu maximă atenţie, investind sume importante în sistemul integrat de securitate a frontierelor, realizând cel mai performant sistem în domeniu. Este nevoie, însă, în continuare de sprijinirea atât a României, cât şi a celorlalte ţări care sunt frontiere externe ale Uniunii.</p>
      <p sl="it">Frontex are în acest sens un rol operaţional deosebit, iar alocarea de fonduri pentru lărgirea capacităţii sale de funcţionare ar reprezenta expresia colaborării şi solidarităţii dintre statele membre. Operarea cu ţările vizate de politica europeană de vecinătate reprezintă o garanţie suplimentară pentru prevenirea şi combaterea terorismului, pentru lupta împotriva crimei organizate, a imigraţiei clandestine sau a traficului de orice fel, precum şi pentru protecţia cetăţenilor Europei.</p>
      <p sl="it">Un exemplu pentru extinderea stabilităţii politice la statele vecine Uniunii îl reprezintă acordurile încheiate în această săptămână între Comunitatea Europeană şi Ucraina privind facilitatea acordării vizelor şi readmisia persoanelor. În ceea ce priveşte cooperarea transatlantică, cred că statele Unite ale Americii trebuie să recunoască procesul de extindere al Uniunii inclusiv prin tratarea egală şi nepreferenţială a cetăţenilor acesteia. Toate statele membre contribuie la asigurarea securităţii transfrontaliere precum şi la lupta împotriva terorismului. Uniunea Europeană trebuie, deci, să ceară Statelor Unite, precum şi celorlalte state care nu respectă principiul de reciprocitate, să renunţe la vizele de intrare impuse unor state membre ale Uniunii Europene.</p>
    </intervention>
    <intervention id="3-360" speaker_id="28547" name="Ioannis VARVITSIOTIS" is_mep="True" mode="spoken" nationality="Greece" birth_date="02-08-1933" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, signori Commissari, onorevoli colleghi, sono ormai pochi i presenti in quest’Aula, ma credo che siano in numero sufficiente per prestarmi ascolto.</p>
      <p sl="el">Nel 2005, con l’adozione della strategia sulla dimensione esterna dello spazio di libertà, sicurezza e giustizia, la Commissione europea si è posta l’obiettivo di estendere ad altri Stati i valori intrinseci della politica interna dell’Unione europea, vale a dire lo Stato di diritto, il rispetto dei diritti umani e gli obblighi internazionali. La strategia prevede anche azioni in vari ambiti quali immigrazione, traffico di esseri umani, protezione dei diritti umani, terrorismo, criminalità organizzata e via discorrendo e, com’è ovvio, noi sosteniamo tutte queste misure.</p>
      <p sl="el">Tuttavia, è d’uopo sottolineare che tutti noi – e la Commissione europea – siamo estremamente sensibili riguardo alla questione della protezione dei diritti umani dei cittadini, un aspetto che occorre considerare molto seriamente.</p>
      <p sl="el">Nondimeno, tutti noi dobbiamo essere consci che si tratta di un compito tutt’altro che semplice, che non si devono pretendere risultati straordinari in un breve lasso di tempo, in quanto è necessario che tutti gli Stati membri contribuiscano al coordinamento e che la Commissione non neghi il proprio sostegno sistematico.</p>
      <p sl="el">La presente relazione mi offre tuttavia l’opportunità di ribadire che io, quale deputato al Parlamento europeo, ritengo di essere ridotto in quest’Aula a “recitare” la parte di comparsa, di semplice spettatore, dato che il Parlamento europeo di per sé non partecipa alle consultazioni e a malapena riceve informazioni adeguate sui temi in questione e dal momento che in definitiva tutte le relazioni che noi, in quanto Istituzione, presentiamo alla Commissione sono oggetto di scarsissima considerazione da parte di quest’ultima. Naturalmente, il mancato Trattato costituzionale offriva soluzioni che miglioravano la posizione del Parlamento, che creavano le condizioni essenziali affinché questo Emiciclo potesse essere un vero e proprio parlamento. Per questo motivo dobbiamo augurarci che gli sforzi compiuti dal Cancelliere Merkel abbiano risultati concreti, anche se temo che certi Stati membri manterranno le loro riserve.</p>
      <p sl="el">In qualsiasi caso, la Commissione deve dimostrare più che una semplice tendenza a instaurare una stretta cooperazione con quest’Assemblea.</p>
    </intervention>
    <intervention id="3-361" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-362" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="it">în scris. – Strategia Comisiei Europene pentru dimensiunea externă a spaţiului de libertate, securitate şi justiţie pune accentul pe un parteneriat puternic de securitate cu Statele Unite ale Americii, bazat pe reciprocitate şi încredere.</p>
      <p sl="it">Cu toate acestea, cetăţenii a 12 state europene au încă nevoie de vize pentru a călători în SUA. Acest lucru constituie o violare a principiului reciprocităţii, întrucât toate statele UE au eliminat obligativitatea vizelor pentru cetăţenii americani. Mai mult, noile state membre au acceptat în procesul de aderare să preia Regulamentul 593 al UE, care suspendă vizele pentru unele state terţe, precum SUA. România a primit din partea Comisiei Europene promisiunea fermă că poziţia sa în privinţa eliminării vizelor va fi preluată în relaţiile Uniunii cu SUA.</p>
      <p sl="it">De aceea, cer Comisiei să se folosească de toate instrumentele care-i sunt conferite de legislaţia europeană, de la negociere până la propunerea de instituire a unor măsuri echivalente pentru cetăţenii americani. În plus, Comisia trebuie să ridice problema vizelor în toate negocierile sale cu SUA, fie că este vorba de acordul privind evidenţa călătorilor, care se negociază în acest moment sau de alte înţelegeri din domeniul justiţiei şi afacerilor interne.</p>
      <p sl="it">Nu putem fi un partener de securitate egal Statelor Unite ale Americii fără a beneficia de un tratament uniform acordat tuturor statelor membre.</p>
    </intervention>
    <intervention id="3-363" speaker_id="4258" name="Piia-Noora KAUPPI" is_mep="True" mode="written" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Accolgo davvero con grande favore molti elementi presenti nella relazione dell’onorevole Klich. Innanzi tutto, menziona espressamente la clausola passerelle , sollecitando gli Stati membri a rafforzare la fondamentale cooperazione nel campo della giustizia e degli affari interni. Inoltre, sottolinea la necessità di un controllo parlamentare più incisivo, come previsto nella Costituzione e, come si auspica, nel futuro Trattato istituzionale che dovrebbe essere presentato per la fine dell’anno.</p>
      <p sl="en">Occorre una più profonda coerenza tra la strategia sulla sicurezza interna dell’Unione, lo spazio di libertà, sicurezza e giustizia, e le sue componenti esterne, la PESC e la PESD. Le cause di instabilità non sono solo endogene, ma chiaramente anche esogene. In conclusione, solo rafforzando lo Stato di diritto e i diritti umani nei paesi limitrofi l’Unione potrà realizzare uno spazio di libertà, sicurezza e giustizia.</p>
      <p sl="en">E’ essenziale eliminare alla fonte il traffico di donne e bambini, di armi e di droga. Non serve potenziare i controlli interni nell’UE se poi i problemi finiscono per ammucchiarsi sulle nostre frontiere. Se verrà opportunamente creato, il nuovo servizio di azione esterna dell’UE potrà fornire un contributo significativo nel far fronte a questa sfida.</p>
    </intervention>
    <intervention id="3-364" speaker_id="28421" name="Marianne MIKKO" is_mep="True" mode="written" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, l’espansione dell’Unione europea ha fatto sì che gran parte della responsabilità della politica estera ricadesse sulle spalle dei nuovi Stati membri, molti dei quali, come ad esempio quello da cui provengo io, l’Estonia, sono di piccole dimensioni.</p>
      <p sl="et">Questo significa che l’Unione europea deve agire all’insegna dell’unità nel difendere uno spazio basato su libertà, sicurezza e giustizia. E’ un principio che vale sia per la politica estera che per la sicurezza interna.</p>
      <p sl="et">Quale presidente della delegazione della Moldavia, devo ribadire che le situazioni di impasse in cui si trovano la Moldavia e la Georgia sono al momento le cause di instabilità più pericolose per quanto riguarda i nostri vicini.</p>
      <p sl="et">La chiave di volta per eliminare queste fonti di conflitto è il Cremlino. Dobbiamo assolutamente migliorare il dialogo con la Russia, il che non significa ossequiarla, ma impegnarsi in una comunicazione aperta con questo paese.</p>
      <p sl="et">L’Unione europea non può tenere in alta considerazione un partner che usa la minoranza russa presente negli Stati membri e nei paesi coperti dalla politica di vicinato per destabilizzare la situazione.</p>
      <p sl="et">Dobbiamo affermare chiaramente che questo non corrisponde a ciò che intendiamo per buone relazioni di vicinato. Durante i tumulti scoppiati ad aprile a Tallinn è stata uccisa una persona, e più precisamente un cittadino russo. Mosca è disposta a pagare il prezzo per proseguire la dottrina obsoleta del near abroad con il sangue dei nostri cittadini. Logicamente il Parlamento europeo non può accettarlo.</p>
      <p sl="et">All’Unione europea occorrono con urgenza meccanismi di cooperazione dal funzionamento efficiente, anche con un numero di Stati membri elevato come quello attuale. Mi auguro che la sessione del Consiglio europeo che si apre giovedì sia sufficientemente lungimirante da raggiungere un accordo che permetterà all’Unione europea di diventare un gigante della scena politica mondiale.</p>
    </intervention>
  </section>
  <section id="creitem28" title="17. Scambio fra gli Stati membri di informazioni estratte dal casellario giudiziario (discussione)">
    <intervention id="3-366" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A6-0170/2007), presentata dall’onorevole Agustín Díaz de Mera García Consuegra a nome della commissione per le libertà civili, la giustizia e gli affari interni, sulla proposta di decisione quadro del Consiglio relativa all’organizzazione e al contenuto degli scambi fra gli Stati membri di informazioni estratte dal casellario giudiziario [COM(2005)0690 – C6-0052/2006 – 2005/0267(CNS) ].</p>
    </intervention>
    <intervention id="3-367" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione. – Signor Presidente, oggi le informazioni dei casellari giudiziari non circolano in modo efficiente tra gli Stati membri dell’UE. Tale situazione non è accettabile in uno spazio europeo di libertà, sicurezza e giustizia, ed è per questo che l’obiettivo dell’Unione europea nel settore dei casellari giudiziari è duplice: in primo luogo, migliorare la circolazione delle informazioni sui casellari tra gli Stati membri, e, in secondo luogo, utilizzare queste informazioni al di fuori del territorio dello Stato membro che ha pronunciato la sentenza.</p>
      <p sl="en">Come sapete, nel 2005 la Commissione ha adottato due proposte legislative riguardanti rispettivamente questi aspetti. Nel dicembre 2006 è stata adottata una proposta concernente il secondo aspetto, la circolazione di informazioni. Il 13 giugno a Lussemburgo il Consiglio dei ministri dell’Interno ha raggiunto per fortuna un accordo politico riguardo alla proposta sulla circolazione di informazioni. Questo strumento è un ulteriore importante passo avanti.</p>
      <p sl="en">Migliorando il modo in cui avviene lo scambio di informazioni e rendendolo accessibile agli Stati membri, si sostituisce in maniera radicale l’obsoleto e inefficiente sistema di scambio delle informazioni conformemente alla Convenzione relativa all’assistenza giudiziaria in materia penale del 1959. Al suo posto, si introduce un sistema semplificato che garantirà che le informazioni conservate in un singolo Stato membro siano aggiornate e pertanto accessibili agli altri Stati membri. Inoltre, tali informazioni saranno più facili da comprendere e, quindi, di maggior valore per gli utenti finali.</p>
      <p sl="en">Noto con disappunto che gli Stati membri hanno deciso che l’attività di controllo dovrebbe assumere la forma di decisioni del Consiglio e, cosa ancor più deprecabile, gli Stati membri non si fidano a sufficienza l’uno dell’altro per accettare che queste misure di attuazione verranno adottate non a maggioranza qualificata, ma all’unanimità.</p>
      <p sl="en">So che vi sono alcuni emendamenti e ringrazio il relatore per la qualità del suo documento. Condivido lo spirito della maggior parte degli emendamenti proposti. Ho una riserva per quanto concerne gli emendamenti che propongono l’introduzione di disposizioni generali sulla protezione dei dati. Per quale motivo? Perché si tratta di uno strumento settoriale: contiene un numero esiguo di disposizioni sulla protezione dei dati che sono specifiche per i casellari giudiziari, e pertanto più restrittive. Quindi, la mia preoccupazione è che l’applicazione di disposizioni generali sulla protezione dei dati sia troppo flessibile e meno restrittiva. A parte ciò, dati personali gestiti come parte dell’attuazione della decisione quadro dovrebbero essere protetti secondo quanto previsto dalle disposizioni della futura decisione quadro sulla protezione di dati personali trattati nel settore della cooperazione giudiziaria e di polizia in materia penale. Come tutti sapete più che bene sto esortando il Consiglio a trovare entro la fine dell’anno un accordo riguardo a una decisione quadro così importante relativa alla tutela della privacy .</p>
    </intervention>
    <intervention id="3-368" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" role="relatore" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signor Presidente, signor Commissario, desidero ringraziare tutti i miei colleghi della commissione per le libertà civili, la giustizia e gli affari interni per la loro cooperazione in merito alla presente relazione e in particolare i relatori ombra, gli onorevoli Buitenweg, Vălean e Grabowska.</p>
      <p sl="es">Le informazioni relative alle condanne penali circolano attualmente tra gli Stati membri in base ai meccanismi previsti dalla Convenzione europea di assistenza giudiziaria in materia penale del 1959, tuttavia emergono gravi difficoltà imputabili al sistema.</p>
      <p sl="es">Queste carenze sono state dimostrate in modo drammatico dal caso di Fourniret, un francese condannato negli anni ’80 a sette anni di carcere per violenza a minore e in seguito rilasciato dopo solo due anni. Anni dopo avremmo scoperto che, tra la scarcerazione e il nuovo arresto avvenuto nel giugno 2003, Fourniret aveva ucciso nove ragazze ed era sospettato di averne assassinate altre dodici. L’uomo era riuscito a sottrarsi alla giustizia per oltre 14 anni, semplicemente cambiando la residenza da uno Stato membro a un altro, e inoltre, circostanza ancora più grave, era riuscito a ottenere un lavoro in una scuola. E’ risultato evidente che i sistemi di scambio delle informazioni del casellario giudiziario devono essere modificati e perfezionati.</p>
      <p sl="es">La proposta di una decisione quadro del Consiglio intende sostituire i meccanismi di scambio delle informazioni disciplinati all’articolo 22 della Convenzione del 1959 e abrogare la decisione del 21 novembre 2005, nell’ottica di garantire che lo Stato membro di appartenenza sia messo in condizione di fornire una risposta corretta, rapida ed esauriente alle richieste di informazioni pervenute in merito alle condanne penali dei suoi cittadini.</p>
      <p sl="es">Fra le misure che figurano nella proposta del Consiglio dobbiamo evidenziare quanto segue:</p>
      <p sl="es">viene mantenuto il principio di accentramento delle informazioni;</p>
      <p sl="es">viene creata una struttura volta a contribuire, progettare e migliorare un sistema computerizzato per lo scambio di informazioni sulle condanne penali, basato sull’utilizzo di un formato europeo standard che permette di scambiare informazioni con un metodo omogeneo, informatizzato e di semplice traduzione tramite dispositivi automatici;</p>
      <p sl="es">viene ripreso il principio di trasmissione obbligatoria allo Stato membro di appartenenza, eliminando la deroga di notifica nel caso in cui il soggetto abbia anche la nazionalità dello Stato membro che ha emesso la condanna, e, infine</p>
      <p sl="es">viene introdotto l’obbligo di conservare le informazioni trasmesse allo Stato di appartenenza.</p>
      <p sl="es">Riguardo alla misure parlamentari proposte, vorrei sottolineare le seguenti:</p>
      <p sl="es">nell’ottica di garantire l’integrità e l’autenticità delle informazioni trasmesse, lo Stato membro che pronuncia la condanna dovrebbe essere considerato il possessore o il proprietario dei dati relativi alle condanne emesse dalle loro corti e tribunali;</p>
      <p sl="es">la futura decisione quadro deve fornire una serie di garanzie aggiuntive in materia di protezione dei dati personali;</p>
      <p sl="es">riguardo alla definizione delle condanne, per amor di coerenza con altre relazioni di questo Parlamento, deve essere mantenuta la definizione contenuta nella relazione redatta dal mio stimato amico e collega, l’onorevole Demetriou;</p>
      <p sl="es">l’inserimento delle condanne nel registro dei casellari giudiziari dello Stato membro in cui è stata emessa la sentenza è un obbligo preliminare, dato che garantisce l’autenticità e l’accuratezza delle informazioni trasmesse; le informazioni riguardo alle condanne saranno pertanto trasmesse solo dopo la loro registrazione, ma non prima;</p>
      <p sl="es">deve essere chiaro che la cancellazione di casellari giudiziari dipende non solo dal fatto di aver scontato la condanna, ma anche dal rispetto di altre condizioni supplementari, quali adempiere alle responsabilità civili derivanti dal crimine e non trasgredire di nuovo durante il periodo di tempo fissato dalla legge;</p>
      <p sl="es">è necessario definire in modo preciso quale contesto giuridico regolerà la cancellazione dei dati, ovvero se è applicabile la legislazione dello Stato membro in cui è stata pronunciata la condanna, o quella dello Stato di appartenenza del soggetto condannato.</p>
      <p sl="es">Per quanto riguarda le condizioni di impiego, Commissario Frattini, condivido davvero la sua idea relativa ai dati personali. La proposta è molto più restrittiva degli attuali provvedimenti nel settore della cooperazione giudiziaria in materia penale, giustificata dalla rapidità con cui le informazioni sui casellari giudiziari possono diventare obsolete. Pertanto, ogniqualvolta vengano chieste informazioni sul casellario giudiziario di un soggetto con l’obiettivo di una nuova procedura giudiziaria, sarà necessario presentare una nuova richiesta di informazioni.</p>
      <p sl="es">Signor Presidente, desidero terminare invitando gli onorevoli membri a votare a favore della relazione proposta, e vi ringrazio per avermi ascoltato.</p>
    </intervention>
    <intervention id="3-369" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">a nome del gruppo PPE-DE. – Signor Presidente, signor Commissario, onorevoli deputati, la proposta che stiamo discutendo questa sera è un passo necessario verso lo sviluppo di una cooperazione giudiziaria e di polizia tra gli Stati membri dell’Unione europea, verso la promozione della strategia volta a creare uno spazio di giustizia e di sicurezza, e mi congratulo con il Commissario Frattini per aver sostenuto proposte come quelle che stiamo valutando oggi, che appoggiano il programma dell’Aia.</p>
      <p sl="el">Registrare le condanne e trasmetterle per la registrazione nello Stato membro di appartenenza del condannato e scambiare informazioni relative alle condanne in generale contribuirà senza dubbio alla lotta alla criminalità nazionale e transfrontaliera.</p>
      <p sl="el">La proposta presenta naturalmente certe lacune. Manca un metodo a livello comunitario per disciplinare la questione della registrazione delle condanne amministrative, che, nella maggior parte degli Stati membri, non vengono inserite nei casellari giudiziari. Non esiste un regolamento comunitario sulla questione della registrazione delle condanne estratte dal casellario giudiziario. Purtroppo la varietà di regolamenti nazionali è ancora una necessità. Tuttora non sussiste alcun ravvicinamento delle normative neppure riguardo a tali aspetti procedurali. Ciononostante, associando sistemi nazionali di registrazione e utilizzando le informazioni sulle condanne nella proposta quadro si cerca in qualche modo di affrontare la mancanza di un’unica politica comunitaria relativa a tutti gli aspetti della questione. Tuttavia, dobbiamo sottolineare la necessità di rispettare il diritto alla protezione dei dati personali, non solo in teoria, ma anche nella pratica. Ciò diventerà evidente nel naturale corso degli eventi. Auspichiamo che il rispetto di tale diritto sarà reale e continuo.</p>
      <p sl="el">Sostengo la relazione elaborata dall’amico onorevole Díaz de Mera e mi congratulo con lui per l’interesse che ha sempre dimostrato in quest’Aula nel promuovere questa strategia volta a creare uno spazio di libertà, sicurezza e giustizia. Ritengo che domani una larga maggioranza dell’Assemblea sosterrà la relazione.</p>
    </intervention>
    <intervention id="3-370" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">a nome del gruppo PSE. – Signor Presidente, gli Stati membri hanno le proprie linee guida per la raccolta di dati riguardo ai soggetti condannati nei processi penali. I dati sulle condanne sono conservati in registri penali nazionali. Ciascuno Stato membro è responsabile dell’archiviazione centrale nonché della gestione delle informazioni sulle condanne dei tribunali. Tuttavia, attraversiamo con sempre più frequenza i confini nazionali e, non essendo angeli, talvolta entriamo in conflitto con il sistema giudiziario penale di un altro Stato membro, in cui veniamo processati e condannati.</p>
      <p sl="pl">Che cosa dovremmo fare con tali condanne? Dovremmo registrarle? Gli Stati membri hanno pratiche diverse e non molto omogenee, ed è questa la ragione per cui necessitiamo di armonizzare tale settore. Occorre una più stretta collaborazione tra gli organi giudiziari, uno scambio di informazioni migliore e più efficace e dobbiamo assicurare che gli Stati membri facciano circolare informazioni accurate, complete ed esaurienti in risposta a ogni richiesta di informazioni estratte da casellari giudiziari.</p>
      <p sl="pl">Questo è ciò che la proposta di decisione quadro intende realizzare. Abbiamo bisogno di un sistema europeo per lo scambio di informazioni in un formato standardizzato e computerizzato, in cui l’interpretazione è agevolata da procedure automatiche e da un metodo omogeneo.</p>
      <p sl="pl">E’ questo il motivo per cui il mio gruppo sostiene la presente relazione, nonostante nutra un grosso dubbio in merito, ovvero che metta in discussione la cooperazione giudiziaria e lo scambio di informazioni. Tenendo presente l’importanza di dire tutta la verità, del rispetto dei diritti e della giustizia nei confronti delle vittime dell’attacco terroristico avvenuto in Spagna l’11 marzo, vorremmo esprimere la nostra preoccupazione riguardo alla scelta del relatore del documento sottopostoci. L’autore ha elaborato anche altre relazioni sulla questione della cooperazione di polizia e giudiziaria in materia penale. Il Parlamento europeo deve essere considerato un’istituzione fondata sul principio della trasparenza e al servizio dei cittadini. Questa è la ragione per cui gli autori di relazioni specifiche non possono essere visti, in considerazione delle loro attività a livello nazionale, come figure controverse.</p>
      <p sl="pl">Per concludere desidero precisare che il mio gruppo politico accoglie il valido compromesso raggiunto in questa relazione, che sosteniamo e a favore della quale abbiamo intenzione di votare. Riteniamo inoltre che l’attuazione di tale decisione comporterà una maggiore fiducia reciproca fra gli Stati membri, e che questa base verrà applicata anche ai procedimenti penali.</p>
    </intervention>
    <intervention id="3-371" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">a nome del gruppo ALDE. – Signor Presidente, desidero in primo luogo ringraziare il relatore, l’onorevole Díaz de Mera García Consuegra, per l’ottimo lavoro che ha condotto alla presente relazione.</p>
      <p sl="en">Ricorderò, come ha già fatto il collega, la storia terribile di cui è stato teatro tre anni fa il Belgio. A un francese di 62 anni era stato offerto un lavoro presso una scuola. In seguito è stato arrestato e ha confessato nove omicidi compiuti su entrambi i versanti del confine tra Francia e Belgio. E’ stato quindi scoperto che in passato quest’uomo era stato condannato per stupro in Francia, ma che nessuno in Belgio era a conoscenza del suo casellario giudiziario. Tutti rammentiamo il caso Fourniret. Questo caso, tra altri, dimostra l’urgente necessità di un sistema di casellari giudiziari funzionante in un’Europa composta da sistemi giuridici così diversi.</p>
      <p sl="en">Mi congratulo con la Commissione per la presente proposta, estremamente valida. Questo è un caso evidente dell’urgente necessità di una legislazione che potrebbe portare miglioramenti tangibili alla sicurezza dei cittadini nella vita quotidiana. Accolgo pertanto con favore l’accordo della scorsa settimana raggiunto in sede di Consiglio, tuttavia esorto quest’ultimo ad adottare il più presto possibile questo importante documento. Per la prima volta, ora abbiamo norme uniformi nell’UE che garantiranno uno scambio più rapido di informazioni riguardo ai casellari giudiziari e offriranno maggiore certezza giudiziaria. E’ inoltre un primo passo verso una comunicazione di dati on line tra i paesi dell’Unione europea. Sono soddisfatta che la soluzione scelta sia stata un’interconnessione di casellari anziché un’ulteriore banca dati comunitaria centrale. Questo è un passo positivo per quanto riguarda i costi e soprattutto la tutela dei dati interessati.</p>
      <p sl="en">Vorrei di nuovo tornare sulla questione della privacy . In mancanza di un accordo relativo alla decisione quadro sui diritti procedurali nei procedimenti penali e sulla tutela dei dati nel terzo pilastro, invito il Consiglio ad adottare le disposizioni aggiuntive sulla tutela dei dati incluse in questa relazione. Non possiamo continuare ad impiegare tali strumenti senza offrire ai nostri cittadini garanzie supplementari di rispetto dei loro diritti fondamentali.</p>
    </intervention>
    <intervention id="3-372" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL. – Onorevoli deputati, la relazione dell’onorevole Díaz de Mera García Consuegra evidenzia giustamente che le informazioni riguardo a indagini in comune tra paesi dovrebbero avere un formato standardizzato ed essere condivise nel modo più flessibile possibile. La relazione è inoltre finalizzata ad assicurare lo scambio di altre informazioni che in talune situazioni possano rivelarsi utili. Ogniqualvolta vengono scambiati questi dati vi sono ovviamente rischi potenziali, imputabili, nella migliore delle ipotesi, ai diversi sistemi giudiziari applicati negli Stati membri e alle diverse classificazioni dei medesimi atti; in casi estremi ciò può riguardare la questione della linea di demarcazione fra crimine e infrazione minore.</p>
      <p sl="cs">Personalmente non mi fa piacere che l’onorevole Díaz de Mera García Consuegra sia stato nominato relatore per il presente testo, malgrado sia stato accusato di non aver cooperato con la polizia spagnola riguardo alle informazioni fuorvianti sull’ETA nell’attentato ai treni di Madrid. Dov’è la responsabilità politica e umana dell’ex direttore generale della polizia spagnola? In conclusione, il mio gruppo ha notevoli riserve riguardo alla relazione in parola.</p>
    </intervention>
    <intervention id="3-373" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, devo cominciare facendo riferimento all’ultimo intervento. Non è accettabile che in questa Assemblea si tenti di limitare i diritti parlamentari e politici di un deputato al Parlamento europeo sui cui diritti non sono stati posti vincoli né da decisioni dell’Emiciclo né da sentenze penali nel suo paese.</p>
      <p sl="pt">Non possiamo accettare questo tipo di persecuzione politica nei confronti dell’onorevole Díaz de Mera García Consuegra, che vanta un record illustre nella lotta al crimine e nella difesa della giustizia come professionista nel suo Stato membro e che è sempre stato membro illustre di questa Assemblea. La relazione oggi sottopostaci è un’ulteriore prova della sua capacità politica e del rigore che ha caratterizzato il suo lavoro parlamentare e la sua vita professionale.</p>
      <p sl="pt">Desidero dire al Commissario Frattini che sono pienamente d’accordo su tutto ciò che ha affermato riguardo all’atteggiamento del Consiglio. Si tratta di una misura oltremodo necessaria, ed è estremamente disdicevole che il Consiglio non sia andato oltre, in termini di fiducia tra gli Stati membri e di coinvolgimento del Parlamento.</p>
      <p sl="pt">In ogni caso, condivido tutto ciò che gli altri oratori hanno dichiarato in merito alla necessità di esaminare nel dettaglio i precedenti penali e al fatto che la condivisione di tali informazioni tra gli Stati membri costituisca un valore aggiunto della lotta alla criminalità, in termini di individuazione degli indiziati, sostegno alle indagini penali e definizione della severità di una pena.</p>
      <p sl="pt">Vorrei terminare affermando che concordo inoltre con coloro che sostengono che il Consiglio debba agire in maniera più rapida nell’adottare, da un lato, la decisione quadro sulle garanzie procedurali per gli indiziati e gli imputati nei procedimenti penali e, dall’altro, la decisione quadro sulla protezione dei dati nel terzo pilastro, argomento per il quale è stato relatore l’onorevole Roure, un ulteriore elemento fondamentale per pervenire a un equilibrio adeguato nelle misure giuridiche del settore.</p>
    </intervention>
    <intervention id="3-374" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signor Presidente, ho chiesto la parola non solo per replicare ad alcune osservazioni personali inaccettabili, ma più che altro per ringraziare il collega, l’onorevole Coelho, che ha parlato non solamente da amico ma anche per cognizione di causa. Desidero puntualizzare solo un aspetto e chiedere una ritrattazione e le scuse dall’onorevole Kohlíček.</p>
      <p sl="es">Onorevole Kohlíček, le uniche spiegazioni possibili per i suoi commenti estremamente inopportuni stasera in quest’Aula sono ignoranza, mala fede o qualche scopo immorale. Onorevole deputato, sono convinto che abbia sentito parlare, me lo auguro, di un qualcosa denominato presunzione di innocenza, sono certo che le sia giunta voce della Carta dei diritti fondamentali dell’Unione europea e del relativo articolo 48, della Dichiarazione universale dei diritti dell’uomo del 1948 e del rispettivo articolo 11. Non credo che le sia noto, e non vi sarebbe il motivo, l’articolo 24 della costituzione spagnola. Tuttavia, tutte le costituzioni libere e democratiche hanno il proprio articolo 48, 11 o 24.</p>
      <p sl="es">Spero pertanto che quando sarà in condizione di comprendere che cosa significa la presunzione di innocenza, e, in particolare, di capire un caso di cui, a giudicare da quanto ha affermato, chiaramente non conosce nulla in assoluto, sarà in grado di porgere le sue scuse pubblicamente e in privato, che io sarò più che disposto ad accettare. Il suo è stato un intervento inopportuno e inaccettabile con cui terminare il dibattito stasera, onorevole Kohlíček.</p>
      <a text="(Applausi a destra e al centro)"/>
    </intervention>
    <intervention id="3-375" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem29" title="18. Evoluzione dei negoziati relativi alla decisione quadro sulla lotta contro il razzismo e la xenofobia (discussione)">
    <intervention id="3-377" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A6-0151/2007), presentata dall’onorevole Martine Roure a nome della commissione per le libertà civili, la giustizia e gli affari interni, contenente una proposta di raccomandazione del Parlamento europeo destinata al Consiglio sull’evoluzione dei negoziati relativi alla decisione quadro sulla lotta contro il razzismo e la xenofobia [2007/2067(INI) ].</p>
    </intervention>
    <intervention id="3-378" speaker_id="4313" name="Martine ROURE" is_mep="True" mode="spoken" role="relatore" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Signor Presidente, l’Unione europea si fonda sui valori umanitari di tolleranza, multiculturalità e tutela dei diritti fondamentali. Condividiamo valori forti che vanno protetti. La lotta al razzismo e alla xenofobia è una delle nostre priorità, ma non dobbiamo dimenticare l’articolo 10 della Carta dei diritti fondamentali, che riguarda la libertà di pensiero, coscienza e religione nel rispetto del diritto inalienabile alla libertà d’espressione, in conformità dell’articolo 11 della Carta stessa.</p>
      <p sl="fr">Nel novembre 2001 la Commissione ha presentato una proposta di decisione quadro sul razzismo e la xenofobia, al fine di ravvicinare le disposizioni legislative degli Stati membri in materia di reati razzisti e xenofobi e di lottare con maggior efficacia contro il razzismo e la xenofobia in Europa. Finora, nonostante l’opinione iniziale espressa dal Parlamento europeo nel luglio 2002, la decisione quadro è rimasta bloccata. Malgrado gli sforzi di diverse Presidenze, gli Stati membri non sono ancora riusciti a raggiungere un accordo sulla definizione di comportamento punibile e sul livello delle sanzioni corrispondenti da imporre. Pertanto è assolutamente indispensabile disporre di uno strumento europeo che permetta di combattere il razzismo e la xenofobia.</p>
      <p sl="fr">I dati statistici recenti dimostrano che il razzismo e l’intolleranza sono in aumento. La crescita dei partiti di estrema destra in Europa e, purtroppo, in seno alla nostra Assemblea, ci costringe a condannare con veemenza qualsiasi espressione verbale d’incitamento all’odio. La decisione quadro ci impone però di trovare il giusto equilibrio tra libertà d’espressione e sanzioni dei comportamenti offensivi. La libertà di dileggiare e criticare alcuni eccessi, di natura politica o religiosa, è indispensabile a qualunque democrazia.</p>
      <p sl="fr">Il Consiglio europeo è finalmente giunto a un accordo al riguardo, risultato di cui siamo lieti. L’Unione europea deve in effetti diffondere un messaggio politico forte per contrastare le pubbliche manifestazioni di razzismo o di odio. Non possiamo permetterci di fallire di nuovo in un testo simbolico per l’Unione europea. Vorrei ringraziare la Presidenza tedesca per questo messaggio forte, che conferma che l’Europa non è solo un grande mercato, ma che lavora per la difesa dei diritti fondamentali di tutti i cittadini europei. Questo nuovo compromesso è il risultato di negoziati lunghi e difficili, e siamo coscienti dei difetti che necessariamente presenta.</p>
      <p sl="fr">Desidero tuttavia che questo compromesso politico rappresenti un livello minimo di armonizzazione che in futuro consentirà agli Stati membri di andare oltre, e mi compiaccio in modo particolare dell’aggiunta di una clausola di revisione che permetterà di raggiungere un livello superiore di armonizzazione negli anni a venire. Detto questo, per compensare i difetti, mi rivolgo alla Commissione affinché presenti in parallelo una proposta di direttiva sulla lotta contro tutte le forme di discriminazione elencate nell’articolo 13 del Trattato, al fine di rafforzare la legislazione europea al riguardo. So infatti che il Commissario Špidla sta lavorando in questo senso, mi pare. Mi auguro che presto avremo una proposta di direttiva.</p>
      <p sl="fr">In conclusione, questo accordo politico sulla decisione quadro ha introdotto cambiamenti sostanziali nel testo rispetto alla prima proposta della Commissione su cui il Parlamento ha espresso il proprio parere. Perciò il Parlamento andrà nuovamente consultato nelle prossime settimane. Formuleremo la nostra opinione con rapidità, statene pur certi, perché tutti lavoriamo con impegno da diversi mesi. Siamo tutti pronti.</p>
      <p sl="fr">Lo strumento è assolutamente necessario per poter vivere in un mondo pacifico, in cui tutti siano rispettati con le loro differenze, credenze e con i loro stili di vita. Lo strumento è indispensabile se vogliamo porre fine all’odio e al razzismo in un’Europa unita e fraterna.</p>
    </intervention>
    <intervention id="3-379" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, ringrazio l’onorevole Roure per il suo intervento e per la sua relazione. L’accordo politico raggiunto in sede di Consiglio lo scorso aprile, dopo cinque anni di discussione, è stato certamente molto importante.</p>
      <p sl="it">Tale accordo, seppure su una versione della decisione quadro meno ambiziosa rispetto alla proposta originaria della Commissione, ha infatti permesso di stabilire in modo preciso che, dal momento in cui la decisione quadro sarà entrata in vigore e sarà trasposta in ciascuno Stato membro, non ci sarà più nessun porto franco in Europa per coloro che incitano all’odio razziale, al razzismo e alla xenofobia. Questo è un risultato politico.</p>
      <p sl="it">Mi rendo conto che il testo della decisione quadro contiene delle disposizioni penali che avrebbero potuto essere più rigorose. Io avrei voluto norme più severe. Tuttavia, come ha appena detto la relatrice, abbiamo dovuto accettare un accordo perché, trattandosi di una decisione quadro, il principio dell’unanimità ci ha imposto di abbassare un po’ il livello di ambizione.</p>
      <p sl="it">Ciononostante, per la prima volta abbiamo una regola comune, che impone di punire con una sanzione penale in tutti gli Stati membri i comportamenti che incitano all’odio e alla discriminazione fondata sulla razza, sul colore della pelle e sulla religione. Pensate a quanto sia importante punire comportamenti di incitamento all’odio antisemita o all’islamofobia, in un momento in cui parliamo di integrazione delle comunità di immigrati extracomunitari.</p>
      <p sl="it">Un grande tema è stato certamente il bilanciamento tra la punizione penale di tali comportamenti, che non sono libere espressioni del pensiero ma incitamenti concreti a compiere atti violenti e come tali vanno puniti, e il doveroso rispetto della libertà di espressione. Abbiamo lavorato molto su questo aspetto e credo che il risultato finale sia soddisfacente.</p>
      <p sl="it">Con questo provvedimento non vogliamo punire le idee, bensì i comportamenti che incitano altre persone a commettere azioni criminose, a colpire, a ferire, a uccidere e a commettere atti di vera e propria violenza. Con tutto ciò la libertà del pensiero non ha assolutamente niente a che fare. Noi non puniamo l’idea, ma coloro che sulla base di un’idea sbagliata, ma pur sempre legittima, trascendono dall’idea ai comportamenti, incitano qualcun altro a colpire e a commettere atti criminali. Questo è il confine tra la libertà di espressione del pensiero, che deve essere salvaguardata, e il concreto incitamento alla violenza.</p>
      <p sl="it">Ecco perché io credo che questa decisione sia importante. Per questo motivo abbiamo stabilito il principio – che è sottolineato anche nella relazione dell’onorevole Roure – secondo cui la motivazione razzista è un’aggravante in tutti i reati. Se un reato di normale violenza fisica è commesso per motivi razzisti, esso deve essere punito più severamente, poiché non soltanto l’incitamento in quanto tale, ma anche la motivazione razzista, rende un determinato reato più grave della fattispecie base.</p>
      <p sl="it">Si tratta di un principio importante e credo che il fatto che 27 Stati membri lo abbiano accettato all’unanimità renda l’Unione europea un po’ più forte nella tutela di questo valore fondamentale iscritto nella Carta dei diritti fondamentali.</p>
    </intervention>
    <intervention id="3-380" speaker_id="28183" name="Patrick GAUBERT" is_mep="True" mode="spoken" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">a nome del gruppo PPE-DE. – Signor Presidente, signor Commissario, onorevoli colleghi, innanzi tutto domando scusa a nome dell’onorevole Esteves, relatrice ombra del mio gruppo, che purtroppo non potrà partecipare al dibattito.</p>
      <p sl="fr">Ringrazio l’onorevole Roure per il suo lavoro, il suo impegno e la sua perseveranza, perché proprio di perseveranza c’è stato bisogno per continuare a chiedere che il Consiglio raggiungesse un accordo assolutamente necessario. Sono occorsi più di cinque anni di trattative per arrivare a una proposta di decisione quadro su razzismo e xenofobia: è stato davvero ragionevole bloccare per tanto tempo misure di tale importanza per la vita dei nostri concittadini?</p>
      <p sl="fr">Vorrei altresì ringraziare di cuore la Presidenza tedesca per essere riuscita a sbloccare il testo. L’Unione europea si fonda su comunità di valori, i valori universali di dignità umana, libertà, uguaglianza e solidarietà. Unendoci, abbiamo deciso di condividerli.</p>
      <p sl="fr">Onorevoli colleghi, le dichiarazioni di buone intenzioni non servono un granché se non sono seguite da azioni forti. Per questo motivo è stato necessario agire, agire nella pratica, affinché l’intolleranza, in tutte le sue forme, non avvelenasse più il nostro continente. Armonizzare la legislazione degli Stati membri per quanto riguarda i reati di natura razzista era indispensabile. D’ora di avanti ciascuno Stato membro dovrà considerare un reato punibile con il carcere la pubblica giustificazione, negazione o banalizzazione grossolana di genocidio, crimini contro l’umanità e crimini di guerra, il che mi dà motivo di soddisfazione.</p>
      <p sl="fr">Cionondimeno, non vi nascondo che la mia soddisfazione non è totale: sì, l’adozione di questo testo invia un segnale forte, soprattutto nell’anno europeo delle pari opportunità, ma temo che il suo valore aggiunto sia minimo. Di fatto sono previste deroghe e si ammette una certa flessibilità. Pertanto, un comportamento verrà perseguito penalmente solo se in grado di incitare alla violenza o all’odio verso un gruppo di persone. Ma allora come si può tollerare che un revisionista possa esprimere le proprie opinioni in alcuni paesi europei nel nome della libertà d’espressione? La libertà d’espressione finisce laddove si calpestano i diritti altrui. Comprendo appieno che esistano tradizioni culturali e giuridiche diverse nei nostri Stati membri, ma la lotta al razzismo non dev’essere oggetto di alcun compromesso. Tollerare talune espressioni di odio in realtà significa accettarle.</p>
      <p sl="fr">Onorevoli colleghi, in qualità di rappresentanti eletti, dovremo essere chiari e condannare energicamente tali atti di violenza. Dobbiamo restare vigili, perché la nostra lotta in difesa dei diritti umani e per il rispetto della Carta dei diritti fondamentali è lungi dall’essere conclusa. Domani vi chiedo di votare ampiamente a favore di questo testo. Questa è la nostra battaglia, orgoglio delle democrazie europee e del Parlamento.</p>
    </intervention>
    <intervention id="3-381" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">a nome del gruppo PSE. – Signor Presidente, all’onorevole Roure non va soltanto la mia gratitudine per la sua relazione, ma anche il mio pieno sostegno. Il razzismo è un problema costante e in aumento nelle società europee. Per questo motivo occorrono maggiori e migliori strumenti per affrontarlo, anche a livello europeo, qualora si rivelasse necessario. Poiché il razzismo non ha confini, non devono averne nemmeno le misure atte a contrastarlo.</p>
      <p sl="nl">L’anno scorso la mia risoluzione sul razzismo nel calcio ha ricevuto larghissimo sostegno da parte dell’Assemblea, e mi auguro che domani la relazione Roure ne ottenga altrettanto.</p>
      <p sl="nl">Nella risoluzione sul calcio abbiamo chiesto un approccio più severo, ma una presa di posizione europea in materia di razzismo non deve limitarsi al calcio. L’Europa deve promuovere la tutela della parità di trattamento per tutti i cittadini. Per questo motivo occorrono un’istruzione adeguata, nonché l’impegno concreto dell’Europa a favore dell’inclusione sociale, al fine d’isolare i sostenitori di razzismo e xenofobia e di lottare per una società tollerante e composita.</p>
      <p sl="nl">Mi compiaccio del fatto che nella relazione Roure si ponga un accento particolare sui reati di odio. Sostengo altresì l’appello a non introdurre una gerarchia tra i diversi motivi di discriminazione. Qualsiasi forma di discriminazione, compresa quindi l’islamofobia, va affrontata con il medesimo rigore.</p>
      <p sl="nl">La relazione parla di 9 milioni di vittime del razzismo e della xenofobia. Si tratta probabilmente di una stima accurata, ma a mio avviso le vittime del razzismo sono 494 milioni di cittadini, perché, se il razzismo resta impunito, le conseguenze negative investono la società nel suo insieme. L’Europa è per tutti, e dobbiamo soprattutto fare in modo che così continui a essere.</p>
    </intervention>
    <intervention id="3-382" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">a nome del gruppo ALDE. – Signor Presidente, innanzi tutto vorrei complimentarmi con l’onorevole Roure, che ancora una volta ha svolto un ottimo lavoro. Vorrei altresì lodare la Presidenza tedesca per aver ottenuto questo accordo, ma è con profondo disappunto che noto nuovamente l’assenza del Consiglio a questo importante dibattito.</p>
      <p sl="en">Sono tuttavia molto lieta che questo strumento giuridico sia stato finalmente adottato. Si tratta di un evento a lungo atteso e molto gradito, ma ora molto dipende da quale e quanto uso se ne farà nella pratica, perché a uno strumento giuridico che rende i reati di odio perseguibili penalmente si ricorre solo in caso di estrema necessità. Uno strumento giuridico non eliminerà il razzismo. Solo il nostro atteggiamento e la nostra mentalità possono farlo, e serve ben più di questa decisione quadro.</p>
      <p sl="en">Dobbiamo promuovere la parità, il rispetto e la tolleranza, e non solo a parole. Ciascuno di noi ha una parte di responsabilità in Europa. La legislazione non è sufficiente e noi dobbiamo dare l’esempio. Concordo decisamente con l’onorevole Gaubert, che ha menzionato le dichiarazioni rese in pubblico. Questo non si applica solo al cittadino medio, ma soprattutto ai politici e ai capi religiosi di spicco – in breve, a coloro che influenzano l’opinione pubblica. E’ pertanto deplorevole che persino personalità di primo piano in Europa ultimamente abbiano rilasciato dichiarazioni che incitano all’odio e alla violenza, contribuendo a un clima d’intolleranza e di ostilità. Mi riferisco, ad esempio, al Presidente di uno degli Stati membri, che ha espresso commenti decisamente diffamatori nei riguardi dei rom . Si tratta di un fatto inaccettabile, e penso che il Parlamento debba almeno pronunciarsi nettamente a sfavore di tali affermazioni intollerabili.</p>
      <p sl="en">Mi riferisco anche a un deputato di quest’Assemblea, l’onorevole Giertych, che ha pubblicato un volantino antisemita. Fortunatamente la nostra reazione al riguardo è stata molto forte. Penso inoltre a Marcel Wilders, nel mio stesso paese, che ieri, nel corso di un dibattito, ha espresso commenti davvero scandalosi, cui nessuno ha reagito. Si tratta di un altro problema: permettiamo a tali estremisti di regolare l’attività politica. Persino i partiti di maggioranza hanno adattato il proprio linguaggio a quello degli estremisti. Dobbiamo pertanto prestare grande attenzione alle nostre dichiarazioni e alla nostra condotta.</p>
      <p sl="en">In conclusione, concordo appieno con la richiesta di estendere la legislazione ad altri gruppi, perché tutti sappiamo che l’odio e la violenza contro gli omosessuali imperversano in Europa, anche nel mio paese, purtroppo, al pari dell’odio e della violenza contro le donne. Talvolta tendiamo a dimenticarlo, ma vi sono molte affermazioni che in qualche modo sembrano rendere accettabile la violenza alle donne. Il prossimo passo è quello di creare uno strumento giuridico che condanni l’incitamento all’odio e alla violenza contro tutti i gruppi della società.</p>
    </intervention>
    <intervention id="3-383" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, vorrei ringraziare la relatrice per l’impegno indefesso a favore di questo fascicolo, che sarebbe dovuto diventare legge tempo fa. Come altri hanno dichiarato, anche noi crediamo che l’azione sia importante.</p>
      <p sl="en">L’anno scorso abbiamo assistito a un aumento dei reati di odio antisemiti e antislamici in numerose parti dell’Unione europea, o almeno in quelle parti in cui di tali reati si tiene effettivamente traccia. Come altri hanno detto, è l’anno europeo delle pari opportunità per tutti, e molti dei nostri cittadini, residenti e ospiti ancora affrontano discriminazione e reati di odio solo per via del colore della pelle, delle loro convinzioni o perché hanno commesso quello che viene considerato un crimine: essere stranieri. Il direttore di Human Rights First ha dichiarato che “vittimizzare un membro di un gruppo particolare rappresenta una minaccia per tutti i membri di quel gruppo e causa danni incommensurabili alla società nel suo insieme”.</p>
      <p sl="en">Il mio gruppo considera la decisione quadro un complemento della legislazione esistente, ma desidera altresì che la legislazione esistente venga attuata appieno. Sosteniamo l’invito a essere nuovamente consultati al riguardo, e nutriamo alcune perplessità, come ad esempio il fatto che le norme in materia di assistenza reciproca tra Stati membri siano state eliminate, il che potrebbe complicare la lotta al razzismo transfrontaliero. Sappiamo che vi sono significativi contatti internazionali, ad esempio, tra gruppi che si fondano su spregevoli concetti di supremazia razziale.</p>
      <p sl="en">Siamo cofirmatari degli emendamenti costruttivi apportati alla relazione. Consideriamo altri emendamenti parte del problema, ma contiamo sull’azione costruttiva ed energica del Consiglio unita a quella del Parlamento.</p>
    </intervention>
    <intervention id="3-384" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, desidero ringraziare la collega Roure per il lavoro tenace che ha svolto al fine di costruire insieme al Consiglio questa decisione quadro. Abbiamo impiegato tanto tempo, ma possiamo dire che finalmente siamo arrivati a un approdo importante.</p>
      <p sl="it">Dobbiamo certamente combattere il razzismo e la xenofobia con gli strumenti legislativi, ma ritengo che dobbiamo soprattutto attuare una grande azione culturale. Credo che questo Parlamento disponga anche degli strumenti per iniziare una forte campagna d’informazione negli Stati membri, per far sì che questa decisione quadro possa strutturarsi come una grande battaglia culturale di idee.</p>
      <p sl="it">Io credo che sia necessario lottare contro il razzismo e la xenofobia, perché i dati forniti dall’Osservatorio europeo sono inquietanti. Registriamo infatti un aumento dei fenomeni di razzismo e di xenofobia, e io credo che noi dobbiamo combattere contro coloro i quali spesso provano a incitare all’odio razziale e all’odio religioso. Questo avviene soprattutto utilizzando anche gli strumenti dei mezzi di informazione, che troppo spesso riescono a comunicare messaggi molto pericolosi per la collettività.</p>
      <p sl="it">Credo che l’iniziativa adottata dal Consiglio, ma soprattutto il lavoro fatto dalla collega Roure in questo Parlamento, debbano essere uno strumento importante per l’iniziativa politica e per continuare in questo lavoro. Come ha detto il Commissario Frattini, è necessario stabilire il limite entro il quale vi è un equilibrio tra la libertà d’espressione e la lotta al razzismo e la xenofobia. Credo che questo sia importante e che sia necessario attuare un’azione politica forte e un’azione culturale importante.</p>
    </intervention>
    <intervention id="3-385" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Signor Presidente, signor Commissario, onorevoli colleghi, nella dichiarazione di Berlino adottata il 25 marzo di quest’anno si afferma: “L’integrazione europea è l’insegnamento tratto da conflitti sanguinosi e da una storia di sofferenze”. Credo sia così, e ne è prova il documento oggi in discussione.</p>
      <p sl="lt">La risoluzione fondamentale definisce reato le seguenti azioni: l’incitamento all’odio e alla violenza, il sostegno pubblico al genocidio e ai crimini contro l’umanità e di guerra, nonché il rifiuto di riconoscere tali crimini o la loro palese banalizzazione. La risoluzione fondamentale si limita ai crimini perpetrati sulla base della razza, del colore della pelle, della religione, dell’ascendenza o dell’origine nazionale o etnica. Non tratta però di crimini analoghi commessi per altri motivi, quali l’odio e la violenza contro alcune persone per via delle idee politiche, della loro appartenenza a un determinato gruppo sociale o della condizione sociale di gruppi d’individui (ad esempio, i crimini commessi dai regimi totalitari).</p>
      <p sl="lt">Penso sia il momento di elaborare un documento supplementare che possa affrontare l’incitamento all’odio e alla violenza, il sostegno pubblico al genocidio, ai crimini contro l’umanità e ai crimini di guerra contro gruppi di persone definiti con criteri diversi da quelli di razza, colore della pelle, religione, ascendenza o origine nazionale o etnica, che ho elencato poc’anzi. Tale documento potrebbe trattare, ad esempio, della condizione sociale o delle idee politiche, del rifiuto di riconoscere tali crimini o della loro banalizzazione. Si potrebbe stabilire che in tali casi sussista responsabilità penale.</p>
      <p sl="lt">L’iniziativa della Commissione europea di promuovere la discussione pubblica a livello europeo in materia di genocidio, crimini contro l’umanità e crimini di guerra perpetrati da regimi totalitari e da coloro che li appoggiano, li travisano o sminuiscono vistosamente è gradita e degna di essere sostenuta. Sulla base di tali discussioni, dopo due o tre anni si dovrebbe poter presentare un’altra proposta relativa a una risoluzione fondamentale su tali crimini.</p>
    </intervention>
    <intervention id="3-386" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, mi congratulo con la relatrice, onorevole Roure, per il suo coraggio, e tutta la mia approvazione va alla Germania, che ha dichiarato prioritaria per la sua Presidenza l’adozione di una risoluzione sulla lotta al razzismo e alla xenofobia.</p>
      <p sl="lt">L’idea di Unione europea si fonda su tolleranza, fiducia e convivenza pacifica delle nazioni. Negli ultimi tempi, purtroppo, il numero di attacchi razzisti e xenofobi non è in calo, anzi raggiunge quasi i 10 milioni di casi l’anno. Non solo i partiti estremisti ricorrono ad argomenti razzisti, xenofobi e antisemiti, ma persino i partiti di massa, in apparenza più stabili, e i loro leader non li disdegnano. Anche in quest’Aula e in seno ad alcuni parlamenti nazionali non è infrequente udire discorsi intrisi di nazionalismo estremo e di xenofobia.</p>
      <p sl="lt">Concordo con la relatrice circa il fatto che, in una cultura che si fonda sui diritti e sulle libertà, il diritto penale è un espediente cui si spera di ricorrere il meno possibile. E’ tuttavia inevitabile che si debba fare ricorso alla politica penale per un giro di vite in quest’area. Sostengo appieno il parere del Commissario Frattini, secondo cui un movente razzista dovrebbe rappresentare un’aggravante per il reato in questione.</p>
      <p sl="lt">Non meno prioritaria è l’istruzione, al pari del dialogo tra religioni e culture diverse, nonché uno sguardo equilibrato e attento al passato. Anche quando i cittadini si sentono quanto mai tolleranti, se si inizia a discutere di quale sia la tragedia più grande e di quale ferita sia più dolorosa, s’imbocca la strada che conduce all’intolleranza e alla sfiducia reciproca.</p>
      <p sl="lt">Per i nuovi paesi dell’Unione europea la questione di ripristinare la giustizia storica è particolarmente delicata. E’ giunto il momento di tentare di conciliare le posizioni dei vecchi e dei nuovi Stati membri dell’Unione nei confronti degli eventi tragici e dolorosi del XX secolo. Occorre farlo senza che alcuni partiti sentano di avere il monopolio della moralità e la possibilità di imporre la loro opinione sulle altre nazioni. Lo scopo più importante non è esacerbare, ma sanare le ferite, imparando dalla storia e sbarrando la strada a un’eventuale rinascita del razzismo e della xenofobia.</p>
    </intervention>
    <intervention id="3-387" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Signor Presidente, che si tratti dell’aumento dell’islamofobia o della netta impennata degli attacchi antisemiti, in Europa l’intolleranza è in aumento. Si attende da molto tempo ed è più importante che mai che l’Unione europea mantenga saldamente le proprie posizioni adottando una legislazione che contrasti tali inquietanti fenomeni. Il testo, in sé, non rappresenta l’azione concreta necessaria ad affrontare il problema costante del razzismo e della xenofobia nell’Europa odierna. Potrebbe essere più efficace utilizzando quale parametro la Convenzione internazionale sull’eliminazione di ogni forma di discriminazione razziale.</p>
      <p sl="en">In secondo luogo, tale legislazione deve ribadire l’impegno dell’Europa verso i valori fondamentali del rispetto della diversità e del rifiuto della discriminazione, un impegno che deve equivalere a molto più della somma dei compromessi politici del testo del Consiglio. Nell’attuale clima politico, in cui il sostegno all’estremismo di destra in tutta Europa ha portato a un’ampia diffusione del razzismo, i moderati devono utilizzare questa legislazione e il dialogo che si creerà intorno alla sua attuazione per riappropriarsi del dibattito sulla diversità. Dobbiamo ricostruire i legami di fiducia tra le comunità divise e fare in modo che al sentimento di alienazione si sostituisca un senso di sicurezza, di cui vi è estremo bisogno.</p>
    </intervention>
    <intervention id="3-388" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, Commissario Frattini, onorevoli colleghi, innanzi tutto sono lieto di annunciare che condivido le belle parole che l’onorevole Gaubert ha rivolto all’onorevole Roure, deputata al Parlamento europeo al cui eccellente operato ci siamo ormai abituati, e che ancora una volta ha dato prova di bravura nonché, come ha giustamente sottolineato l’onorevole Catania, della propria tenacia.</p>
      <p sl="pt">I reati di natura razzista restano un problema costante e persistente in tutti gli Stati membri. Il primo passo dev’essere sempre la prevenzione. E’ necessario tentare di prevenire razzismo e xenofobia con una politica educativa da avviare prima possibile e con un discorso politico e sociale che miri a prevenire la diffusione dell’odio e la promozione della xenofobia e del razzismo.</p>
      <p sl="pt">I dati dell’Osservatorio europeo dei fenomeni di razzismo e xenofobia ci pongono dinanzi a questa realtà nell’Unione europea. Pur essendo importante, sul piano giuridico, riconoscere che gli Stati membri dispongono di misure giuridiche, è altresì necessario affermare che vi sono differenze importanti tra tali misure e che occorre armonizzarle. La decisione quadro è pertanto la benvenuta nella misura in cui prevede un certo livello di armonizzazione del diritto penale degli Stati membri e una maggiore assistenza reciproca nella lotta al razzismo e alla xenofobia.</p>
      <p sl="pt">Con questa iniziativa, il Parlamento ha presentato le proprie raccomandazioni e adottato le proprie posizioni su una questione in merito alla quale, non dimentichiamolo, è stato molto più coerente del Consiglio.</p>
    </intervention>
    <intervention id="3-389" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, onorevoli colleghi, nazismo e comunismo sono due facce di una stessa medaglia. Il nazismo è stato studiato in modo approfondito da personalità del mondo accademico e politico; è ben noto e condannato dalla comunità internazionale. La stessa Germania ha contribuito a tale processo, comprendendo e riconoscendo i propri errori storici.</p>
      <p sl="lt">Sappiamo poco dell’altra faccia dei crimini più atroci del secolo scorso: il comunismo. A stento se ne parla, e perciò i suoi crimini contro l’umanità non sono ancora stati riconosciuti su scala mondiale. Circa 20 milioni di persone sono morte nel periodo nazista e per via dell’Olocausto, ma 100 milioni di persone di diverse nazionalità sono cadute vittima del comunismo.</p>
      <p sl="lt">Sostengo la risoluzione fondamentale del Consiglio e la dichiarazione con essa adottata, in cui il Consiglio condanna i crimini perpetrati dai regimi totalitari.</p>
      <p sl="lt">Invito gli Stati membri a proseguire il lavoro di denuncia dei crimini commessi dai regimi comunisti, dandone una valutazione adeguata e integrando la risoluzione fondamentale. Invito il Parlamento europeo ad avviare le discussioni in merito ai crimini del comunismo e a dare il proprio contributo riconoscendo il comunismo quale crimine contro l’umanità.</p>
    </intervention>
    <intervention id="3-390" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, vorrei congratularmi con la relatrice, onorevole Roure, per l’ottimo lavoro svolto a proposito di questo argomento importante ma, a quanto pare, altamente controverso. E’ importante perché si stima che ogni anno milioni di persone cadano vittime di crimini razzisti, ma controverso perché implica che si trovi un equilibrio tra l’azione effettiva per la lotta al razzismo e alla xenofobia, da un lato, e il rispetto per la libertà d’espressione, dall’altro.</p>
      <p sl="en">In effetti l’argomento appare tanto controverso che il testo attualmente in discussione è il prodotto di diversi anni di trattative. Questo senza dubbio porta a chiedersi se fosse davvero necessario che passasse e ancora passi tanto tempo prima di poter arrivare a una soluzione adeguata. Pensiamo ai milioni di persone che hanno sofferto a causa di questo grave ritardo. Alla base di questo estremo ritardo vi sono solo ragioni di natura puramente tecnico-politica, o anche indifferenza negligente? O qualche tentativo nascosto di non procedere rapidamente perché alcune forze politiche influenti non sono così favorevoli a tali azioni e rasentano esse stesse una condotta razzista e xenofoba?</p>
      <p sl="en">Forse il Commissario Frattini può assicurarci che non è affatto così e che i miei timori sono del tutto infondati.</p>
    </intervention>
    <intervention id="3-391" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-392" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sono sempre più turbato dall’aumento di razzismo e xenofobia in tutta l’Unione europea, sia nei nuovi Stati membri che in quelli di vecchia istituzione. In un’Unione il cui pilastro centrale è la libera circolazione delle persone, si tratta senza dubbio di una questione che necessita dell’azione comunitaria. In effetti, iniziative quali l’anno europeo delle pari opportunità per tutti, attualmente in corso, sono fondamentali per diffondere le migliori prassi per la lotta alla discriminazione. E’ importante intensificare tali sforzi al fine di contrastare l’aumento dell’islamofobia, dell’antisemitismo e della discriminazione di altre minoranze, soprattutto quelle provenienti dai nuovi Stati membri. In qualità di Assemblea, insieme a tutte le Istituzioni comunitarie e agli Stati membri, dobbiamo fare del nostro meglio per liberare l’Europa dalla piaga del razzismo e della xenofobia, affermando con chiarezza che non verranno tollerati.</p>
    </intervention>
  </section>
  <section id="creitem30" title="19. Cooperazione pratica, qualità del processo decisionale del regime europeo comune in materia di asilo (discussione)">
    <intervention id="3-394" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A6-0182/2007), presentata dall’onorevole Hubert Pirker a nome della commissione per le libertà civili, la giustizia e gli affari interni, sull’asilo: cooperazione pratica, qualità del processo decisionale del regime europeo comune in materia di asilo [2006/2184(INI) ].</p>
    </intervention>
    <intervention id="3-395" speaker_id="2307" name="Hubert PIRKER" is_mep="True" mode="spoken" role="relatore" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Vicepresidente della Commissione, le proposte che abbiamo formulato in questa relazione ci avvicinano di un passo a un regime europeo comune in materia di asilo.</p>
      <p sl="de">La relazione, che presumo riceverà ampio sostegno dall’Assemblea, rappresenta un’esplicita dichiarazione d’impegno da parte del Parlamento a favore di un efficiente regime europeo in materia di asilo, che miri a prendere decisioni rapide, eque e certe a vantaggio degli interessati. Si basa su una collaborazione più stretta tra le autorità, cooperazione che deve porsi gli obiettivi di creare e accrescere la fiducia tra gli Stati membri, accelerare le decisioni, aiutando in modo più rapido rispetto al passato coloro che abbiano un’aspirazione legittima all’asilo, e di conseguenza permetterci di combattere gli usi impropri del sistema.</p>
      <p sl="de">Sono riuscito a evidenziare 10 richieste centrali, e vorrei ringraziare in modo particolare i relatori ombra per il loro sostegno e la Commissione per le ottime proposte, su cui si basa la presente discussione. Le 10 richieste centrali sono le seguenti.</p>
      <p sl="de">La prima riguarda l’istituzione di procedure uniformi, in modo che si possano prendere decisioni rapide e certe.</p>
      <p sl="de">La seconda richiesta concerne l’introduzione di un elenco di paesi d’origine sicuri, affinché si possa decidere con grande chiarezza, a seconda del singolo caso, se una domanda sia giustificata o meno.</p>
      <p sl="de">La terza è l’istituzione di una base dati comune sulla situazione nei paesi d’origine, in modo che tutti i funzionari pubblici competenti nei diversi Stati membri abbiano a disposizione le stesse informazioni in merito a tale situazione e quindi siano tutti nella posizione di prendere decisioni certe sulla base della stessa fonte d’informazione.</p>
      <p sl="de">La quarta è che abbiamo bisogno di funzionari molto esperti che prendano le decisioni. Questa è la ragione della proposta di sviluppo di un curriculum europeo, in modo che le qualifiche vengano acquisite in base agli stessi parametri in tutti gli Stati membri.</p>
      <p sl="de">La quinta richiesta è che si assistano gli Stati membri sottoposti a una particolare pressione migratoria fornendo in via provvisoria – per il tempo necessario – gruppi di esperti con membri provenienti dai diversi Stati membri, affinché le procedure di asilo possano essere concluse con rapidità.</p>
      <p sl="de">Il sesto punto riguarda la necessità di migliorare le misure per il rimpatrio delle persone, e soprattutto di quelle a cui non è stato concesso o è stato revocato lo status di rifugiato.</p>
      <p sl="de">La settima richiesta riguarda la prevenzione, che ho già menzionato più volte. Dobbiamo lanciare massicce campagne d’informazione per avvertire i potenziali migranti nei paesi d’origine e di transito dei rischi connessi all’immigrazione clandestina e delle conseguenze del rifiuto dello status di rifugiato, nonché per informarli degli strumenti legali per l’ingresso nell’Unione europea.</p>
      <p sl="de">L’ottavo punto concerne l’Agenzia europea di sostegno. La commissione parlamentare si è trovata in disaccordo con la proposta della Commissione al riguardo. A mio avviso, piuttosto che istituire un’ulteriore Agenzia, sarebbe preferibile dotare la Commissione di maggior personale e di fondi più cospicui, soluzione che reputo più efficiente ed economica.</p>
      <p sl="de">Il nono punto dice che dobbiamo chiedere che gli Stati membri provvedano effettivamente alla trasposizione delle direttive o dei regolamenti adottati a livello europeo. Al riguardo si è proposta una “tabella d’equivalenza”, ossia una tabella in cui gli Stati membri espongano le misure con cui ritengono di aver trasposto le esigenze comunitarie corrispondenti.</p>
      <p sl="de">Il decimo e ultimo punto riguarda la ripartizione dell’onere sostenuto, ad esempio, dai gruppi di esperti che offrono sostegno per permettere un più rapido completamento delle procedure in situazioni eccezionali. Indirettamente, anche il fatto di avere procedure uniche distribuirebbe in certa misura tale onere, poiché eviterebbe che numeri elevati di persone si dirigessero in paesi in cui le procedure sono lassiste o basate su informazioni errate. Questo non deve succedere.</p>
      <p sl="de">Abbiamo tentato di presentare un catalogo di punti che illustrano in concreto come, a nostro avviso, in futuro si possa prestare rapidamente aiuto ai profughi veri e propri cui sia stato concesso lo status di rifugiati e come parimenti si possa spiegare agli altri che non possono ottenere tale status .</p>
      <p sl="de">Vorrei ringraziare per la cooperazione e il sostegno che ho ricevuto.</p>
    </intervention>
    <intervention id="3-396" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Signor Presidente, vorrei ringraziare in modo particolare il relatore, onorevole Pirker, per la sua relazione, che contiene una serie di raccomandazioni molto utili.</p>
      <p sl="en">Molte di tali raccomandazioni riguardano l’entità delle ambizioni che un regime europeo comune in materia di asilo davvero esauriente deve manifestare. Molte delle preoccupazioni espresse dal Parlamento europeo in questa relazione vengono affrontate nel Libro verde sul futuro regime comune europeo in materia di asilo, che ho proposto il 6 giugno e che la Commissione ha adottato, e in merito al quale intendo lanciare un ampio dibattito europeo.</p>
      <p sl="en">L’obiettivo ultimo a livello europeo è dunque stabilire condizioni eque per tutti. Chi richiede l’asilo deve aver accesso alla protezione alle stesse condizioni in tutti gli Stati membri: questa è la prima condizione preliminare. In una prima fase si è perseguito lo scopo di armonizzare i quadri giuridici degli Stati membri sulla base di standard minimi comuni, ma nella seconda fase occorre mirare sia a uno standard superiore che a una maggiore parità di protezione nell’intera Unione, nonché a una maggiore solidarietà tra Stati membri.</p>
      <p sl="en">Sarà necessario identificare le differenze e le lacune esistenti nonché perseguire un’ulteriore armonizzazione legislativa, garantendo nel contempo la qualità. Per esempio occorre considerare vari modelli per l’ideazione di una procedura unica per l’esame delle richieste dello status di rifugiato o di protezione sussidiaria. E’ altresì necessario riflettere sull’esigenza di maggiore armonizzazione e chiarificazione delle norme europee che riguardano le condizioni di accoglienza garantite a coloro che chiedono asilo.</p>
      <p sl="en">Occorre inoltre pensare se i criteri di assegnazione delle responsabilità attualmente applicabili nell’ambito del regime di Dublino vadano integrati al fine di prendere in considerazione altri fattori, quali una distribuzione più equa tra Stati membri sulla base delle rispettive capacità di esaminare le domande di asilo e di offrire prospettive a lungo termine ai profughi riconosciuti. Si tratta di una questione molto significativa, sollevata da numerosi Stati membri, e in particolare dagli amici maltesi, che hanno sottolineato l’importanza d’integrare l’attuale regolamento di Dublino. Mi sto documentando al riguardo. In base ai risultati di questo ampio dibattito e dopo l’audizione pubblica che si terrà il 18 ottobre con la piena partecipazione del Parlamento, all’inizio del 2008 pubblicherò una strategia politica, che istituirà ulteriori misure per strutturare un regime di asilo completo insieme a un calendario per la sua adozione. Confido che, con il quadro istituzionale adeguato, che coinvolgerà appieno il Parlamento europeo nel processo legislativo – mi riferisco alla procedura di codecisione – potremo essere all’altezza di queste grandi aspettative.</p>
      <p sl="en">Per quanto riguarda le questioni specifiche affrontate dalla relazione Pirker in materia di cooperazione pratica, è necessario che le procedure degli Stati membri convergano maggiormente. La formazione professionale è senza dubbio uno degli ambiti in cui vi è cooperazione pratica. In questo momento è in corso di elaborazione un curriculum comune. Istituiremo un primo portale europeo pilota sullo scambio d’informazioni sui paesi d’origine entro la fine dell’anno, tra pochi mesi. Per il momento, esso si limiterà a collegare alcune delle banche dati esistenti e sarà accessibile ad autorità nazionali selezionate, ma i miei servizi intendono altresì condurre uno studio di fattibilità su come offrire un miglior supporto strutturale alle attività di cooperazione pratica; l’idea è quella di avere un’Agenzia europea di sostegno.</p>
      <p sl="en">Non va dimenticato che il Fondo europeo per i rifugiati può offrire, attraverso azioni comunitarie, sostegno finanziario agli Stati membri per l’attuazione di progetti, in cooperazione con le Nazioni Unite, volti a migliorare la qualità dei regimi di asilo. Nel nuovo programma mondiale per il 2007 la questione viene menzionata specificamente.</p>
      <p sl="en">La Commissione ha altresì proposto di modificare il Fondo europeo per i rifugiati proprio per offrire sostegno finanziario tempestivo a quegli Stati membri che sono soggetti a notevoli pressioni a causa dell’arrivo improvviso di migranti alle frontiere, alcuni dei quali necessitano di protezione internazionale. Inoltre, la nuova linea di bilancio “Azione preparatoria: Gestione delle migrazioni – Solidarietà in azione”, che è il nome del progetto, verrà utilizzata per assistere gli Stati membri che incontrano particolari difficoltà. Lo finanzieremo con un importo supplementare di circa 7 milioni di euro.</p>
      <p sl="en">In conclusione, naturalmente, come ha detto il relatore poc’anzi, uno dei nostri principali obiettivi politici è tracciare una distinzione netta tra migranti per ragioni economiche, da un lato, e profughi veri e propri, dall’altro. In questo modo vi saranno politiche europee credibili per il rimpatrio dei cittadini di paesi terzi che soggiornano illegalmente, nel pieno rispetto dei diritti umani e delle libertà fondamentali.</p>
    </intervention>
    <intervention id="3-397" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per i diritti della donna e l’uguaglianza di genere. – Signor Presidente, signor Commissario, onorevoli colleghi, il Parlamento europeo si è sempre impegnato per l’istituzione di un regime comune di asilo entro il 2010. La relazione dell’onorevole Pirker, con cui mi congratulo per l’ottimo lavoro, ricorda che è necessario mantenere tale obiettivo.</p>
      <p sl="fr">Scopo della creazione di una politica comune di asilo dev’essere la protezione dell’individuo e non la riduzione o l’esternalizzazione delle domande di asilo. La politica europea deve fondarsi sull’obbligo di accogliere i richiedenti asilo e sul principio del non respingimento, in conformità della Convenzione di Ginevra. L’elaborazione di uno status uniforme, il miglioramento della qualità delle decisioni prese, le procedure uniche europee di compilazione e di esame, l’utilizzo in comune d’informazioni sui paesi d’origine e il miglioramento della cooperazione tra gli Stati membri permetteranno, spero, alle persone la cui situazione richiede protezione urgente di entrare nel territorio europeo in completa sicurezza e di vedere la propria domanda esaminata in modo adeguato.</p>
      <p sl="fr">Cionondimeno, la necessità di migliorare la cooperazione relativa alle informazioni sui paesi d’origine non deve limitarsi alla compilazione di un elenco generalizzato di paesi terzi, poiché l’affidabilità di tale elenco sarebbe dubbia. Occorre, al contrario, introdurre una valutazione caso per caso, sulla base dei diritti dell’individuo.</p>
      <p sl="fr">L’Europa deve altresì distribuire tra i diversi Stati membri gli oneri e le responsabilità della sua politica di asilo e d’immigrazione, aiutando i paesi che, come Malta, non sono più in grado di assorbire ulteriori flussi migratori.</p>
      <p sl="fr">Ho inoltre sottolineato con preoccupazione, in qualità di relatrice per parere della commissione per i diritti della donna e l’uguaglianza di genere, la totale assenza della dimensione di genere nella comunicazione della Commissione europea. Gli aspetti relativi ai diritti delle donne nonché alla protezione dei minori vengono completamente ignorati. Lo stesso vale per i diritti degli omosessuali e dei transessuali. Ritengo inoltre che le persecuzioni basate sul genere, quali la violenza coniugale e domestica, le mutilazioni genitali femminili, gli abusi sessuali, i delitti d’onore, lo stupro, i matrimoni forzati e i reati derivanti dall’applicazione della sharia vadano considerati dal punto di vista giuridico ragioni sufficienti per la concessione dell’asilo. La Commissione deve stabilire criteri concreti per la concessione dell’asilo o di uno status umanitario speciale per le donne che subiscono simili violenze.</p>
      <p sl="fr">Ho altresì messo in luce la necessità di provvedere a una formazione specifica per le persone abilitate all’accoglienza dei richiedenti asilo, e soprattutto delle donne, dei bambini e degli anziani, e di predisporre centri di accoglienza adeguati a tali persone. Sono lieta che il relatore ne abbia preso nota, benché deplori che il suo testo dedichi soltanto un paragrafo alle questioni legate al genere, che a mio avviso hanno un’importanza fondamentale, soprattutto perché non possiamo più ignorare il fatto che la maggior parte dei centri di accoglienza non rispettano i diritti umani fondamentali dell’individuo. Comprendo tuttavia, dopo aver ascoltato il Commissario Frattini, che si tratta di una questione cui tiene molto, e perciò lo ringrazio e mantengo alte le aspettative.</p>
    </intervention>
    <intervention id="3-398" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">a nome del gruppo PPE-DE. – Signor Presidente, vorrei congratularmi con l’onorevole Pirker e dirgli – benché sia certo che l’onorevole Weber lo farà con maggior autorevolezza – che il gruppo del Partito popolare europeo (Democratici cristiani) e dei Democratici europei sosterrà senza dubbio la sua relazione, che mira a migliorare la cooperazione e il processo decisionale nella politica di asilo. Vorrei congratularmi per il suo intervento con il Commissario Frattini, cui devo dire che la questione rispecchia in larga misura i nostri problemi a livello decisionale.</p>
      <p sl="pt">In un’area senza frontiere, uno spazio di libera circolazione, l’asilo è forse l’esempio più lampante di un’area che necessita di armonizzazione tra gli Stati membri e della creazione di un sistema comune. La questione è che lavoriamo nella prospettiva del 2010 e, se tutto va secondo i piani, entro tale data dovremmo avere in funzione un regime comune in materia di asilo. Sono consapevole del fatto che si tratta di una tematica spinosa in cui si è adottata la strategia del minimo comune denominatore, della corsa al ribasso, che apre la strada alle differenze tra Stati membri e alla continuazione del cosiddetto “asylum shopping ”.</p>
      <p sl="pt">Vorrei sollevare tre brevi questioni in ambiti a mio parere essenziali. Innanzi tutto reputo necessario creare una procedura unica per tutta l’Unione al fine di assicurare che le decisioni vengano prese rapidamente e che siano debitamente motivate ed eque. In secondo luogo, vorrei ribadire l’opinione espressa dal Commissario Frattini, secondo cui la qualità delle decisioni dipende dalla qualità delle informazioni. E’ pertanto necessario mettere a punto la miglior procedura possibile per quanto riguarda la raccolta e lo scambio d’informazioni. In conclusione, penso sia necessario rafforzare la cooperazione tra Stati membri, il che significa altresì affrontare la questione della solidarietà e della ripartizione degli oneri.</p>
    </intervention>
    <intervention id="3-399" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">a nome del gruppo PSE. – Signor Presidente, vorrei esprimermi a favore della relazione, perché negli ultimi mesi abbiamo assistito a un evidente calo del numero complessivo di richiedenti asilo che giungono all’Unione europea dai principali paesi interessati da questo fenomeno. Ora, però, tale numero è naturalmente in aumento, in parte per via dell’Iraq. Il numero di coloro che raggiungono l’Unione europea a causa dell’estrema indigenza – e che vediamo approdare a Malta, Lampedusa e così via – rappresenta un grave problema per quest’Assemblea e per l’Unione europea.</p>
      <p sl="en">Per questo motivo, qualunque relazione volta a una migliore procedura e a una migliore politica comune in materia di asilo è la benvenuta. I compromessi cui siamo giunti in questa relazione sono graditi, come pure la cooperazione da parte del relatore, onorevole Pirker.</p>
      <p sl="en">Che cosa tentiamo di ottenere in questa relazione? Ricollegandoci direttamente ai punti elencati dall’onorevole Pirker e all’intervento del Commissario Frattini, reputiamo importantissima la procedura unica. Prendere decisioni con una sola procedura per l’esame delle richieste di concessione dello status di rifugiato e della protezione sussidiaria è molto importante. Una simile efficienza nelle decisioni in materia di asilo è fondamentale.</p>
      <p sl="en">Crediamo inoltre che la qualità decisionale in materia di asilo sia molto bassa nell’Unione europea. E’ indispensabile aumentare la qualità di tali decisioni – e lo dico basandomi sulla mia esperienza di avvocato esperto di domande di asilo. Sappiamo che, per creare questa qualità decisionale in materia di asilo, occorrono sistemi aperti dotati d’informazioni che possano essere effettivamente esaminate: informazioni sofisticate che si possano mettere in relazione reciproca. Probabilmente non vogliamo che vi siano banche dati rivolte, per esempio, solo a funzionari, ma che possano essere esaminate da esperti esterni. Attualmente in molti Stati membri esiste questa qualità decisionale, la cui importanza è fondamentale.</p>
      <p sl="en">Per quanto riguarda il ruolo della Commissione, vogliamo altresì che si lasci aperta la possibilità di un’Agenzia europea, perché desideriamo che la Commissione svolga un ruolo importante e disponga dei finanziamenti necessari. Non si può avere tutto; non si può volere la partecipazione della Commissione nella questione dell’asilo nell’Unione europea senza finanziarla e dotarla di risorse adeguate.</p>
      <p sl="en">In conclusione, vi saranno divergenze tra i partiti in merito all’elenco comune di paesi sicuri, ma a mio avviso i compromessi che abbiamo cercato di creare meritano il sostegno all’Assemblea. Per quanto concerne il regolamento Dublino II, siamo consapevoli delle imperfezioni nella ripartizione degli oneri, il che rappresenta un problema cruciale in questa relazione e nella questione dell’asilo nell’Unione europea. Dobbiamo sforzarci di dare una realizzazione pratica al regolamento Dublino II e alla distribuzione degli oneri. Se la presente relazione può farci avanzare sulla strada di un migliore regime comune in materia di asilo, è degna del sostegno dell’Assemblea, e il gruppo socialista al Parlamento europeo la sosterrà appieno.</p>
    </intervention>
    <intervention id="3-400" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">a nome del gruppo UEN . – Signor Presidente, onorevoli colleghi, ritengo lodevole l’intento del relatore, che ha elaborato un’ottima relazione finalizzata a razionalizzare e a rendere più efficienti le pratiche di asilo.</p>
      <p sl="it">Tuttavia, si deve ancora lavorare in questa direzione, anche per correggere l’interpretazione giuridica e pratica di questo istituto che, proprio per essere così importante dal punto di vista umanitario, non deve essere oggetto di abusi né essere confuso con altri ambiti e con altre preoccupazioni, come quella dell’immigrazione per ragioni economiche, che non hanno niente a che vedere con il principio sacrosanto del diritto di asilo.</p>
      <p sl="it">Inoltre, non si può nemmeno ammettere, per ragioni di civiltà, che un istituto di questa importanza venga utilizzato dalle organizzazioni criminali, come ha dimostrato recentemente l’importantissima riuscita di un’inchiesta svolta dalle nostre forze dell’ordine in Italia, che ha stroncato una connexion enormemente pericolosa la quale svolgeva attività nei più vari settori criminali e utilizzava proprio lo strumento delle pratiche di asilo per reclutare il personale operativo nel crimine. Sono certo che la Commissione ha a cuore queste preoccupazioni che noi non ci dobbiamo stancare di sottolineare, proprio a tutela di questo istituto così importante.</p>
      <p sl="it">Segnalo inoltre la necessità di creare aree di raccolta dei richiedenti asilo nei paesi terzi sicuri fuori dall’Unione europea, visto che mentre “Dum Bruxelles o Strasburgo consulitur, Saguntum expugnatur ”, nel senso che continuano gli sbarchi, continua l’assalto delle organizzazioni criminali e continua soprattutto questo dramma del traffico di carne umana, con le conseguenze che tutti vediamo.</p>
      <p sl="it">E’ inoltre necessaria la massima allerta per evitare di concedere l’asilo a membri di organizzazioni islamiste fondamentaliste. Questo avviene realmente e spesso in questo modo si amplia la nebulosa di Al-Qaida e la sua presenza in Europa.</p>
      <p sl="it">Non condivido invece l’indicazione di affidare più ampie competenze in materia di asilo alla Corte di giustizia, sottraendole di fatto alla giurisdizione degli Stati membri. In particolare, invito il Consiglio a restituire alla Corte di giustizia tutte le sue competenze pregiudiziali.</p>
    </intervention>
    <intervention id="3-401" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, non ho ben capito come siamo passati dal tema della necessità di livelli di protezione elevati ad Al-Qaeda ; tenterò di concentrarmi sulla relazione, e non su ciò che essa non contiene.</p>
      <p sl="en">Il mio gruppo vorrebbe altresì ringraziare il relatore dell’impegno profuso per la relazione, benché, riguardo ad alcuni emendamenti, penso che tutti noi abbiamo avvertito qualche scricchiolio mentre avanzavamo verso l’accordo.</p>
      <p sl="en">Come si è già detto, la relazione investe numerose questioni importanti: gli standard elevati che auspichiamo, l’importanza primaria della protezione, il tema del miglioramento della qualità del processo decisionale, l’accessibilità a informazioni attendibili sui paesi d’origine per tutte le persone coinvolte nel processo, un’adeguata formazione del personale, l’uso della Quality Initiative (recentemente impiegata nel Regno Unito, che senza dubbio necessitava di assistenza) e la partecipazione dell’UNHCR. Sono tutti elementi necessari, perché chi prende decisioni si pronuncia su ciò che è questione di vita o di morte per molte delle persone che si presentano.</p>
      <p sl="en">Accogliamo con favore il riconoscimento della necessità di un’unica procedura in tutti gli Stati membri e reputiamo molto interessante che questa settimana si parli di una revisione del ruolo della Corte di giustizia. Potrebbe essere un buon momento per sottoporre la questione all’attenzione del Consiglio.</p>
      <p sl="en">Inoltre attendiamo con ansia la discussione su Dublino II, anche se al riguardo il nostro gruppo sosterrà l’emendamento n. 17. Concordiamo sul fatto che alla Commissione mancano le risorse sufficienti per controllare efficacemente l’attuazione e la qualità della politica comune in materia di asilo. Ci auguriamo che i gruppi politici riprendano in considerazione questo messaggio quando esamineranno il bilancio e le decisioni in tale ambito.</p>
      <p sl="en">Sappiamo che vi sono divergenze in merito all’Agenzia europea di sostegno, ma, al pari dei socialisti, accoglieremmo con favore l’opportunità di sentire quali sono le intenzioni della Commissione al riguardo al fine di valutare se vogliamo portare avanti la proposta.</p>
      <p sl="en">Non abbiamo presentato alcun emendamento alla relazione, ma sosterremo gli emendamenti costruttivi in merito alla questione dei paesi terzi sicuri. Tuttavia non possiamo assolutamente accordare il nostro sostegno ad alcuni emendamenti.</p>
    </intervention>
    <intervention id="3-402" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, oggi 20 giugno è la Giornata dei rifugiati, per cui questo dibattito calza proprio a pennello.</p>
      <p sl="it">Tuttavia, nel nostro dibattito c’è una grande ipocrisia, in quanto solo due giorni fa questo Parlamento ha deciso di cassare tra le urgenze la questione dei profughi iracheni. Si tratta di una questione importantissima, visto che stiamo parlando di oltre quattro milioni di persone che stanno fuggendo da una guerra infame e illegale. Noi dovremmo invece discutere di questo fatto e della difficoltà dell’Unione europea di accogliere questi profughi, la maggior parte dei quali viene accolta fuori dall’Unione europea, e pensare a come spesso vengono accolti i profughi nel nostro territorio. Una delegazione del Parlamento europeo si è recentemente recata a Samo e ha potuto constatare che dentro il centro di permanenza temporanea di quell’isola – un posto terrificante – vi erano richiedenti asilo iracheni, palestinesi, libanesi e afghani, tutte persone provenienti da zone di guerra.</p>
      <p sl="it">Credo quindi che noi dovremmo interrogarci a lungo sulla necessità di garantire il rispetto del diritto d’asilo, evitando quello che purtroppo è spesso avvenuto in Europa in questi anni, vale a dire le espulsioni collettive e la mancata garanzia del diritto al non respingimento. Troppe volte abbiamo assistito a un caso emblematico, e cioè al fatto che in questi ultimi anni è cresciuta la pressione migratoria e in Europa sono diminuiti i riconoscimenti dell’asilo. Credo che questo sia indicativo di un problema che abbiamo nell’Unione europea.</p>
    </intervention>
    <intervention id="3-403" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. – Signor Presidente, non potrei essere più d’accordo con il piano d’emergenza a 10 punti dell’onorevole Pirker, con il quale mi congratulo vivamente. La settimana scorsa siamo stati di nuovo sconvolti dalla notizia dell’annegamento di persone che tentavano di raggiungere l’Europa. Undici persone sono annegate nei pressi di Lampedusa. Oggi il quotidiano olandese Trouw riporta il racconto straziante dei profughi somali che hanno tentato di raggiungere lo Yemen in condizioni disumane.</p>
      <p sl="nl">Dobbiamo pertanto tentare di istituire una procedura di asilo migliore e nel contempo adottare con urgenza misure per distinguere coloro che richiedono l’asilo dagli immigrati illegali.</p>
      <p sl="nl">Benché possa sembrare un’ottima idea, ottenere una migliore politica di asilo mediante la cooperazione pratica è irrealistico. La cooperazione pratica non basta. Occorre anche la volontà politica di compiere i passi necessari. Leggendo sui giornali olandesi dell’incontro dei ministri della Giustizia svoltosi a Lussemburgo martedì della settimana scorsa, ho l’impressione che tale volontà politica manchi, perché le questioni di cui si continua a discutere sono l’effettivo impiego di persone e di risorse.</p>
      <p sl="nl">Se non riusciamo a concordare sull’utilizzo comune di FRONTEX, una politica comune di accoglienza dei rifugiati dall’Iraq, ad esempio, è improbabile. Senza una posizione comune in materia di sicurezza dei paesi terzi, non si possono compilare relazioni ufficiali europee, il che, in fin dei conti, è una condizione preliminare per portare avanti una politica di asilo armonizzata.</p>
      <p sl="nl">Prevedo grossi problemi intorno all’attuazione del progetto di compilazione di un elenco di paesi d’origine sicuri. Quali fonti sono attendibili? Si possono rendere pubbliche le fonti d’informazione da paesi che non sono sicuri? Dopo tutto è molto pericoloso raccogliere prove contro regimi in mano a una dittatura.</p>
      <p sl="nl">Si tratta però di un’arma a doppio taglio. Un elenco di paesi sicuri comprende paesi con cui possiamo creare rapporti commerciali, ma se un paese non figura sull’elenco dei paesi sicuri, i profughi devono essere accolti. E’ dunque necessario sospendere le relazioni commerciali con i paesi non sicuri al fine di promuovere i diritti umani. E a questo proposito sorgono gravi problemi. E’ improbabile che le ex colonie francesi o britanniche attualmente sotto il controllo di regimi brutali vengano escluse dai rapporti con l’Unione europea. Vorrei sentire dal Commissario Frattini come eviterà il problema.</p>
      <p sl="nl">Una politica armonizzata in materia di asilo, inoltre, trae vantaggio dalla chiarezza. L’onorevole Catania ha presentato un emendamento in cui si esprime a favore di centri di accoglienza aperti per i richiedenti asilo e per altri immigrati. Nel mio paese i richiedenti asilo alloggiano in centri di accoglienza aperti. Gli immigrati illegali vengono portati in centri chiusi, e per buone ragioni. Mi pare incauto istituire campi di accoglienza aperti alle frontiere esterne dell’Unione. Il sostegno alla politica di asilo è destinato a scemare se si può circolare liberamente senza documenti validi. Se l’Unione europea intende formulare una politica di asilo benevola ed equa, dev’esserci la volontà politica di sostenerla. Mi rivolgo a Consiglio e Commissione affinché mostrino tale volontà, nel tentativo di evitare che vi siano altre vittime.</p>
    </intervention>
    <intervention id="3-404" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Innanzi tutto vorrei ringraziare anch’io il relatore per il suo lavoro su questo argomento drammatico. Accolgo con favore il rafforzamento della cooperazione pratica tra Stati membri, dal momento che serve solidarietà per occuparsi dei problemi che gli Stati membri privi di frontiere interne non possono affrontare con efficacia.</p>
      <p sl="sk">Concordo con il relatore circa il fatto che la decisione di concedere lo status di rifugiato vada presa in modo più rapido, equo e prevedibile, il che è di per sé l’obiettivo ultimo dell’introduzione di un regime europeo comune in materia di asilo. In qualità di relatrice per parere sulla strategia comunitaria riguardo ai diritti dell’infanzia, e specificamente sulla situazione dei bambini nei paesi in via di sviluppo, mi occupo delle questioni relative ai figli dei rifugiati, ai figli degli immigrati apolidi e ai bambini sfollati.</p>
      <p sl="sk">Molti figli di rifugiati e bambini richiedenti asilo vengono trattati come se fossero adulti, il che causa loro un trauma permanente. I bambini soffrono nei campi profughi, dove spessissimo sono vittime di abbandono, violenza, abusi, intolleranza e tutela giuridica inadeguata. Gli immigrati, i rifugiati e i bambini sfollati rappresentano il 5 per cento del totale dei richiedenti asilo. Questo suggerisce che, al loro arrivo nel paese, a tali bambini vadano assegnati legali qualificati in grado di rappresentare al meglio i loro interessi.</p>
    </intervention>
    <intervention id="3-405" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Signor Presidente, vorrei congratularmi con l’onorevole Pirker per l’ottima relazione, e sono lieto di sentire che la Commissione sostiene l’appello del mio paese, Malta, per una più equa ripartizione delle responsabilità, anche per quanto concerne il regolamento di Dublino. In effetti, un’eventuale revisione di tale regolamento deve senza dubbio tenere conto degli effetti indesiderati delle norme attuali, a causa dei quali paesi come il mio sono costretti ad assumersi una responsabilità troppo grande solo perché sono Stati membri di frontiera.</p>
      <p sl="en">Per ripartire più equamente le responsabilità dobbiamo fare in modo che alla solidarietà si dia davvero importanza. Va detto che finora, nell’elaborazione delle politiche comunitarie, “solidarietà” ha sempre significato “concessione di assistenza finanziaria”. Ora questo non basta più. Dobbiamo andare oltre. Solidarietà deve voler dire qualcosa di più che non rispondere ai problemi con il denaro, limitandosi a firmare un assegno. Deve significare anche condividere un onere, una responsabilità. Deve significare anche aprire le nostre frontiere per condividere con gli Stati membri limitrofi la responsabilità di trattare con chi richiede asilo e con coloro che si recano, spesso in spregio del pericolo, ma ahimè illegalmente, in territorio comunitario. Perciò, per quanto riguarda la revisione del regolamento di Dublino, concordo con la relazione sul fatto che occorre una ripartizione più equa degli oneri.</p>
      <p sl="en">In conclusione, un problema di tempi: discutiamo dell’istituzione di un regime comune in materia di asilo entro il 2010, ma sappiamo tutti che tale regime non serve nel 2010, ma è urgentemente necessario oggi. Dobbiamo quindi domandarci quante vite saranno spezzate prima del 2010 e quante disgrazie dovranno accadere prima che gli Stati membri superino il proprio egoismo nazionale e capiscano.</p>
    </intervention>
    <intervention id="3-406" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">Signor Presidente, Commissario Frattini, innanzi tutto vorrei ringraziare l’onorevole Pirker per la sua relazione costruttiva. In seguito alle discussioni in seno alla commissione, la sensazione è quella di poterle accordare il nostro sostegno.</p>
      <p sl="sv">La politica di asilo è un settore in cui i cittadini comunitari si aspettano un’azione congiunta da parte nostra, vista la natura transfrontaliera del problema in questione. In plenaria e in seno alla commissione abbiamo spesso discusso dell’attuale situazione nel Mediterraneo, per la quale noi, deputati al Parlamento europeo, non siamo ancora riusciti a trovare una soluzione. E’ scandaloso che ancora oggi si muoia ogni giorno nel Mediterraneo. Vi sono sia immigrati che richiedenti asilo nel mio gruppo.</p>
      <p sl="sv">Dallo scoppio della guerra in Iraq il mio paese, la Svezia, ha accolto più profughi – circa 10 000 – di qualsiasi altro paese nell’intera Unione, e non siamo neppure uno dei paesi comunitari più estesi. Come ha detto l’onorevole Pirker, dobbiamo condividere quest’onere. A mio avviso, dunque, non possiamo limitarci a pronunciare dichiarazioni e promesse che poi non manteniamo. Dobbiamo invece, come propone la relazione, non solo accelerare le procedure di esame dei casi e fare cospicui investimenti nello scambio e nella raccolta delle informazioni, ma anche avere il coraggio di dire che crediamo nella futura apertura dell’Europa. Si deve porre fine al traffico di esseri umani. Si deve porre fine al traffico di donne e bambini avviati alla prostituzione e all’industria del sesso. Non deve più essere possibile fornire all’Unione manodopera a basso costo ogniqualvolta i datori di lavoro lo richiedano, per poi rimandare a casa i lavoratori una volta completati i lavori in questione. Si tratta di questioni difficili, ma abbiamo l’obbligo di risolvere i problemi se davvero intendiamo introdurre una procedura comune in materia di asilo nel 2010.</p>
      <p sl="sv">Secondo me – che vengo dalla Svezia, che è sempre stata generosa nell’accoglienza ai profughi – è ancora assolutamente indispensabile parlare di un elenco di paesi terzi, ma il caso di ciascun rifugiato dev’essere sempre esaminato singolarmente. In caso contrario molti profughi continueranno a subire discriminazioni perché appartengono a una minoranza o per via del genere, delle origini culturali o dell’orientamento sessuale o perché fuggono da una guerra in cui magari appartenevano alla parte che non vincerà.</p>
      <p sl="sv">Mi auguro che la relazione faccia in modo che compiamo un altro passo avanti e che tutti i paesi dell’Unione e i deputati al Parlamento europeo si assumano la responsabilità non solo di risolvere questi problemi urgenti, ma anche di trovare soluzioni durature.</p>
    </intervention>
    <intervention id="3-407" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, signor Commissario, onorevoli colleghi, il diritto all’asilo è universale, ed è per questo motivo che occorre una risposta europea – che, in certa misura, abbiamo già dato. Le proposte della Commissione sono ottime, e vorrei che si mettesse ufficialmente agli atti che possiamo essere molto orgogliosi del nostro Commissario per la giustizia e agli affari interni, che sta facendo un ottimo lavoro. Le proposte presentate dal nostro relatore, onorevole Pirker, sono eccellenti. Chiunque riesca a ottenere sostegno da tutti i gruppi in una questione tanto difficile ha chiaramente svolto un ottimo lavoro, e per questo vorrei ringraziare il relatore.</p>
      <p sl="de">Benché nessuno dei suoi rappresentanti sia presente, vorrei ringraziare il Consiglio. Quel che è accaduto stasera non sarebbe stato possibile e non avremmo potuto prendere tutte queste decisioni se la Presidenza tedesca del Consiglio non si fosse attivata a tal fine negli ultimi mesi.</p>
      <p sl="de">Pertanto vorrei dire solo “grazie”. A giudicare dall’ora tarda, i deputati che si occupano di politica interna sono i più operosi: siamo ancora al lavoro. Perciò vorrei ringraziare di cuore, astenendomi dall’utilizzare tutto il tempo a mia disposizione, in modo che possiamo andare a casa prima.</p>
    </intervention>
    <intervention id="3-408" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Signor Presidente, è molto importante, per quanto concerne la cooperazione e il miglioramento della qualità dei processi decisionali nel quadro del regime comune in materia di asilo, rendere più flessibile l’uso del Fondo europeo per i rifugiati. Il relatore, che vorrei ringraziare per l’ottimo lavoro svolto, fa riferimento a tale problema in molte delle questioni sollevate.</p>
      <p sl="pl">L’anno scorso abbiamo completato i lavori per la base giuridica della prossima versione del Fondo europeo per i rifugiati per il periodo 2008-2013. Già all’epoca abbiamo sostenuto le proposte supplementari presentate dalla Commissione nel corso dei lavori. La Commissione ha suggerito di modificare gli attuali principi di funzionamento del Fondo, indirizzandone maggiormente le attività verso settori quali l’armonizzazione della cooperazione pratica tra Stati membri, l’assistenza in caso di pressioni derivanti da un flusso migratorio di particolare consistenza, nonché la migrazione all’interno dell’Unione e i programmi di protezione regionale nei paesi terzi.</p>
      <p sl="pl">Questo ha comportato l’aumento della spesa per le azioni comunitarie dal 7 al 10 per cento, una maggiore flessibilità delle procedure per la concessione di aiuti finanziari a paesi sottoposti a cospicui flussi improvvisi di richiedenti asilo nonché l’assegnazione di somme specifiche nella catena di distribuzione. Tali somme variano da 3 000 a 5 000 euro a persona per i trasferimenti all’interno dell’Unione e nel quadro dei programmi di protezione regionale. Incentivi finanziari speciali sono stati introdotti per prestare aiuto alle persone particolarmente colpite, ossia i bambini, le persone che necessitano di assistenza medica e le donne.</p>
      <p sl="pl">Pertanto, Commissione e Stati membri devono fare un uso efficace del Fondo. Siamo in attesa di orientamenti, piani d’azione e risultati specifici in relazione all’impiego del Fondo europeo per i rifugiati, che migliorerà in modo significativo le condizioni dei rifugiati in Europa. Vorrei ringraziare ancora una volta il relatore per l’ottimo lavoro svolto.</p>
    </intervention>
    <intervention id="3-409" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem31" title="20. Ordine del giorno della prossima seduta: vedasi processo verbale"/>
  <section id="creitem32" title="21. Chiusura della seduta"/>
</text>
