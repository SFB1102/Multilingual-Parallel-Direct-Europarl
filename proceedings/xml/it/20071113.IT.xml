<?xml version='1.0' encoding='utf-8'?>
<text id="20071113.IT" lang="it" date="2007-11-13" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Progetto di bilancio generale per l’esercizio 2008 (termine per la presentazione di emendamenti):vedasi processo verbale"/>
  <section id="creitem3" title="3. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem4" title="4. Programma legislativo e di lavoro della Commissione per il 2008 (discussione)">
    <intervention id="2-008" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la discussione sul programma legislativo e di lavoro della Commissione per il 2008.</p>
    </intervention>
    <intervention id="2-009" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, i prossimi 12 mesi saranno di vitale importanza per l’Europa per l’efficacia futura del suo ruolo, per la nostra posizione nel mondo, per la fiducia dei cittadini nella nostra capacità di rispondere alle loro aspettative. Abbiamo tutti i motivi per essere fiduciosi. Abbiamo accolto con grande favore l’accordo per il trattato di Lisbona come anche il modo in cui ci si è arrivati. C’è stato il rifiuto di essere sviati dall’obiettivo primario di dotare l’Unione degli strumenti di cui ha bisogno per il futuro. Vi è stata una reale determinazione a mettersi concretamente al lavoro.</p>
      <p sl="en">Contemporaneamente la nostra agenda economica ha portato risultati in termini di crescita e di posti di lavoro, contribuendo così a compensare i rischi della maggiore turbolenza di quest’anno. Ci troviamo ad affrontare le grandi questioni: dall’energia alle migrazioni, dall’occupazione agli aiuti allo sviluppo, in particolare in Africa, e tra poche settimane abbiamo la possibilità di mettere in risalto la nostra leadership globale nella lotta contro i cambiamenti climatici a Bali.</p>
      <p sl="en">In breve l’Unione europea tiene fede agli impegni. L’Unione europea è riuscita a superare la difficilissima situazione che abbiamo avuto nel 2005. La strategia del doppio binario proposta dalla Commissione nel 2006 si è rivelata pagante, concentrandosi sui risultati concreti per i cittadini e allo stesso tempo investendo in una soluzione di ricomposizione istituzionale.</p>
      <p sl="en">Ritengo che l’Unione sia sulla strada giusta per il 2008. Dobbiamo saper usare questo al meglio, dando attuazione ai nostri impegni, portando avanti le proposte chiave già presentate, conservando lo slancio con nuove iniziative e, allo stesso tempo, non perdendo di vista le sfide di lungo termine. Ovviamente dobbiamo anche rispettare e promuovere il processo di ratifica del trattato e mostrare cittadini cosa l’Unione europea può offrire nella fase che porta alle elezioni del Parlamento europeo del 2009.</p>
      <p sl="en">Pertanto accolgo questa opportunità per delineare il contributo della Commissione per un 2008 di successo presentando il nostro programma legislativo e di lavoro per il 2008. Nel farlo desidero ringraziare il Parlamento europeo per la sua partecipazione attiva nell’elaborazione di questo programma. In particolare l’esauriente relazione di sintesi elaborata dalla Conferenza dei presidenti di commissione, e confermata dalla Conferenza dei presidenti, ha contribuito a dare forma al nostro programma. Molte proposte della Commissione rispondono direttamente alle priorità esposte nella vostra relazione di sintesi.</p>
      <p sl="en">Consentitemi tuttavia un breve accenno all’attuazione del programma 2007.</p>
      <p sl="en">L’anno scorso alla stessa epoca abbiamo discusso un elenco mirato di iniziative strategiche da realizzare quest’anno. Per citare solo alcune delle iniziative con maggiore visibilità, ciò ha significato una serie di azioni importanti come la revisione strategica sull’energia, le recenti proposte sulla migrazione della manodopera, sulla flessicurezza, il mercato vinicolo e l’accesso ai mercati.</p>
      <p sl="en">Entro la fine del mese prossimo tutte le iniziative strategiche saranno state adottate con un’unica eccezione. Si tratta della direttiva sullo scambio delle quote di emissione che ho deciso di spostare a gennaio. Questo per evitare distrazioni dai cruciali colloqui di Bali, in occasione dei quali desidero che l’Unione europea appaia unita. Ciò ci darà inoltre il tempo di portare a termine le consultazioni necessarie su come realizzare gli obiettivi comunitari concordati in termini di gas serra e fonti rinnovabili. Sono sicuro che concorderete sul fatto che tale posticipo ha senso infatti può rappresentare del tempo guadagnato in quanto la preparazione ci dà, ne sono certo, migliori possibilità di raggiungere un consenso con gli Stati membri.</p>
      <p sl="en">Oltre alle iniziative strategiche ci siamo impegnati a varare un gran numero di iniziative prioritarie nell’arco di 18 mesi. Molte di queste stanno andando avanti. Nelle prossime settimane avremo proposte in materia di credito ipotecario, strumenti di difesa commerciale e di riduzione delle emissioni di CO2 delle automobili. Entro la fine dell’anno dovremmo raggiungere una percentuale di realizzazione del 70 per cento per arrivare al 100cento o quasi alla fine dei 18 mesi, nel giugno prossimo.</p>
      <p sl="en">Il 2007 si sta rivelando un anno cruciale anche nella preparazione per il futuro. In particolare la prossima settimana avvieremo una serie di proposte fondamentali per il futuro economico e sociale dell’Unione. La revisione del mercato unico consentirà di passare ad un mercato unico forte, innovativo e concorrenziale, con benefici diretti per i consumatori e gli imprenditori, mettendo in condizione d’Europa di orientare la globalizzazione in modo da ottenerne i migliori effetti. Parallelamente adotteremo una visione su come promuovere le opportunità, l’accesso alla solidarietà nell’Europa del XXI secolo, da sostenere, l’anno prossimo, con una comunicazione completa per un’agenda sociale modernizzata.</p>
      <p sl="en">Presteremo particolare attenzione al modo in cui potremo usare il trattato di Lisbona e i relativi protocolli per fare un passo avanti nei servizi di interesse generale, utilizzando tali nuove opportunità per vedere come si possa dare un reale valore aggiunto e assicurare così il ruolo di tali servizi nel miglioramento della qualità di vita di tutti gli europei.</p>
      <p sl="en">Attendo con interesse le reazioni del Parlamento europeo e del Consiglio rispetto alla revisione del mercato interno e alla visione sociale. Ritengo che, prese assieme, ci diano l’equilibrio necessario per andare avanti in aree fondamentali della nostra agenda economica e sociale e che mostrino che l’Europa dispone degli strumenti adatti e che mette a disposizione dei cittadini la piattaforma giusta per adattarsi alla globalizzazione e imprimerle a sua volta una direzione.</p>
      <p sl="en">Ora vorrei concentrarmi sul programma legislativo e di lavoro della Commissione per il 2008. Si tratta del nostro programma politico per il 2008, che indica le nostre iniziative principali e si basa sul nostro impegno volto a dare valore aggiunto ai cittadini europei. Abbiamo cercato di rafforzare sia il contenuto delle politiche che il processo.</p>
      <p sl="en">Per quanto riguarda il 2007, il programma di lavoro per il 2008 si concentra su un numero limitato di nuove iniziative politiche, che comprende 26 iniziative strategiche raggruppate in 12 pacchetti che la Commissione si impegna a realizzare nel corso dell’anno, e 61 iniziative prioritarie, raggruppate in 49 pacchetti, da realizzare in un periodo che va da 12 a 18 mesi.</p>
      <p sl="en">Le nostre iniziative saranno focalizzate su cinque aree, che hanno rilevanza diretta per ciascun europeo: crescita dell’occupazione, Europa sostenibile, gestione della migrazione, cittadini al primo posto ed Europa come partner mondiale. Siamo inoltre decisi a potenziare il nostro impegno per una migliore attività normativa con la garanzia di realizzare quanto promesso.</p>
      <p sl="en">Abbiamo osservato con particolare soddisfazione che la relazione di sintesi del Parlamento europeo concorda sulle aree principali di fondamentale importanza che noi abbiamo individuato per il 2008. Essenziale per raggiungere i nostri obiettivi sarà una collaborazione stretta tra istituzioni e Stati membri. Per più settori tra quelli menzionati nella vostra relazione sono già state adottate o saranno adottate nel 2007 iniziative concrete.</p>
      <p sl="en">Per quanto riguarda il prossimo anno noto con piacere che è stata inserita nel programma una serie di iniziative evidenziate come di particolare interesse per il Parlamento europeo.</p>
      <p sl="en">Per elencare solo alcune delle aree principali: la strategia di Lisbona per la crescita e l’occupazione, che concordemente mantiene un ruolo centrale tra i nostri obiettivi per un’Unione europea più prospera, responsabile del punto di vista ambientale e socialmente inclusiva; il cambiamento climatico, con l’accento posto quest’anno sulla mitigazione e con l’integrazione di un nuovo approccio sull’adattamento; l’ecologizzazione del settore dei trasporti; uno Small Business Act per le PMI (che fa parte di un pacchetto di misure per le PMI); una normativa per rafforzare la protezione dei consumatori in materia di diritti contrattuali e un nuovo Quadro di valutazione per i consumatori; un migliore accesso alla giustizia per i cittadini; il miglioramento del contesto normativo in Europa con una revisione strategica per una normativa migliore.</p>
      <p sl="en">Sul grosso della nostra agenda esiste un livello elevato di accordo tra la Commissione e il Parlamento, sulla necessità di agire e sulla strada da prendere.</p>
      <p sl="en">E’ pur vero che la relazione sintetica contiene alcune indicazioni alle quali al momento non possiamo dare una risposta definitiva. Ad esempio stiamo lavorando attivamente sulla proprietà intellettuale e i servizi finanziari, tuttavia riteniamo prematuro stabilire fin d’ora la forma che dovranno prendere le specifiche iniziative e fino a che punto ci vogliamo spingere.</p>
      <p sl="en">Per quanto riguarda la gestione dei rifiuti al momento vorremmo accogliere le questioni che avete sollevato nel piano di azione per una migliore attuazione della legislazione sui rifiuti e non in una nuova iniziativa.</p>
      <p sl="en">Vorrei che una cosa fosse chiara: quanto non rientra nell’elenco di nuove iniziative non viene trascurato. Il lavoro essenziale della Commissione di attuazione del diritto comunitario, di esecuzione dei programmi e di negoziazione degli accordi internazionali continuerà e riceve maggiore visibilità in altre parti del testo del programma. Inoltre il nuovo capitolo su come elaborare nuove politiche cerca di riflettere la natura pluriennale della maggior parte delle attività della Commissione.</p>
      <p sl="en">Abbiamo inoltre inserito nel programma di lavoro le priorità di comunicazione, tuttavia aggiungendo una novità al riguardo: proponiamo un certo numero di tali proprietà ad altre istituzioni in modo che possiamo lavorare assieme per promuoverle.</p>
      <p sl="en">Ma non si tratta di centralizzazione ma dell’esatto contrario. Noi crediamo che una visione comune sulle priorità offra il trampolino di lancio per agire a livello locale, adattando al meglio la comunicazione alle varie esigenze delle varie parti dell’Unione. Riteniamo inoltre che in tale settore della comunicazione i partenariati siano cruciali se vogliamo veramente mettere in contatto l’Europa con i suoi cittadini.</p>
      <p sl="en">La Commissione attende con interesse la nascita di una vivace e fruttuosa discussione che rispecchi la dimensione strategica del programma di lavoro della Commissione e che costituisca un messaggio politico forte per i nostri cittadini. Il 2008 è davvero un anno cruciale per l’Europa. Assieme la Commissione europea e il Parlamento europeo possono, partendo dall’ottimo lavoro svolto assieme nel 2007, fare la differenza e fare del 2008, ne sono convinto, un grande anno per l’Europa.</p>
      <a text="(Applausi)"/>
    </intervention>
    <intervention id="2-010" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente della Commissione, anch’io vorrei porgere un calorosissimo benvenuto ai molti membri della Commissione che sono qui presenti oggi per la discussione.</p>
    </intervention>
    <intervention id="2-011" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signor Presidente, onorevoli colleghi, vorrei iniziare dicendo a lei, Presidente della Commissione, dopo aver ascoltato le sue parole minacciose dell’anno scorso sulla presenza dei parlamentari di quest’Aula, che qui oggi ci sono più parlamentari che Commissari, e confido che avrà notato la cosa con soddisfazione. A nome del gruppo PPE-DE vorrei inoltre esprimere alcune parole di incoraggiamento: la incoraggiamo, per l’anno entrante – l’anno cruciale per la ratifica del nuovo trattato – ad impiegare la competenza più importante della Commissione che presiede, ovvero il diritto di proposta legislativa per l’Europa, in modo tale da assicurare che la Commissione affronti in modo efficace le questioni che sono motivo di grave preoccupazione per i cittadini e di utilizzare le possibilità a disposizione per colmare il divario tra cittadini e Unione europea.</p>
      <p sl="de">Noi sosteniamo l’approccio generale così come illustrato nel vostro programma nonché le priorità che avete selezionato, dalla crescita all’occupazione – il cui successo è essenziale per sostenere la coesione sociale in Europa – a molti altri aspetti di dettaglio, sino a comprendere migrazione e ricerca. I miei colleghi focalizzeranno il loro intervento sulle singole questioni.</p>
      <p sl="de">Accogliamo con favore il fatto che abbiate effettivamente preso varie proposte emerse dal dialogo strutturato con le commissioni. Auspichiamo di assistere ad un’ulteriore intensificazione di questo dialogo. Saremmo inoltre lieti se la vostra programmazione non fosse solo intesa a coprire i primissimi mesi del 2009 ma se comprendesse un ciclo biennale da sviluppare eventualmente di anno in anno. Quello che ci pare manchi è una tempistica indicativa, e osserviamo inoltre una discrepanza tra il vostro programma e la procedura di bilancio che sarebbe consigliabile risolvere.</p>
      <p sl="de">Lei ha dichiarato che intendete portare avanti un totale di 79 iniziative legislative e un numero quasi uguale di azioni non legislative. Se guardiamo a questo nell’ottica dell’intenzione da lei espressa di ridurre la burocrazia, non sono sicuro che così facendo perseguiate veramente questo obiettivo. Tra gli atti giuridici di cui avete annunciato l’abrogazione ve ne sono molti che non sono comunque più in vigore. A queste condizioni, ridurre la burocrazia è più un bel parlare che non raggiungere un obiettivo reale ed effettivo.</p>
      <p sl="de">Il prossimo anno è l’anno del nuovo trattato. Avete l’opportunità – e sono fiducioso che il trattato entrerà in vigore – di inserire fin d’ora il trattato nel vostro programma. Il trattato porterà nuovi e importanti elementi: operabilità, trasparenza e democrazia. Esso porterà inoltre un elemento per noi essenziale e al quale raccomando di dedicare un po’ di attenzione, ovvero il principio di sussidiarietà. In Europa sta iniziando una nuova discussione sulla sussidiarietà e l’interlocutore principale di questa discussione è lei, signor Presidente, e la Commissione.</p>
      <p sl="de">In alcune parti della Germania, pochi giorni fa, si è levata tumultuosa una protesta sulla questione del sidro e del vino di frutta. Non è mia intenzione discutere nel dettaglio la reazione del pubblico su tale questione tuttavia mi consenta, signor Presidente di porre questa domanda: qual è lo spirito che anima un’amministrazione che con un solo colpo di burocrazia, annienta tradizioni regionali secolari e lo fa in modo così asettico e senza tatto? Questo approccio costituisce un problema, ed è un suo problema signor Presidente. E’ un problema della sua Commissione. Ora avete l’opportunità, nello spirito del nuovo trattato, di creare una nuova cultura di sussidiarietà. Ovvero l’opportunità – una grande opportunità – per la Commissione di ottenere un maggior consenso tra la popolazione più in generale, un’opportunità che noi del gruppo PPE-DE vorremmo invitarla espressamente a cogliere a piene mani.</p>
      <a text="(Applausi)"/>
    </intervention>
    <intervention id="2-012" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE . – Signor Presidente, signor Presidente della Commissione, signori Commissari, onorevoli colleghi, desidero anch’io darvi un caloroso benvenuto a nome del mio gruppo. Approviamo gran parte di quanto detto dal Presidente della Commissione e che è contenuto in questo documento. Vorrei concentrarmi su due punti che riteniamo essenziali. Sono punti che vengono affrontati alla fine del vostro programma. Ci sarebbe piaciuto vederli inseriti all’inizio, comunque la loro collocazione all’interno del testo non incide in alcun modo sulla loro importanza.</p>
      <p sl="de">Il primo punto è la comunicazione. Posso limitarmi a sottoscrivere quanto dichiarato dall’onorevole Nassauer. Dobbiamo dare ai cittadini un messaggio chiaro sul vero compito dell’Europa e su cosa stiamo cercando di ottenere con le nostre varie proposte legislative; diversamente staremmo solo perdendo tempo. Sono molto soddisfatto per l’approccio alla questione della comunicazione –anch’essa nelle mani del Vicepresidente – e per le proposte che ha avanzato e che contemplano un approccio congiunto con il Parlamento. Tuttavia la questione è anche quella del linguaggio che usiamo quando comunichiamo con i cittadini e su come trasmettiamo il messaggio di cosa stiamo cercando di fare.</p>
      <p sl="de">L’anno scorso abbiamo affrontato una serie di atti legislativi che hanno migliorato la posizione giuridica dei consumatori, in particolare nel settore delle telecomunicazioni e in altri. Tuttavia non siamo ancora riusciti a convincere sufficientemente i nostri cittadini che noi siamo qui al loro servizio e che non siamo un’élite di persone che lavora in qualche posto a Bruxelles. A tale riguardo dobbiamo fare di più. Mi auguro, signora Vicepresidente, che alla fine di questa discussione lei potrà dirci qualcosa di più specifico in merito a cosa avete in programma, in quanto si tratta di un obiettivo comune e un messaggio che dobbiamo trasmettere in particolare nel 2008.</p>
      <p sl="de">Vi è inoltre un altro passaggio importante e si trova anch’esso verso la fine del documento. Riguarda i problemi sociali e la dimensione sociale dell’UE nel contesto della globalizzazione, in particolare posti di lavoro e migrazione e i timori dei cittadini. Sfortunatamente, signor Presidente, il documento che ci avete presentato non contiene molte risposte a tali domande. Non si tratta solo di una questione per il Commissario agli Affari sociali, che sta comunque facendo un buon lavoro. Si tratta di una dimensione che deve essere affrontata dalla Commissione nel suo complesso. Anzi è una questione per il Presidente stesso della Commissione, che deve concentrarsi egli stesso sul raggiungimento di questa Europa sociale.</p>
      <p sl="de">Vi sono coinvolti vari settori e vorrei citarne solo due. Uno è il commercio internazionale. Non è forse uno scandalo che esistano ancora in Europa aziende che contano sul lavoro minorile in India e in altri paesi? Cosa stiamo facendo per questo problema? Tale situazione crea timori in Europa e aggrava la povertà. Tale quadro è confermato da vari studi: tale pratica peggiora la povertà nei paesi che sono nostri partner commerciali. In altre parole la politica commerciale deve comprendere anche una dimensione sociale, forse tramite clausole di tipo sociale.</p>
      <a text="(Applausi)"/>
      <p sl="de">Per quanto riguarda la politica sull’immigrazione il vostro documento accenna ad un “approccio integrato alla migrazione”. Non sarebbe meglio dire “nessuna migrazione senza integrazione”? Anzi non avrebbe dovuto la Commissione in questo caso inviare un messaggio molto più chiaro e inequivocabile? Ieri abbiamo discusso la questione con il Commissario Frattini. I suoi commenti iniziali sulla situazione dei rom a Roma, ad esempio, non sono stati molto incoraggianti. Le sue dichiarazioni di ieri sono state molto più chiare e molto più utili. Non è forse un caso se quella dei rom è una questione che abbiamo spesso trascurato, non solo nei nuovi Stati membri ma anche in quelli vecchi?</p>
      <p sl="de">La Presidente Merkel e il Presidente Sarkozy dicono “no ad una politica per la migrazione senza una politica d’integrazione”. Questo è sicuramente un approccio che la Commissione avrebbe dovuto adottare molto tempo fa. Dubito che il Presidente Sarkozy e la Presidente Merkel intendano la stessa cosa che intendiamo noi democratici sociali quando parlano di integrazione. Ciononostante il messaggio di base è assolutamente corretto e la Commissione deve adottare in questo caso un approccio molto più chiaro.</p>
      <a text="(Applausi)"/>
      <p sl="de">La lotta all’estremismo di estrema destra pertanto non significa solo affrontare la questione sul piano ideologico ma coinvolge anche questioni sociali. Disoccupazione, esclusione sociale ed elementi antisociali sono tuttora presenti nella nostra società e vengono sfruttati dall’estrema destra nella sua campagna contro l’Europa. Per tale motivo l’Europa e la Commissione europea devono agire in merito.</p>
      <p sl="de">Il mio collega onorevole Schulz, Presidente del gruppo socialista del Parlamento europeo, ha dichiarato spesso che vogliamo un’Europa sociale. Questo è il nostro obiettivo primario e deve diventare anche l’obiettivo primario di questo programma. Avete dichiarato che noi possiamo fare del “2008 un grande anno per l’Europa”. Noi pensiamo che il 2008 debba essere un grande anno per l’Europa sociale. L’appello che le faccio, signor Presidente della Commissione, è questo: la preghiamo, assuma lei la guida per la realizzazione di questa Europa sociale!</p>
      <a text="(Applausi)"/>
    </intervention>
    <intervention id="2-013" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . − Signor Presidente, questo è un programma politico adatto ad un anno in cui il ritmo dell’integrazione accelererà in modo decisivo con il completamento del processo del trattato di riforma e con l’espansione dell’area Schengen e dell’area dell’euro.</p>
      <p sl="en">Tuttavia la preparazione per l’entrata in vigore del Trattato costituirà il nostro compito principale e noi del gruppo liberale abbiamo due preoccupazioni principali. La prima è che nella costruzione dell’area di libertà, sicurezza e giustizia l’integrazione del terzo pilastro con il primo sia condotta nel modo più rapido e inclusivo possibile.</p>
      <p sl="en">La seconda, in relazione alla PESC, è che il raggiungimento di un ottimo accordo tra Consiglio, Commissione e Parlamento sull’istituzione del servizio esterno promette di essere abbastanza movimentato e decisamente accidentato.</p>
      <p sl="en">Per spiegare e giustificare il trattato ai parlamenti nazionali e all’opinione pubblica occorre sottolineare con forza la dimensione sociale e culturale del mercato unico, come la politica sulla migrazione, nonché sulla lotta contro i cambiamenti climatici. Tali aspetti ci aiuteranno a far accettare il trattato.</p>
      <p sl="en">La valutazione dello stato di salute della PAC dovrebbe essere direttamente collegata alla futura riforma del sistema finanziario attraverso l’aumento di un cofinanziamento della PAC.</p>
      <p sl="en">Infine sarei grato di poter conoscere la valutazione del Collegio sul piano del Presidente Sarkozy per l’istituzione di un’ulteriore commissione di saggi per riflettere sul futuro dell’Europa.</p>
    </intervention>
    <intervention id="2-014" speaker_id="4255" name="Pierre JONCKHEER" is_mep="True" mode="spoken" nationality="Belgium" birth_date="10-05-1951" birth_place="Namur" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE . – Signor Presidente, signor Presidente della Commissione, signori Commissari, ci avete annunciato ventisei iniziative strategiche e sessantuno iniziative prioritarie. In quattro minuti non potrò commentarle tutte. In questo tipo di discussione occorre sempre tenere presente che la Commissione ha una responsabilità, un ruolo del tutto particolare nel quadro del processo decisionale comunitario. Siete voi che avete l’esclusiva dell’iniziativa legislativa e voi che avete il potere di vagliare gli emendamenti, siano essi del Parlamento o del Consiglio. Voi avete una grande responsabilità per quanto riguarda il tipo di risultati che otteniamo in termini di legislazione comunitaria. Posso quindi assicurarvi che, come ogni anno, il gruppo Verts/ALE è quello probabilmente più unito nell’appoggiare tale metodo comunitario, in quanto penso che la Commissione abbia il terribile compito di dover affrontare gli interessi nazionali e le sensibilità dei vari governi nazionali.</p>
      <p sl="fr">Per entrare nel vivo della questione ci sono tre punti che vorrei affrontare. Prima di tutto la politica energetica. Il 2007 è stato un grande anno. Il premio Nobel per la pace è stato assegnato e il Consiglio europeo di marzo ha adottato degli obiettivi che noi avremmo voluto ancora più ambiziosi, ma che comunque abbiamo sostenuto. Ora il 2008, come avete indicato, è un anno in cui occorre passare alla fase attuativa. Lì si impone per noi vigilare in modo critico. Siamo rimasti delusi per i risultati sulle emissioni delle automobili. Noi pensiamo che il vostro approccio in materia di biocarburanti trascuri gli impatti negativi di tale tecnologia sull’ambiente. Noi pensiamo che sulla seconda fase dei permessi per le emissioni occorra passare ad un sistema di aste e non distribuire gratuitamente ciò che in realtà costituisce nuovi attivi finanziari. Siamo un po’ sorpresi che, per quanto riguarda l’internalizzazione dei costi della politica dei trasporti, ci abbiate annunciato solamente degli studi metodologici. Mi sembra che questa sia una discussione che, tra gli economisti, viene affrontata da almeno quindici anni e che la Commissione potrebbe trarre ispirazione dalle esperienze positive a livello nazionale.</p>
      <p sl="fr">Noi pensiamo inoltre, e questo è il messaggio che deve valere per tutto questo aspetto della politica energetica, che voi dobbiate resistere all’idea di usare oltremisura strumenti soft per soddisfare le varie lobby o per venire incontro alle sollecitazioni dei vari governi. E’ necessario utilizzare strumenti vincolanti in quanto l’esempio delle automobili ci mostra che gli accordi su base volontaria non funzionano veramente. In materia di energie rinnovabili non ci sembra un’ottima idea quella di introdurre elementi di flessibilità agli Stati membri. Ognuno deve fare la sua parte.</p>
      <p sl="fr">Il secondo tema che vorrei sollevare riguarda la politica dell’immigrazione. A tale riguardo voi avete una responsabilità assolutamente rilevante. Ricordo il discorso di Kofi Annan davanti al Parlamento europeo, qualche anno fa. Sarebbe magnifico se all’Unione europea venisse attribuito il Nobel per la pace per una politica per l’immigrazione di successo. Contiamo su di voi perché questa politica per l’immigrazione, che annunciate nel vostro programma di lavoro e che è già stata intrapresa, non si riduca all’adozione di un passaporto biometrico comune per tutti gli Stati membri. Penso che ciò rappresenterebbe anche – al di là della situazione disastrosa che creerebbe per la gente – una mancanza di credibilità dell’Unione europea davanti al resto del mondo.</p>
      <p sl="fr">Infine l’ultimo punto che vorrei menzionare riguarda una mancanza nel vostro programma – che devo dire mi sorprende, Presidente Barroso – ovvero la questione dei mercati finanziari internazionali. Se poi volete che i cittadini o una grande maggioranza di essi siano disposti più positivamente rispetto alle questioni della globalizzazione, l’Unione europea, e la Commissione in particolare, non può trascurare la situazione dei mercati finanziari, le indagini sull’esistenza di paradisi fiscali, la nostra incapacità di discutere la questione del cambio tra euro, yen cinese e dollaro.</p>
      <p sl="fr">Ritengo che dall’Unione europea la gente si attenda iniziative ambiziose per far sì che questi mercati finanziari funzionino al servizio dell’economia e della società e non il contrario. Ricordo le discussioni tenute su tale tema in questo Parlamento all’inizio della legislatura. Tutto questo sembra ora scomparso dalle preoccupazioni di tutte le parti. A tale riguardo mi sembra importante che voi rilanciate un’iniziativa con l’appoggio del Parlamento.</p>
    </intervention>
    <intervention id="2-015" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signor Presidente, signor Presidente della Commissione, signori Commissari, onorevoli colleghi, ho ascoltato come tutti molto attentamente il discorso del Presidente Barroso.</p>
      <p sl="fr">Il Presidente ci ha dettagliato gli obiettivi strategici della Commissione che, naturalmente, al centro di tutte le priorità ha posto crescita e occupazione.</p>
      <p sl="fr">Cionondimeno ho notato in questo discorso come anche nella comunicazione della Commissione una singolare lacuna in merito alla quale desidererei qui chiedere informazioni specifiche al Presidente della Commissione.</p>
      <p sl="fr">E’ vero che il 23 ottobre scorso il Collegio dei Commissari ha discusso una proposta del Commissario Mandelson riguardante le imprese europee che hanno delocalizzato la produzione in paesi terzi dove i salari sono bassi? Tale proposta mirerebbe a esentare queste imprese dall’applicazione dei diritti antidumping applicabili ai prodotti esportati verso l’Unione a prezzi sensibilmente inferiori al loro valore normale.</p>
      <p sl="fr">E’ vero che tale progetto ha raccolto un vasto consenso e che la Commissione dovrà prendere una decisione ufficiale in materia dopo il 5 dicembre prossimo?</p>
      <p sl="fr">Cosa rispondete a chi considera una tale misura come un vero sussidio alla delocalizzazione? Un approccio di questo tipo non sarebbe in totale contraddizione con alcuni passaggi della comunicazione della Commissione di cui oggi discutiamo, come i seguenti:</p>
      <p sl="en">Studi recenti mostrano che le principali preoccupazioni dei cittadini dell’Unione vertono sulla “dimensione sociale dell’Unione nell’ambito della mondializzazione, in particolare sulle prospettive occupazionali e sul timore della disoccupazione”. Oppure: “Il piano d’azione a favore della competitività esterna dell’Europa contribuisce a generare una crescita e un’occupazione sostenibili all’interno”.</p>
      <p sl="en">Perché non c’è stato alcun accenno, né nel vostro discorso né nella comunicazione della Commissione sul proprio programma legislativo per il 2008, ad un progetto collegato a questioni politiche importanti come la promozione dell’occupazione nell’UE, la politica industriale e, più in generale, i vantaggi per la Comunità dell’attuale globalizzazione?</p>
      <p sl="en">Infine è vero che, in previsione dei gravi problemi che tale tema potrebbe causare in caso di votazione in Parlamento o addirittura in Consiglio, prevedete di scavalcare il legislatore optando invece per degli orientamenti?</p>
      <p sl="en">Penso che il mio gruppo non sia il solo, qui, che spera di ottenere da voi risposte chiare a tali domande, in assenza delle quali ciascuno dovrà considerare le reazioni più appropriate da adottare. Se vi è piaciuto come ci siamo mobilitati contro la direttiva Bolkestein, allora adorerete la levata di scudi che causerà il regolamento Mandelson.</p>
    </intervention>
    <intervention id="2-018" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signor Presidente, con il suo permesso vorrei iniziare il mio discorso in irlandese.</p>
      <p sl="ga">Approvo il previsto programma di lavoro legislativo della Commissione. La Commissione punta innanzitutto a promuovere in Europa la creazione di occupazione e lo sviluppo, a portare l’UE a fare in conti con il problema del cambiamento climatico, a realizzare una politica comune sulla migrazione, a mettere al primo posto i cittadini dell’UE e ad assicurare che l’UE agisca come forza per il bene in tutto il mondo.</p>
      <p sl="en">Ovviamente l’intera questione della globalizzazione impegnerà le nostre menti per i prossimi anni − non solo a breve termine nel 2008 − e raccolgo favorevolmente le iniziative intraprese in particolare dalla Commissione per preparare l’Europa ad affrontare gli effetti e le ripercussioni, positivi e negativi, che sono la conseguenza della globalizzazione.</p>
      <p sl="en">Vediamo inoltre nel mondo che esiste una minaccia per la democrazia e le azioni che dobbiamo intraprendere devono poter non solo fornire nel migliore dei modi aiuto e assistenza a chi si trova in difficoltà ma anche promuovere i valori di democrazia, lo Stato di diritto e la separazione dei poteri. Nelle ultime settimane abbiamo visto che Pakistan, Georgia e altre parti del mondo subiscono nuove forme di resistenza verso i controlli democratici, nuove minacce per la libertà di stampa e soprattutto l’annientamento della volontà del popolo di essere ascoltato e riconosciuto all’interno di tali realtà.</p>
      <p sl="en">In particolare la perdurante crisi che investe tutto il mondo – in particolare i paesi in via di sviluppo con riferimento ad AIDS, HIV e altre questioni – ci chiede uno sforzo di immaginazione e di innovazione per trovare il modo migliore di affrontare tali situazioni.</p>
      <p sl="en">Tuttavia c’è una questione in particolare che, guardando al futuro, soprattutto a breve termine, mi preoccupa ovvero l’intera questione della fiscalità nell’Unione europea. Molti di noi hanno forti timori in merito alle proposte provenienti dalla Commissione in materia di tassazione delle imprese, la base comune consolidata per le tasse sulle società e, in particolare, l’instancabile desiderio di alcuni Commissari di portare avanti la proposta che noi – io ed altri qui in quest’Aula – riteniamo la Commissione voglia portare avanti senza una base normativa o giuridica.</p>
      <p sl="en">Sono lieto che il trattato di riforma di Lisbona abbia assicurato che per le questioni fiscali continui a essere necessaria l’unanimità. Sono lieto del fatto che non sia possibile introdurre modifiche senza un accordo tra i 27 governi.</p>
      <p sl="en">Esiste un posto in Europa in cui è possibile assicurare concorrenza, non solo in materia economica e ambientale ma anche in tutto il settore della fiscalità. Questa concorrenza fiscale è salutare e vogliamo l’assicurazione che qualsiasi proposta che verrà avanzata non abbia effetti negativi sulla crescita economica e la crescita dell’occupazione, che sono così necessarie per i cittadini europei. Anche se si guarda all’America si osserva una concorrenza fiscale tra gli Stati e sembra che lì funzioni molto bene.</p>
      <p sl="en">L’ultimo punto che vorrei toccare è che, nel guardare al futuro e nell’andare avanti, i cittadini europei non chiedono più burocrazia né chiedono una maggiore regolamentazione. I cittadini europei chiedono una visione e una risposta rapida ai problemi reali che devono affrontare ogni giorno, non alcune ideologie astratte di un antico passato che mi auguro abbiamo lasciato alle nostre spalle.</p>
    </intervention>
    <intervention id="2-021" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signor Presidente, oggi in Danimarca ci sono elezioni. Mi auguro che nel nuovo parlamento danese ci saranno deputati che andranno a leggersi il programma annuale della Commissione e le proposte legislative dell’UE e le esamineranno. In quanto è l’UE che stabilisce le nostre leggi ed è triste aver assistito ad una discussione elettorale in cui una discussione sulla formulazione legislativa era assente. Al contrario in Danimarca ci sono state discussioni su questioni cittadine e regionali come l’alimentazione negli asili, l’istruzione e gli ospedali. Il contributo danese al processo legislativo dell’UE non è oggetto di discussione tra i rappresentanti eletti dal popolo; la democrazia viene svuotata come forma di governo.</p>
      <p sl="da">Idealmente il programma annuale della Commissione dovrebbe essere distribuito per essere esaminato da tutte le commissioni tematiche di tutti i parlamenti nazionali e, a tale riguardo, tutte le parti dovrebbero prendere posizione in merito a ciò che va regolato a livello comunitario e ciò che invece va lasciato al diritto nazionale. I controlli di prossimità e di necessità – o, in termini comunitari, la sussidiarietà e la proporzionalità – andrebbero esaminati dei parlamenti nazionali, prima in relazione al programma annuale e successivamente quando la Commissione presenta le varie proposte legislative. Questo potrebbe mettere in collegamento l’UE e i parlamenti nazionali e dare ai cittadini l’opportunità di essere coinvolti prima di ricevere una decisione da Bruxelles, che ha anche promesso di dare ascolto alle raccomandazioni dei parlamenti nazionali, tuttavia pochissimi vengono. I parlamenti nazionali sono assenti sulla questione ed è triste per quanti di noi combattono per questi parlamenti, tuttavia è positivo poter vedere così tanti Commissari in una sola volta.</p>
    </intervention>
    <intervention id="2-022" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">a nome del gruppo ITS. – Signor Presidente, il programma di lavoro che ci viene presentato mostra esattamente con quale facilità l’Europa ufficiale usi un termine cruciale come “sussidiarietà”.</p>
      <p sl="nl">La Commissione assume pertanto, in completa sintonia con le iniziative precedenti del Commissario Frattini, la giurisdizione ultima sugli aspetti legali della migrazione della manodopera, mentre a mio parere ciò rientra esclusivamente nelle prerogative degli Stati membri.</p>
      <p sl="nl">La Commissione sta facendo pressione sui cittadini europei con quella che io giudico una risposta assai discutibile alle sfide demografiche poste da un altro afflusso di massa di lavoratori da paesi non europei, per il quale non esiste il benché minimo sostegno o accordo democratico da parte dei nostri cittadini europei.</p>
      <p sl="nl">Vorrei essere molto chiaro su questo punto: una nuova ondata di immigrazione, anche se legale, con tutto quello che accompagna una migrazione continua e il cosiddetto ricongiungimento familiare, non farà altro che peggiorare i problemi di integrazione già esistenti e già molto seri, per nulla dire della fuga di cervelli che a quanto pare stiamo vergognosamente consentendo a svantaggio dei paesi di origine.</p>
      <p sl="nl">Ciò avviene in un momento – e voglio sottolineare questo aspetto – in cui esistono già in Europa milioni e milioni di precedenti immigranti di origine non europea, alcuni già di terza o addirittura quarta generazione, che sono tuttora disoccupati e che non hanno ancora raggiunto un’educazione tale da potersi integrare, tantomeno assimilare: un proletariato mantenuto dalla sicurezza sociale.</p>
      <p sl="nl">E’ degno di nota il fatto che la Commissione si sia assunta il compito anche di intervenire nella politica per l’istruzione degli Stati membri. La comunicazione “Insieme per comunicare l’Europa”, alla quale il programma di lavoro fa riferimento, afferma infatti che la Commissione studierà il modo in cui le scuole possano fornire meglio agli studenti le competenze fondamentali e come le comunità scolastiche possano preparare i giovani alle responsabilità di cittadini, in linea con i valori europei fondamentali. Mi chiedo: gli illuminati mandarini europei ci diranno in futuro come pensare e come comportarci? Il “grande fratello Europa” è già alle porte?</p>
      <p sl="nl">La Commissione sostiene di voler mettere al primo posto i propri cittadini ma in realtà si comporta spesso come un imperatore o keizer-koster , puntando spesso il dito ammonitore e scuotendo il capo come un insegnante frustrato. Lo stesso Presidente Barroso è venuto all’inizio dell’anno nei Paesi Bassi per dire agli olandesi che la misura è colma, che farebbero meglio a non pensare ad un referendum e che sarebbe ora di accettare i principi della Costituzione europea.</p>
      <p sl="nl">In questo modo questi stessi grandi democratici europei fanno ogni sforzo per assicurare che i nostri cittadini non abbiano la possibilità di esprimere il proprio pensiero in merito sia alla pseudo-Costituzione sia alla possibile adesione della Turchia. Per quanto riguarda il mio paese, il Presidente Barroso, assieme ad altri mandarini europei, si rallegra di venire e di dirci cosa dobbiamo fare dei problemi tra Fiandre e Vallonia, senza neanche preoccuparsi di capire cosa sta succedendo lì.</p>
      <p sl="nl">In conclusione, e temo che questa non sia la prima volta che lo dico in questo emiciclo e non sarà neanche l’ultima, sembra che l’Europa ufficiale non offra democrazia, non offra sussidiarietà, non fornisca una chiara e netta separazione dei poteri tra Europa e Stati membri. Per tale motivo non mi sorprende neanche il fatto che il cosiddetto trattato di riforma sia, a parte alcune modifiche di carattere estetico, identico alla precedente Costituzione e che pertanto sia solo una versione camuffata di questo documento totalmente illeggibile, oscuro e velato che rende impossibile il normale funzionamento di una democrazia controllata dai cittadini.</p>
    </intervention>
    <intervention id="2-023" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, o sonho europeo , il sogno europeo, der Europäische Traum ! Ritengo che la gran maggioranza degli europei abbia un’idea abbastanza chiara di quale esso sia e che generalmente sia d’accordo. Stanti così le cose, perché così tanta sfiducia verso la Commissione in un numero così alto di paesi? Lei dice che questo ha a che fare con la comunicazione. Tuttavia un gran numero di cittadini, anche quelli che esaminano questi problemi superficialmente dicono che, al contrario, ha anche a che fare con progetti specifici, con la strategia di Lisbona e il suo fallimento che oggi è sotto gli occhi di tutti.</p>
      <p sl="de">L’onorevole Swoboda sostiene che manca la dimensione sociale e ammetto che su tale questione ha ragione. Tuttavia allo stesso tempo l’onorevole Duff ha dichiarato che la dimensione sociale del trattato costituzionale – mi scuso se lo chiamo così mentre voi lo chiamate trattato di riforma – deve costituire il perno centrale. Tutto bene, ma dov’è che dice qualcosa sulla dimensione sociale? In quale forma il trattato è effettivamente leggibile e dove, in questo trattato, si dice qualcosa su principi democratici di base come quello della separazione dei poteri? Se effettivamente faceste come avete detto e come apparentemente intendete fare – ovvero trasmettere il messaggio in modo efficace e realizzare le vostre intenzioni in modo che si traducano in dati reali verificabili – la comunicazione diventerebbe un problema molto minore.</p>
      <p sl="de">Il Presidente della Corte dei conti europea ha proposto ieri sera uno spunto molto chiaro laddove per la prima volta ha citato dei numeri molto specifici: 4 miliardi di euro erroneamente erogati solo dai Fondi strutturali. Consentitemi di citare il suo discorso: “Gli errori più frequenti riguardano le domande per spese non ammissibili, il mancato esperimento delle procedure di gara e la mancanza di elementi probatori a sostegno del calcolo delle spese generali o di quelle relative al personale. I sistemi di supervisione e controllo posti in essere negli Stati membri sono generalmente inefficaci o moderatamente efficaci e la supervisione esercitata dalla Commissione sul loro funzionamento presenta un’efficacia limitata.”</p>
      <p sl="de">Dovete agire. Non tentate di migliorare la comunicazione su quello che non state facendo! E’ un’operazione destinata a fallire.</p>
    </intervention>
    <intervention id="2-024" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, desidero ringraziare tutti i gruppi per le loro osservazioni molto interessanti e stimolanti. Vorrei prima cercare di rispondere ad alcune questioni specifiche per poi passare ad alcuni commenti generali.</p>
      <p sl="en">Vorrei ringraziare l’onorevole Nassauer per il sostegno generale che ha dato alle nostre priorità. Quanto alla questione principale a cui ha accennato – la sussidiarietà – vorrei dire che noi siamo impegnati come lui per l’obiettivo che ha fissato, segnatamente creare una nuova cultura della sussidiarietà in Europa e dare l’esempio in tal senso. A questo rivolgo sinceramente il mio impegno. Non mi illudo che siamo perfetti. Talvolta è difficile cambiare le vecchie abitudini tuttavia stiamo andando nella giusta direzione. Dove ci sono errori, il che è talvolta possibile, cerchiamo di correggerli. Il caso recente che abbiamo richiamato relativo all’Apfelwein ne è un buon esempio e dobbiamo accettare il fatto che talvolta non possiamo prevedere tutte le conseguenze delle norme che elaboriamo.</p>
      <p sl="en">Desidero assicurarvi che sia io che il Collegio qui presente lavoriamo per la sussidiarietà. In tutte le nostre iniziative esaminiamo la necessità di un’iniziativa legislativa specifica – la valutazione dell’impatto e la qualità delle nostre proposte – e cerchiamo di farlo in tal modo.</p>
      <p sl="en">Vorrei sottolineare che, delle 26 iniziative strategiche che ho annunciato, solo 8 sono di natura legislativa; delle 61 iniziative prioritarie, solo 28 sono di natura legislativa; su 87, solo 36 sono di natura legislativa generale. E in più ritireremo 30 atti legislativi.</p>
      <p sl="en">Tuttavia quello che voglio dirvi chiaramente è questo: quando parliamo della nuova cultura della sussidiarietà, ho bisogno del vostro aiuto per spiegare ai nostri cittadini che questo serve per rafforzare l’Unione europea e non per indebolirla, per rendere più democratiche e più responsabili le nostre istituzioni e non per cedere a coloro che attaccano l’Europa e l’Unione europea in modo populistico e demagogico. Non è così che io vedo la sussidiarietà. A volte, in alcuni degli Stati membri, c’è chi dice che, in virtù della sussidiarietà, la Commissione o il Parlamento europeo non dovrebbe proporre questo tipo di programma in quanto va contro la sussidiarietà. In realtà se quello che non vogliono è che l’Unione europea agisca proprio laddove è necessaria un’azione europea, allora non sono d’accordo che ciò sia a favore della sussidiarietà.</p>
      <p sl="en">Per fare un esempio recente: come sapete in marzo il Consiglio europeo ha adottato alcune idee molto importanti in tema di energia ed ambiente, specificatamente per la protezione contro il cambiamento del clima. Ad esempio abbiamo adottato i principi generali della disaggregazione. Si è trattato di una decisione del Consiglio europeo. Tuttavia ho sentito qualche Stato membro dichiarare che la Commissione non dovrebbe insistere sulla disaggregazione perché ciò va contro il principio di sussidiarietà. Non sono d’accordo, e devo dirlo. Si tratta in realtà di una resistenza a un importante movimento europeo favorevole alla creazione di un vero mercato interno per l’energia e all’elaborazione di una politica molto forte contro il cambiamento climatico. Ciò non è a favore della sussidiarietà.</p>
      <p sl="en">E’ qui che abbiamo bisogno del vostro aiuto. Abbiamo bisogno del vostro aiuto per spiegare quand’è che è necessaria l’azione dell’Unione europea e abbiamo bisogno delle vostre critiche quando pensate che l’azione europea non sia necessaria in modo che possiamo, se necessario, stralciare alcune leggi.</p>
      <p sl="en">Tornerò più tardi sull’argomentazione dell’onorevole Swoboda relativa alla comunicazione ma penso che abbia ragione. Infatti io, assieme alla Vicepresidente Wallström e all’intero Collegio, ci stiamo lavorando. Ma l’idea di base è appunto quella dei partenariati. Diciamolo chiaramente: non possiamo fare tutto da soli. Quando dico “noi” intendo le istituzioni europee – la Commissione e il Parlamento europeo. Abbiamo bisogno del coinvolgimento attivo di leader a tutti i livelli, nazionale e regionale. Questo è importante per la sussidiarietà. Ad esempio i Länder tedeschi, le regioni nella maggior parte degli Stati membri, hanno un’importanza critica e il mio Collegio ed io siamo stati dappertutto in Europa nei parlamenti nazionali, talvolta nelle varie regioni, a spiegare. Recentemente sono stato in Polonia dicendo questo molto chiaramente, dicendo che l’Europa non sono loro a Bruxelles o a Strasburgo: l’Europa siamo noi, in tutta Europa, e questa è una responsabilità collettiva. Si tratta, ancora una volta, di un cambiamento paradigmatico in quanto se si vuole suscitare nei cittadini una maggiore adesione all’idea europea dobbiamo condividere con loro con le priorità e non pensare solo in termini di “qualcuno a Bruxelles o a Strasburgo” che dice agli altri cittadini cosa devono e cosa non devono fare.</p>
      <p sl="en">Abbiamo accennato alla dimensione sociale. Ovviamente non potrei evidenziare tutti punti. Vorrei solo dirvi che nel nostro programma vi sono molte iniziative legislative e non legislative in questo settore. E, aspetto più importante, concluderemo il lavoro in cui facciamo un bilancio della società europea con una visione di come promuovere opportunità, accesso e solidarietà nell’Europa del XXI secolo. Così facendo prepareremo la strada per una nuova agenda sociale e tracceremo il quadro per un approccio dinamico e moderno della questione del contributo della politica dell’Unione europea per la società europea di oggi.</p>
      <p sl="en">La Commissione presenterà inoltre proposte di modifica alla direttiva sui comitati aziendali europei che anticipino e accompagnino le ristrutturazioni. Un altro atto legislativo riguarderà le condizioni delle donne in gravidanza con l’obiettivo di migliorare le disposizioni esistenti a tutela della maternità per conciliare vita professionale, privata e familiare.</p>
      <p sl="en">Un’iniziativa riguarderà l’approfondimento del metodo aperto di coordinamento nei settori della protezione sociale e dell’inclusione sociale. Ciò sarà accompagnato da una raccomandazione sull’inclusione attiva di chi è più distante dal mercato del lavoro, con una focalizzazione su tre pilastri: opportunità occupazionali e formazione professionale, sostegno dei redditi e migliore accesso a servizi di qualità. Ciò avviene nel quadro complessivo della strategia di Lisbona per l’occupazione e la crescita.</p>
      <p sl="en">Infine la Commissione adotterà la comunicazione su come prevedere e gestire i cambiamenti, avviando la seconda fase di consultazione delle parti sociali europee su come prevedere le ristrutturazioni aziendali. Questo solo per fornire alcuni esempi di come lavoriamo seriamente per l’agenda sociale dell’Europa.</p>
      <p sl="en">Onorevole Duff, per quanto riguarda la necessità di ratificare il trattato, come comprenderà io condivido totalmente tale priorità e ritengo, per la precisione, che la dimensione sociale e culturale dell’Europa vada messa in evidenza. Sto facendo del mio meglio al riguardo, cercando di spiegare che in Europa abbiamo bisogno di un mercato interno forte, tuttavia l’Europa è più di un mercato e penso che lei possa concordare che anche questo è un impegno condiviso.</p>
      <p sl="en">Per quanto riguarda la proposta del Presidente Sarkozy, sulla quale lei chiede un mio parere, di istituire un gruppo di saggi, la Commissione ha discusso la questione. Noi siamo ovviamente a favore di qualsiasi iniziativa che favorisca la discussione e la riflessione sul futuro dell’Europa. Da veri democratici amiamo la discussione. Si tratta forse di un nostro tropisme , tuttavia a noi piace discutere, piacciono le idee e piace confrontare le idee. Perciò penso che l’iniziativa del Presidente Sarkozy vada vista come parte di una promozione di tale discussione e di tale riflessione. Tuttavia alla Commissione sta a cuore assicurare che tale iniziativa, qualora venisse approvata dal Consiglio europeo, non mini i nostri sforzi volti a sviluppare il successo del trattato di Lisbona e, soprattutto, non ne mini la certificazione.</p>
      <p sl="en">Su questo occorre essere chiari. Per questo pensiamo che questo gruppo, in caso di approvazione da parte del Consiglio europeo, non debba aprire una nuova discussione istituzionale. Non penso che sarebbe saggio farlo per questo chiederò ai “saggi” (e alle “sagge”) di essere abbastanza saggi da non avviare nuovi dibattiti istituzionali ma piuttosto di concentrarsi su una visione per l’Europa da qui a 20 o 30 anni. Si tratta di una cosa importante e perché mai non dovremmo fare una bella discussione sul tema?</p>
      <p sl="en">Non dovremmo neanche avviare un nuovo dibattito negativo sui limiti geografici dei confini dell’Europa. Ciò potrebbe creare divisioni e non dovrebbe minare i nostri processi in corso a livello europeo, come la revisione di bilancio e la normale conduzione dei negoziati per l’allargamento. E’ importante per difendere le istituzioni. Noi siamo favorevoli a tutti tipi di discussione ma diciamolo francamente: ci sono le istituzioni. C’è il Parlamento europeo, c’è la Commissione, c’è il Consiglio europeo e in ultima analisi la responsabilità è delle istituzioni – non dei saggi o forse bisognerebbe dire dei “ragazzi svegli” – quello che potrebbero portare è uno stimolo alla nostra discussione.</p>
      <p sl="en">Pensiamo inoltre che la tempistica della relazione di un tale gruppo dovrebbe essere attentamente esaminata; a tal fine sembra appropriata la fine del 2009.</p>
      <p sl="fr">Onorevole Jonckheer, la ringrazio per le sue osservazioni, in particolare quella che riguarda il metodo comunitario e l’appoggio dei Verdi a tale metodo. Lo terremo ben presente. Avrete senza dubbio constatato che, nel corso della discussione sul trattato di riforma – il Trattato di Lisbona – vi sono stati alcuni tentativi di indebolire il metodo comunitario. La Commissione, che ha collaborato in modo efficace con il Parlamento, è riuscita ad evitare tutto ciò che poteva rimettere in discussione i principi del metodo comunitario.</p>
      <p sl="fr">Voi avete detto che il 2007 è stato un anno importante per la grande causa della lotta contro i cambiamenti climatici e noi, la Commissione e l’Unione europea, siamo orgogliosi di aver dato il nostro contributo. Infatti sulla base del Libro verde della Commissione è stato possibile concludere un accordo nel Consiglio europeo di marzo. L’Unione europea può dirsi fiera di avere assunto il ruolo di guida in tale settore e proseguirà i propri sforzi in tal senso, in particolare a Bali, dopo i recenti importanti avvenimenti come l’High-Level Event a New York e il G8 a Heiligendamm, che è stato parimenti determinante, e ciò nella prospettiva di avviare un processo che – ci auguriamo – potrà portare, a Copenhagen nel 2009, all’attuazione d’un regime post-Kyoto nel 2012. Un traguardo davvero ambizioso. In ogni caso siamo consapevoli della necessità di motivare gli altri nostri partner in tal senso.</p>
      <p sl="fr">Per quanto riguarda la questione delle migrazioni, voi dite che all’Unione europea dovrebbe essere assegnato il premio Nobel per la pace. E che dovrebbe riceverlo anche per la sua azione in altri settori. In verità credo che l’Unione europea meriti già da tempo il Nobel per la pace dato che, se al mondo esiste una grande realtà in termini di pace, questa è esattamente l’esperienza della Comunità europea, che oggi chiamiamo Unione europea. Un esempio. Questo mese andrò a Singapore per partecipare alla riunione del vertice dell’ANASE, che mi ha invitato perché cerca di trarre ispirazione dalla nostra esperienza in materia di integrazione regionale per lavorare per la pace, per la crescita economica e per lo sviluppo sociale. Dobbiamo essere fieri di essere di esempio per altri nel mondo e per questo obiettivo noi lavoriamo costantemente.</p>
      <p sl="fr">Per quanto riguarda le migrazioni, risponderò a più domande poste da più onorevoli parlamentari. L’ho detto a più riprese e lo ripeto, ritengo che in Europa sia assurdo avere a che fare con ventisette politiche per la migrazione. Abbiamo uno spazio integrato e pertanto dobbiamo avere un approccio comune. Diciamocelo chiaramente, alcuni Stati membri vi si oppongono. Tuttavia noi insisteremo, perché in uno spazio integrato ci sono più probabilità di trovarsi di fronte a problemi come quello visto in Italia recentemente, segnatamente per quanto riguarda alcuni cittadini provenienti dalla Romania. In Europa abbiamo bisogno di più immigrazione, non di meno. Questa è la verità.</p>
      <p sl="fr">E’ questo il motivo per cui noi chiediamo una politica per l’immigrazione responsabile e fondata su due aspetti principali. In primo luogo dobbiamo essere fermi in materia di sicurezza, combattendo apertamente qualsiasi sfruttamento nell’ambito del lavoro e il lavoro nero. E’ per questo che abbiamo proposto – si tratta di un’iniziativa del Vicepresidente Frattini che sottoscriviamo pienamente – una direttiva che dichiara reato l’impiego di persone che risiedono illegalmente sul territorio dell’Unione onde evitare lo sfruttamento di questa manodopera e per combattere queste reti criminali. Dobbiamo dar prova di fermezza nei confronti dell’immigrazione illegale, di qualsiasi attività che funga da copertura a certe organizzazioni che talvolta non sono altro che organizzazioni criminali, non solamente legate all’immigrazione illegale ma anche al traffico di droga, alla tratta degli esseri umani ed altre forme di criminalità organizzata.</p>
      <p sl="fr">Allo stesso tempo dobbiamo essere molto aperti, molto generosi, molto solidali per quanto riguarda l’integrazione in seno all’Europa, prima di tutto ovviamente dei cittadini comunitari, ma anche dei migranti in generale. Occorre avere il coraggio di dire che questo compito deve essere condiviso. Le istituzioni europee devono fornire il quadro generale ma chi, nella pratica, si farà carico dell’integrazione? Non è il Parlamento europeo né la Commissione europea. Sono i governi nazionali, le regioni, le autorità locali, le ONG, talvolta perfino le chiese, tutti i soggetti presenti sul terreno e che hanno un dovere in termini di cultura di integrazione. Questa è una sfida importante.</p>
      <p sl="fr">Avete accennato a Kofi Annan. Ho parlato con lui di tale questione più volte. Sia livello mondiale esiste un settore poco regolamentato questo è quello dell’immigrazione. Abbiamo definito per quanto riguarda il commercio mondiale, ma anche per l’ambiente, determinati principi organizzativi. E’ sorprendente constatare che le migrazioni, una delle maggiori sfide per il mondo siano, sul piano internazionale, un settore in cui manca un’organizzazione. Appoggio la vostra proposta per cui noi, come Unione europea, proprio perché rappresentiamo un caso speciale in termini di integrazione e di libertà di circolazione, dobbiamo moltiplicare i nostri sforzi per portare avanti determinati principi in quanto oggi, in Europa e nel mondo, esiste la minaccia rappresentata da forze xenofobe, la minaccia di forze populiste, di forze negative del passato contrarie ai principi che sono i nostri, i principi dell’umanesimo, dell’accoglienza. Occorre evitare le posizioni estreme e lavorare per un approccio razionale, giusto e progressista.</p>
      <a text="(Applausi)"/>
      <p sl="fr">Onorevole Wurtz, lei ha posto alcune domande sugli strumenti di difesa commerciale. Prima di tutto nel mio discorso ho accennato a tali strumenti dicendo che assumeremo alcune iniziative in materia a breve termine. Mi si consenta di dire che siamo molto favorevoli a meccanismi efficaci di protezione dei nostri interessi commerciali e di difesa contro le pratiche sleali. E’ questo il motivo per cui attualmente stiamo studiando come migliorare l’efficacia di tali strumenti, e lo faremo in modo trasparente. Abbiamo appena avuto una grande consultazione che aveva l’obiettivo di dotare meglio le nostre imprese, in particolare le PMI, per affrontare la concorrenza internazionale. Contiamo pertanto di prendere delle decisioni in materia il prossimo dicembre.</p>
      <p sl="fr">Occorre riconoscere che le imprese europee sono le più internazionali del mondo. Oggi le catene di produzione e di distribuzione europee hanno sede in tutto il mondo, non solo nei nostri paesi. Noi pensiamo che tale presenza mondiale sia una fonte di competitività e di crescita per l’economia europea ma anche per l’occupazione in Europa. Posso assicurarvi che non abbiamo intenzione di ricompensare né sovvenzionare le imprese europee che scelgono di aprire attività o di trasferire una parte della loro produzione nei paesi terzi. Tuttavia voglio essere sincero con voi dicendo che non sanzioneremo né puniremo le imprese europee che sono le più globali e le più competitive del mondo. Abbiamo quindi bisogno di strumenti di difesa commerciale che siano solidi e trasparenti. Riesamineremo gli strumenti di difesa commerciale con l’obiettivo di potenziarli e mai di indebolirli, adattandoli ovviamente alle nuove realtà della globalizzazione.</p>
      <p sl="fr">Non voglio dilungarmi sul tema della globalizzazione. Domani sarò di nuovo qui per discutere il documento che abbiamo presentato all’ultimo Consiglio europeo, e più generalmente all’Europa, sull’interesse europeo e sugli strumenti per orientare la globalizzazione. Siamo fortemente consapevoli della necessità di difendere gli interessi europei nel mondo, di proteggere i nostri interessi senza protezionismi, di comprendere e di avere il coraggio di dire ai cittadini europei – cosa non facile ma che comunque va detta – che se noi chiudiamo le porte dell’Europa noi saremo i primi a soffrirne. L’Europa è il primo esportatore mondiale. Sarebbe controproducente, prendere la strada del protezionismo. La cosa importante è stabilire come mantenere l’apertura senza ingenuità, come mantenere l’apertura dei mercati mondiali e addirittura aumentarla difendendo i nostri interessi, in particolare tenendo conto delle nostre preoccupazioni in materia di occupazione.</p>
      <p sl="en">Onorevole Crowley, ringrazio anche lei per l’appoggio dato al nostro programma generale. Quanto allo specifico punto da lei sollevato – che so costituire per lei motivo di preoccupazione – vorrei chiarire le nostre iniziative in materia fiscale.</p>
      <p sl="en">Come sa la Commissione lavora da tempo sulla questione di una base imponibile consolidata comune. Si tratta di un tema molto complesso sul quale gli Stati membri hanno opinioni molto diverse. So bene che in Irlanda si tratta di una questione delicata. So anche che è una questione delicata anche in altri Stati membri. Come di prassi la Commissione sta conducendo una valutazione di impatto per analizzare le questioni ed esaminare il probabile impatto delle varie soluzioni possibili prima di avanzare proposte formali. Tutto questo è di dominio pubblico ed è pertanto naturale che la Commissione vi si richiami nel programma di lavoro per il 2008.</p>
      <p sl="en">Tuttavia concordo con lei sul fatto che nel trattato di riforma sia chiaramente l’unanimità il principio da applicare per qualsiasi iniziativa legislativa in materia fiscale. Pertanto ritengo che le sue preoccupazioni abbiano ricevuto adeguata considerazione.</p>
      <p sl="en">Penso di aver replicato alla maggior parte delle sue interessanti osservazioni. Mi consenta di dire che ovviamente mi sono concentrato sulle questioni, per così dire, più polemiche. Quello che vorrei dire è che qui si è visto un certo grado di consenso sull’Europa. Un consenso che ritengo sia maggiore tra le istituzioni, pur con le naturali differenze tra famiglie politiche, e mi auguro anche un consenso tra le varie parti della nostra alquanto diversificata Unione.</p>
      <p sl="en">Non ritengo che si tratti di un consenso sul minimo comune denominatore, ma ritengo che si tratti principalmente del risultato di tre fattori. Primo: molte delle sfide che affrontiamo oggi sono incontestabili. Cambiamento climatico, le realtà della migrazione, il rischio di povertà a livello mondiale sono necessità inevitabili: sono tutte delle chiare sfide. Si può essere di sinistra, di destra o di centro, del nord o sud Europa, dei vecchi o dei nuovi Stati membri, piccoli o grandi, tuttavia queste sono sfide comuni che possiamo affrontare solo assieme.</p>
      <p sl="en">Secondo: stiamo rendendo sempre più chiaro che l’Unione europea ha un ruolo centrale nel risolvere tali questioni. L’azione a livello di singoli Stati membri è comunque limitata e diventa sempre più ovvio che una dimensione europea è indispensabile.</p>
      <p sl="en">Ovviamente dobbiamo vedere in quale misura sia appropriato ricorrere alla dimensione europea – la questione della sussidiarietà sollevata da qualcuno di voi – tuttavia penso che possiamo essere d’accordo che anche gli Stati membri più grandi non possono affrontare da soli tutte queste sfide e che è necessario in qualche misura un impegno a livello europeo.</p>
      <p sl="en">Infine ritengo che l’impegno profuso da tutte le istituzioni nel dialogo e nella cooperazione stia dando i suoi risultati. Stiamo sprecando meno energie nel misurarci l’uno contro l’altro e più energie per concentrarci su come servire i nostri cittadini – ponendo sempre l’accento sui cittadini. Un’Unione forte, certo, ma non un’Unione forte che sia fine alle istituzioni stesse ma un Unione forte in grado di dare risultati concreti per i nostri cittadini: questo è il nostro programma. Penso che, 50 anni dopo, il genio dei padri fondatori concretizzatosi nella creazione di un mix unico di istituzioni sia più forte che mai.</p>
      <p sl="en">Pertanto attendo con fervore di lavorare a stretto contatto con il Parlamento per tradurre in azione le proposte presentate, concretizzando il nostro pensiero in misure reali ed elaborando la nostra nuova agenda per il futuro.</p>
      <p sl="en">A nome mio e di tutto il Collegio desidero esprimere il nostro sincero desiderio di instaurare con il Parlamento un dialogo di lavoro leale e dinamico.</p>
      <a text="(Applausi)"/>
    </intervention>
    <intervention id="2-028" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">a nome del gruppo PPE-DE . – Signor Presidente, vorrei parlare dell’agenda della Commissione, particolare per il settore economico, non solo perché questa è l’area di interesse maggiore per la commissione per i problemi economici e monetari ma anche perché si tratta di un’area di vitale importanza per la strategia di Lisbona.</p>
      <p sl="en">La Commissione deve mantenere il proprio ruolo attivo nella costruzione di un vero mercato unico dei servizi finanziari. E’ un ruolo attuale per un buon motivo. In primo luogo le recenti turbolenze finanziarie hanno sottolineato l’importanza di una solida regolamentazione in materia finanziaria. In secondo luogo il mondo finanziario è sempre più intrecciato. Dobbiamo essere in grado di costruire una convergenza con tutti i nostri maggiori alleati di oltremare. Le iniziative per un Mercato transatlantico hanno segnato l’avvio di un processo molto importante, particolarmente fondamentale per i mercati di capitali.</p>
      <p sl="en">Alcuni anni fa è stato introdotto con successo un processo legislativo pionieristico con la procedura Lamfalussy. La procedura Lamfalussy costituisce il primo tentativo nell’UE di passare in modo massiccio ad una legislazione delegata. Anche se le prime esperienze ottenute con questa procedura sono positive è essenziale continuare a creare fiducia tra le istituzioni. Le relazioni di lavoro tra Parlamento europeo e Commissione europea a tale riguardo sono molto importanti.</p>
      <p sl="en">Quanto alle misure, in primo luogo la procedura Lamfalussy è fondamentalmente un processo solido bene accolto dalle parti interessate. Va anche detto che si trova nelle fasi iniziali ed è in continuo sviluppo. Pertanto in questa fase non è opportuno procedere ad una completa revisione, né d’altra parte questo è nell’interesse della maggior parte degli interessati. Piuttosto abbiamo bisogno di miglioramenti mirati – in particolare per quanto riguarda i comitati di livello 3; vi è ampio margine di miglioramento per quanto riguarda la cooperazione internazionale dei comitati, per stimolarci e chiarirci l’uno con l’altro.</p>
      <p sl="en">Infine vorrei dire che la Commissione, in tema fiscale, dovrebbe mantenere il suo ruolo attivo. Anche se la materia fiscale può sembrare un tema un po’ difficile, e sappiamo tutti che qui vale ancora il principio dell’unanimità, dobbiamo avere coraggio e proporre azioni in tale settore.</p>
      <p sl="en">La cooperazione rafforzata istituisce una buona innovazione, come molto importanti sono anche le altre voci dell’agenda della Commissione in materia fiscale.</p>
    </intervention>
    <intervention id="2-029" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE . – Signor Presidente, signor Presidente della Commissione, credo che l’attesa dei cittadini nei confronti della dimensione sociale della costruzione europea permanga effettivamente molto viva e che il rafforzamento del pilastro sociale costituisca l’anello debole, per non dire l’anello mancante, della strategia della Commissione.</p>
      <p sl="fr">Occorre smettere di opporsi alla strategia per la crescita, la realizzazione del mercato interno e il rafforzamento del pilastro sociale. Si tratta di una condizione per ottenere il consenso dei cittadini, ma è anche semplicemente una condizione per il successo della strategia di Lisbona e per il rafforzamento del livello di competitività e di efficienza economica dell’Unione europea.</p>
      <p sl="fr">A tale riguardo colpisce il contrasto con la consapevolezza delle sfide poste dal cambiamento climatico, che è maturata dopo il Vertice di primavera dell’anno scorso, di cui si ritrova più di una traccia nelle priorità del programma di lavoro della Commissione. Si è lontani dallo stesso slancio quando si tratta di rispondere alle sfide dell’inclusione sociale, di un’Europa che funzioni per tutti, che promuova non solo più occupazione ma anche posti di lavoro migliori.</p>
      <p sl="fr">Dichiarazioni di intenti e retorica affiorano qua e là nell’introduzione, nel preambolo, ma non compaiono, se non in scarsa misura, nel concreto programma d’azione, in particolare per quanto riguarda le iniziative legislative.</p>
      <p sl="fr">Vorrei prendere come esempio la formazione continua che è stata citata e che costituisce un mezzo essenziale per il successo della nuova politica di riforma del mercato del lavoro, se vogliamo che la flessicurezza sia giusta ed efficace, tuttavia non c’è alcun programma ambizioso – che equivalga ad esempio a quello che è stato l’Erasmus, che non solamente dà i suoi frutti ma vale anche molto come strumento nel quale i cittadini, gli europei, riconoscono il lavoro dell’Unione europea.</p>
      <p sl="fr">In materia di lotta contro l’esclusione sociale e la povertà, o della promozione della protezione sociale, le proposte d’azione sono limitate essenzialmente a iniziative di tipo non legislativo.</p>
      <p sl="fr">Ci rammarichiamo parimenti dell’assenza di progressi per quanto riguarda la direttiva sull’orario di lavoro e la direttiva sul lavoro interinale. Analogamente, nel settore della fiscalità, dobbiamo constatare che, per la mancanza di un’iniziativa per una vera base imponibile per le aziende, per la quale c’è una richiesta del Parlamento e sulla quale il Commissario competente stava lavorando, non si sta ancora andando verso un mercato interno più equo in tale settore.</p>
      <p sl="fr">Infine attendiamo con impazienza due iniziative che lei ha annunciato. Da una parte per quanto riguarda la revisione della direttiva sui comitati aziendali europei che il Parlamento europeo chiede dal 2001 e, dall’altra, come da lei accennato, i congedi di maternità.</p>
      <p sl="fr">Vorrei concludere facendo riferimento a due casi di stallo che ci sembrano assolutamente incomprensibili e inaccettabili e che riguardano da una parte i servizi di interesse economico generale e dall’altra i servizi sociali di interesse generale.</p>
      <p sl="fr">Dopo una lunga serie di libri bianchi, di libri verdi, di comunicazioni, di ricorsi alla Corte di giustizia, di richieste chiare e reiterate del Comitato delle regioni e del Comitato economico e sociale, mentre tra gli Stati membri è stato raggiunto un consenso nel Consiglio per inserire un nuovo articolo del trattato di Lisbona che offre una base chiara per un’iniziativa legislativa in codecisione con il Parlamento sui servizi pubblici e i servizi di interesse generale, non esiste ancora una proposta concreta.</p>
      <p sl="fr">I servizi pubblici sono il cuore del nostro modello sociale. I cittadini attendono che sia chiarito che non saranno applicate freddamente le regole della concorrenza e del mercato interno. Signor Presidente la invitiamo a proporre al Parlamento un’iniziativa su tale questione.</p>
    </intervention>
    <intervention id="2-030" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, accolgo con favore molti aspetti del programma della Commissione. In particolare sono lieto di assistere all’impegno della Commissione di proporre una specifica direttiva orizzontale ai sensi dell’articolo 13 per combattere la discriminazione nell’accesso ai beni e ai servizi, sebbene avrei forse preferito vedere direttive specifiche in tutti i settori. Accolgo comunque positivamente la cosa. Si tratta di una soluzione che io e molti altri colleghi abbiamo invocato e attendo con interesse di poter lavorare con la Commissione al riguardo.</p>
      <p sl="en">Saluto inoltre l’impegno della Commissione per una comunicazione sulle infezioni nosocomiali. Occorre lavorare per un codice di pratiche a livello europeo per arrivare ad uno scambio delle migliori prassi e ad un maggiore rigore delle norme, considerando le forti differenze esistenti tra gli Stati membri. Vorrei anche vedere una modifica alla direttiva del 2000 sugli agenti biologici che tuteli gli operatori della sanità contro il rischio di contagio da HIV e da epatite C tramite gli aghi usati. Ogni anno nell’UE si ha circa un milione di incidenti di questo tipo e sono deluso nel constatare che il programma di lavoro per il 2008 non preveda un’azione in materia. Vorrei sollecitare la Commissione a presentare il prima possibile tale emendamento accogliendo la richiesta del Parlamento.</p>
      <p sl="en">Sempre rimanendo in tema di normativa per la salute e la sicurezza, vorrei esprimere anche la mia soddisfazione nel prendere atto del vostro impegno a condurre valutazioni di impatto prima della presentazione di qualsiasi nuovo strumento legislativo. Vi esorto altresì ad esaminare anche l’attuazione della legislazione vigente.</p>
    </intervention>
    <intervention id="2-031" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signor Presidente, sono lieto per la rilevanza riconosciuta alla politica energetica nei programmi della Commissione. Cionondimeno vorrei attirare l’attenzione sull’esigenza di raggiungere un punto di equilibrio tra obiettivi ambientali e strategici. E’ molto facile imporre nuove tasse ambientali e chiedere migliori norme ambientali nei settori edile e industriale, tuttavia questo non risolve il problema della nostra sicurezza energetica. In caso di crisi sono necessarie misure politiche rivolte ad una solidarietà energetica.</p>
      <p sl="pl">I principi del mercato comune vanno applicati con urgenza a chi ha l’energia, che è anche chi ne controlla la distribuzione. Ciò è particolarmente importante se chi ha l’energia proviene da paesi terzi, come la Russia, in cui per gli investimenti esteri il principio della sussidiarietà non è applicato.</p>
      <p sl="pl">I paesi a rischio di ricatto economico saranno più propensi a sostenere i costi di programmi ambientali se questi ultimi andranno di pari passo con soluzioni strategiche vitali per la sicurezza energetica dell’Europa. Rimango dell’impressione che in tale settore non siamo riusciti a raggiungere un equilibrio.</p>
    </intervention>
    <intervention id="2-032" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo IND/DEM . – Signor Presidente, questa mattina nel Presidente Barroso sembra di ascoltare un cattivo generale della prima guerra mondiale: facciamo come abbiamo fatto la settimana scorsa, anche se non ha funzionato.</p>
      <p sl="en">Non vi è il benché minimo riconoscimento che il modello, semplicemente, non funziona. Voglio dire, come può parlare di crescita e occupazione senza riconoscere che questa meravigliosa, mitica strategia di Lisbona si è rivelata un disastro totale? Non abbiamo raggiunto neanche uno solo degli obiettivi, e tuttavia parliamo di crescita e occupazione. E cosa faremo? Procederemo ad una deregolamentazione? Toglieremo oneri alle imprese? No, niente del genere.</p>
      <p sl="en">Mi chiedo come abbia il coraggio di parlare di Europa sostenibile quando abbiamo ancora la stessa politica comune sulla pesca, quando continuiamo a ributtare a mare, morto, fino al 50 per cento del pescato; e tuttavia teniamo ancora il sistema delle quote.</p>
      <p sl="en">Ma forse quella che mi piace di più è l’idea che il programma di questa Commissione metterà al primo posto i cittadini. Davvero divertente! Se voleste mettere al primo posto i cittadini, allora rispettereste le loro opinioni. Avreste ascoltato cosa hanno detto i francesi e gli olandesi e avreste dato loro, con questo nuovo trattato, l’opportunità di vedere, tramite referendum liberi, equi e aperti, se sono d’accordo con la vostra stessa visione sul futuro dell’Europa.</p>
      <p sl="en">Niente di tutto ciò. Voi nascondete la testa sotto la sabbia. Voi fate finta che non stia succedendo niente in realtà voi state distruggendo la vostra Unione europea in quanto essa diviene oggetto di disprezzo dell’opinione pubblica.</p>
    </intervention>
    <intervention id="2-033" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Signor Presidente, la ringrazio per avermi dato la parola. Onorevoli colleghi, i membri del gruppo PPE-DE che si interessano delle questioni di bilancio sono sostanzialmente lieti di approvare i programmi della Commissione per il 2008, e il Presidente Barroso ha formulato un messaggio chiaro che rispecchia un impegno politico. Tuttavia il programma di lavoro in sé è più che altro un infinito elenco di buone intenzioni. Se dovessimo discutere il programma legislativo e la strategia politica annuale subito all’inizio dell’anno, mettendole assieme, allora sarebbe possibile elaborare il bilancio secondo i nostri obiettivi, e non gli obiettivi in base al bilancio.</p>
      <p sl="hu">Il Parlamento è impegnato per il programma Galileo e l’Istituto europeo per la tecnologia e si attende che la Commissione e il Consiglio prendano una decisione su tali questioni che sia nell’interesse dei cittadini europei. Infine vorrei sottolineare che la Commissione non solo rende un servizio alla crescita dell’occupazione tramite un gran numero di programmi ma anche che usa in modo responsabile i soldi dei contribuenti e si attende dagli Stati membri una pari responsabilità.</p>
      <p sl="hu">Approvo il fatto che, in caso di gravi abusi, la Commissione sia pronta a sospendere i pagamenti allo Stato membro interessato. E’ sperabile che non si debba arrivare a tale dolorosa misura ma tutti, governi e cittadini europei, devono sapere che l’obiettivo degli aiuti è quello di sviluppare le regioni sottosviluppate e che la crescita e la creazione di occupazione non costituiscono un aumento del saldo bancario di faccendieri e parassiti. In tale materia la Commissione può contare anche sul forte sostegno e sulla collaborazione del Parlamento. Vi ringrazio per l’attenzione.</p>
    </intervention>
    <intervention id="2-034" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono lieto di vedere che in cima all’elenco delle priorità della Commissione europea per il 2008 vi sono questioni relative a crescita e occupazione.</p>
      <p sl="pl">Ciò è prova della consapevolezza che una piena occupazione e il mantenimento di un ampio spettro di servizi sociali che sono la caratteristica del modello sociale europeo non sono possibili senza una crescita rapida e sostenibile. Purtroppo il documento della Commissione è deludente perché manca di dettagli. La situazione non migliora semplicemente ripetendo dei mantra come “società della conoscenza” e “flessicurezza”, e d’altra parte la strategia di Lisbona rimane per gran parte sulla carta.</p>
      <p sl="pl">E’ necessaria un’azione più specifica e più determinata in modo da incoraggiare le società europee ad essere più attive sul mercato del lavoro, a rimuovere le barriere all’interno del mercato unico, segnatamente nel settore della libera circolazione della manodopera e dei servizi, e creare condizioni più favorevoli per gli imprenditori.</p>
      <p sl="pl">L’Europa è un leader mondiale in termini di protezione sociale e ambientale. Il potenziale di crescita europeo è tuttavia troppo basso e non le consentirà di mantenere la propria posizione. L’azione deve focalizzarsi principalmente sullo sviluppo dell’istruzione e sull’aumento della flessibilità e della disponibilità al lavoro. Dobbiamo allontanarci da una politica sociale di tipo paternalistico che incentiva l’inattività per abbracciare una politica sociale che premi l’attività sul mercato del lavoro.</p>
      <p sl="pl">La moneta comune ha un ruolo importante da svolgere nel creare le condizioni per la competizione economica. Accolgo favorevolmente l’allargamento dell’area euro alla Slovenia, a Cipro e a Malta. Il trattamento discriminatorio riservato ad alcuni nuovi Stati membri che cercano di entrare a far parte dell’area dell’euro dovrebbe tuttavia destare preoccupazione. La Lituania rappresenta un esempio calzante. L’eventuale ripetizione nel futuro di tali errori potrebbe danneggiare prima di tutto l’eurozona.</p>
      <p sl="pl">Confidiamo che la Commissione europea ci presenterà proposte specifiche in merito alle misure di sostegno per crescita e occupazione in modo da assicurare uno standard di vita elevato e in costante ascesa nell’Europa unita.</p>
    </intervention>
    <intervention id="2-035" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signor Presidente, signor Presidente della Commissione, onorevoli colleghi, per quanto riguarda il gruppo PPE-DE gli obiettivi per l’anno venturo nel settore del mercato interno e della protezione dei consumatori sono molto chiari. In primo luogo desideriamo vedere completato il mercato interno attraverso la rimozione delle barriere e degli ostacoli residui. Per questo motivo, Commissario Kyprianou, salutiamo con favore la sua proposta di direttiva per i servizi sanitari, ai sensi dell’articolo 95, con la quale si adotterebbe un approccio generale al settore sanitario. Accogliamo inoltre con favore il fatto che il Commissario McCreevy e la Direzione generale di cui è a capo esamineranno ulteriori aspetti degli appalti pubblici nella fase attuativa della direttiva sui servizi.</p>
      <p sl="de">Secondariamente vorremmo vedere realizzati livelli confrontabili di tutela dei consumatori in tutti gli Stati membri dell’Unione europea e a tale riguardo, Commissario Kuneva, salutiamo con soddisfazione la sua revisione dell’intera legislazione comunitaria in materia. Siamo inoltre lieti di poter lavorare nel quadro di tale revisione su due direttive, prima su uno strumento orizzontale e quindi su una direttiva di revisione che coprirà tutti gli altri settori da affrontare.</p>
      <p sl="de">In terzo luogo desideriamo contribuire al raggiungimento di una situazione in cui possiamo finalmente avere un minor numero di norme più chiare e più semplici. Ora mi rivolgo a lei, Commissario Verheugen: come membri di questo Parlamento esamineremo molto attentamente, in questa prospettiva, tutte le proposte relative alla libera circolazione delle merci. Ci sarà la direttiva sulla sicurezza dei giocattoli come anche la direttiva sui prodotti per l’edilizia, e sono sicuro che vedremo qualche iniziativa anche per quanto riguarda trattori e attrezzature per la difesa. Spero che potremo fare concreti progressi in tali settori. Attendiamo inoltre con vivo interesse lo studio da lei annunciato sull’etichettatura per i consumatori.</p>
    </intervention>
    <intervention id="2-037" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, desidero ringraziare la Commissione.</p>
      <p sl="en">La politica della Commissione è quella di Lisbona. Anche la politica del Parlamento è quella di Lisbona, e tuttavia l’agenda di Lisbona non trova realizzazione. Vogliamo sapere perché, vogliamo vedere dei progressi e vogliamo vedere che ci sia un’attività di monitoraggio e di enforcement . Il Presidente Barroso ha parlato di premi. Istituiamo allora il premio Barroso assegnato ogni anno allo Stato membro che ha fatto più progressi. Perché no? Occorre pur dare un po’ d’incoraggiamento.</p>
      <p sl="en">E’ su alcune cose del programma che noi vogliamo dei progressi. Chiaramente lo vogliamo sullo scambio dei diritti delle emissioni. Non vogliamo che venga posticipato oltre il mese che è stato indicato. Vogliamo progressi in materia di cambiamento climatico, sicuramente. Vogliamo progressi sia in termini di cosa possiamo fare tramite restrizioni sulle emissioni a livello normativo e così via, ma anche in termini di cosa possiamo fare per incentivare i singoli. Per cui cerchiamo di portare avanti proposte come quella sulla certificazione di qualità ecologica.</p>
      <p sl="en">Vogliamo inoltre progressi sull’informazione per i pazienti – la proposta del Commissario Verheugen. Vogliamo vedere progressi sulla circolazione dei pazienti e sulla sanità transfrontaliera. E’ una questione urgente. Diversamente dovremo rassegnarci ad avere avvocati che decidono le politiche al posto nostro. Vogliamo che ciò venga accompagnato da misure sulla sicurezza dei pazienti, sull’informazione del personale sanitario, da un lavoro sulle infezioni nosocomiali, da un lavoro contro la contraffazione dei farmaci e così via. Vogliamo vedere quella proposta sulla salute mentale che è stata promessa ma che non si è più vista. Era stata promessa per quest’anno. Per favore, fatecela avere. Si tratta di un passo importante.</p>
      <p sl="en">Infine questa settimana abbiamo il primissimo giorno mondiale sul diabete, che ha ottenuto il sostegno delle Nazioni Unite come anche degli Stati membri, del Consiglio e del Parlamento. Cerchiamo di ottenere un po’ di appoggio dalla Commissione per quanto riguarda il progresso su tale tema, di cui si vedrà il simbolo che gli erigeremo domani nel cortile di questo Parlamento. Che esso sia un memento del nostro desiderio di un’azione a sostegno delle molte famiglie, e dei bambini in particolare, affetti da questa malattia debilitante.</p>
    </intervention>
    <intervention id="2-038" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, sono molto felice di vedere che quella del cambiamento climatico rimane una delle priorità fondamentali della Commissione per l’anno venturo. In tale ambito abbiamo moltissimo da realizzare e penso che dovremo concentrarci su tale realizzazione.</p>
      <p sl="en">Mi risulta che il Commissario Dimas stia posticipando al prossimo anno la pubblicazione dell’ETS e di altre parti del pacchetto energetico, tuttavia mi auguro che ciò non significhi che stiamo perdendo la nostra determinazione in materia di cambiamento climatico. A Washington e altrove c’è un certo livello di scetticismo sulla reale serietà delle intenzioni dell’Unione europea sul cambiamento climatico. Sarebbe davvero un peccato, proprio quando vediamo dei cambiamenti a Washington in entrambi gli schieramenti, repubblicani e democratici, proprio quando vediamo cambiamenti in Australia e la disponibilità ad aprire un dialogo con le Cina e l’India, se dovessimo inciampare sul nostro pacchetto di riforme per i cambiamenti climatici.</p>
      <p sl="en">Abbiamo avuto un vertice in marzo ma non basta parlare di obiettivi, dobbiamo tradurre in realtà. In materia di cambiamento climatico parlare è facile ma non basta, occorrono i fatti.</p>
      <p sl="en">Voi, la Commissione, non potete farlo da soli. Avete bisogno dell’appoggio dei governi europei e il prossimo anno vedrà un’accesa discussione sulla divisione degli oneri. Spero che questo Parlamento sarà coinvolto in tale discussione e che non rimanga a fare da spettatore, e siamo desiderosi di sapere come potremo parteciparvi.</p>
      <p sl="en">Tuttavia avete anche bisogno dell’appoggio di quest’Aula e a tale riguardo vorrei dire ai colleghi dello schieramento opposto e ai liberali: il mese scorso, sulle questione degli autoveicoli, ci avete delusi sul cambiamento climatico in quanto avete annacquato le proposte della Commissione. Nel corso dell’anno ci sarà un altro test sulle emissioni del settore aereo e spero che in quel caso avremo un pacchetto forte.</p>
      <p sl="en">Infine il Presidente Barroso ha citato il comitato di saggi che il Presidente Sarkozy vuole istituire. Perché questi saggi – sono d’accordo sul fatto che non dovrebbero occuparsi della riforma istituzionale – non possono occuparsi dei risultati, cioè che effettivamente l’Europa mantenga quanto promette, cosicché potremo iniziare quel riavvicinamento con i cittadini di cui tanto si parla.</p>
    </intervention>
    <intervention id="2-039" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente accolgo con vivo favore l’importanza data nel programma di lavoro del 2008 ad una politica energetica europea sostenibile.</p>
      <p sl="en">Il Presidente Barroso ha parlato dell’ecologizzazione del settore dei trasporti e questo è ovviamente di fondamentale importanza. Tuttavia quello che trovo più scioccante è la statistica secondo la quale in Europa noi usiamo il 40 per cento dell’energia all’interno degli edifici – riscaldamento, raffreddamento, illuminazione – pur avendo la tecnologia per progettare e realizzare le costruzioni in modo che non abbiano quasi alcuna necessità di tipo energetico.</p>
      <p sl="en">Pertanto voglio rivolgere alla Commissione la richiesta di adottare un approccio radicale nella revisione, prevista per il prossimo anno, della direttiva sul rendimento energetico nell’edilizia, al punto 2,lettera c) delle iniziative strategiche. Due sono le cose necessarie. La prima è un inasprimento dei requisiti minimi di rendimento energetico per le nuove costruzioni. Dobbiamo passare molto velocemente ad uno standard che preveda abitazioni passive o a “zero carbonio”, senza alcun requisito energetico netto. Attualmente vengono costruite in Europa migliaia di abitazioni passive ma ciò avviene malauguratamente solo in un numero ristretto di paesi e di regioni.</p>
      <p sl="en">Il secondo e più importante punto è quello che dobbiamo liberarci della soglia dei 1000 m2 facendo rientrare nell’ambito applicativo della direttiva tutti gli edifici con necessità in termini di riscaldamento o raffreddamento. Ciò significherebbe che tutti gli edifici sottoposti ad importanti ristrutturazioni sarebbero allineati a standard energetici molto elevati. Dobbiamo prendere in considerazione l’energia che viene sprecata all’interno degli edifici esistenti e non solo negli edifici di nuova costruzione in quanto il 75 per cento dei presenti edifici esisterà ancora nel 2050.</p>
      <p sl="en">In seno alla commissione per l’industria, il commercio estero, la ricerca e l’energia i colleghi eurodeputati hanno discusso il piano d’azione della Commissione sull’efficienza energetica e mi pare che in Parlamento vi sia la volontà politica per una revisione radicale della direttiva sul rendimento energetico nell’edilizia. Mi auguro che potremo contare su alcune proposte forti da parte della Commissione il prossimo anno in modo da poter porre termine a questo spreco assolutamente ingiustificato di energia all’interno dei nostri edifici.</p>
    </intervention>
    <intervention id="2-040" speaker_id="28469" name="Adamos ADAMOU" is_mep="True" mode="spoken" nationality="Cyprus" birth_date="30-10-1950" birth_place="Lemesos" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, anche noi accogliamo con favore il forte impegno della Commissione, il programma legislativo e il programma di lavoro. Il programma fa emergere la necessità di adottare misure nel settore dei trasporti che siano maggiormente rispettose dell’ambiente e mette in evidenza la revisione comunitaria strategica sull’energia, l’eliminazione della biodiversità e la strategia per l’ambiente marino.</p>
      <p sl="el">Diamo atto dell’importante contributo dato finora dall’UE nella lotta contro il cambiamento climatico in merito al quale hanno già parlato altri deputati. L’unica mia osservazione riguarda l’accettazione come inevitabile del periodo di cambiamenti climatici che dovremo attraversare e su questo non sono d’accordo. Invece di accettarlo dovremmo esercitare pressioni sui nostri partner perché si conformino al protocollo di Kyoto e rispettino gli impegni post-Kyoto per la riduzione delle emissioni di gas. Noi europei dovremmo anche mettere in pratica quello che andiamo sempre predicando.</p>
      <p sl="el">La Commissione europea inoltre mette in risalto la salute e propone numerosi pacchetti legislativi e non legislativi. Assicurazione medica e qualità dei servizi sanitari, prodotti farmaceutici, trapianti d’organo, malattie rare e tecnologie innovative per combattere le malattie croniche sono tra le questioni che la Commissione intende inserire nel proprio programma. Gli obiettivi della Commissione sono molto ambiziosi ma noi dovremo attendere e vederle in maggior dettaglio.</p>
      <p sl="el">Infine un accenno alla direttiva sui servizi sanitari. In quali condizioni sarà consentita la libera circolazione dei pazienti e del personale sanitario? Come possiamo evitare un onere sproporzionato sui fondi sanitari? Queste sono solo alcune delle questioni che dovremo considerare in relazione a questa nuova direttiva.</p>
    </intervention>
    <intervention id="2-041" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, accolgo con favore il programma di lavoro della Commissione e attendo con vivo interesse di sentire come l’UE raggiungerà gli obiettivi estremamente ambiziosi in termini di energia ed emissioni di gas serra.</p>
      <p sl="en">Recentemente sono stato a Washington e ho incontrato alcuni membri del Congresso. Essi sono rimasti affascinati nel sentir parlare del nostro sistema di scambio delle emissioni e stanno discutendo tetti e scambi ma sono piuttosto increduli circa l’ambizione che mostrano avere i nostri obiettivi.</p>
      <p sl="en">Attendo inoltre con vivo interesse di sentire come faremo per sviluppare ulteriormente l’area comune di ricerca. Dato che il Presidente Barroso non è presente, non mi soffermerò sull’Istituto europeo per la tecnologia per passare velocemente ad accennare allo Small Business Act , alla comunicazione della Commissione per le piccole imprese, in quanto tale proposta ha suscitato viva attesa tra le piccole imprese. Devo dire che nello Stato membro da cui provengo tale strumento potrà ingenerare confusione in quanto un’iniziativa non legislativa descritta come legge rappresenta una specie di ossimoro, perlomeno nel Regno Unito.</p>
      <p sl="en">Cionondimeno il settore delle piccole imprese è di vitale importanza per la nostra economia, per l’innovazione, la flessibilità, per la creazione di occupazione e va sostenuto. Tuttavia a livello europeo abbiamo questa abitudine di essere forti sul piano retorico e deboli sul piano dell’azione a sostegno delle piccole imprese.</p>
    </intervention>
    <intervention id="2-042" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, la focalizzazione su un’Europa sostenibile deriva, tra le altre cose, dalla nostra priorità di proteggere il clima. Oggi ho sentito molti riferimenti ad un’eccessiva burocrazia, ad un’iperregolamentazione e alla violazione del principio di sussidiarietà. E’ stato anche detto molto chiaramente che tali argomentazioni vengono inevitabilmente proposte in tutti i casi in cui una nuova norma o una nuova legge non siano bene accette. Tuttavia in termini di protezione efficace del clima, è chiaro che se dieci anni fa fossimo andati avanti adottando delle norme per abbattere le emissioni di CO2 generate dai veicoli, l’Unione europea si troverebbe oggi in una posizione migliore e non saremmo pressati, come lo siamo oggi, per introdurre quella efficace protezione del clima che è necessaria.</p>
      <p sl="de">Risulta inoltre chiaramente dalle varie valutazioni della Commissione europea che una delle nostre decisioni, nella fattispecie quella di abbattere le emissioni di CO2 del 20 per cento entro il 2020, potrebbe essere raggiunta semplicemente applicando la normativa già in vigore. Pertanto la mia domanda alla Commissione è questa: quali specifiche iniziative ha vengono intraprese per monitorare l’attuazione della normativa esistente?</p>
      <p sl="de">Ho un’altra domanda collegata alla valutazione del rischio degli organismi geneticamente modificati, che compare anch’essa nel programma di lavoro della Commissione. La domanda è questa: quali miglioramenti sta cercando di apportare la Commissione in tale settore? Come sappiamo in base alle numerose discussioni, questa costituisce una delle ragioni di critica del nostro lavoro e della normativa in tale ambito.</p>
    </intervention>
    <intervention id="2-043" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signor Presidente, signor Commissario, le politiche di coesione e regionali funzionano sulla base delle regole con le quali abbiamo creato nel 2006 un quadro che copre un arco temporale di sette anni. Per la crescita e l’occupazione è stato riservato un totale 350 miliardi di euro, dando la priorità agli obiettivi di Lisbona, con un obiettivo specifico in mente.</p>
      <p sl="nl">Tutto bene, nulla da dire, si potrebbe dire, cosa c’è che non va? Nel programma per il prossimo anno manca la quinta relazione sulla coesione: era stata promessa per giugno 2008. La relazione deve porre le basi per adattamenti di lungo termine da apportare alla politica di coesione e per i nostri programmi che interessano città e regioni. Nei nostri Stati membri vi è una tendenza alla rinazionalizzazione, che il Parlamento respinge fermamente in quanto interessa tutta una serie di settori: ricerca e sviluppo, innovazione, coesione regionale e politica rurale.</p>
      <p sl="nl">In tale contesto vorrei rivolgermi ai Commissari Hübner e Potočnik. La scorsa settimana il gruppo PPE-DE ha avviato la discussione sull’approccio di medio termine con un’audizione parlamentare, giustamente per esaminare la questione in profondità e per spostare la focalizzazione nei prossimi anni su cittadini e regioni.</p>
      <p sl="nl">Infine, signor Presidente, l’iniziativa che renderebbe più flessibile il nuovo fondo di solidarietà è stata bloccata dal Consiglio e a tale riguardo vorremmo vedere una svolta. Per quanto riguarda la Commissione, è necessario un appoggio molto maggiore.</p>
    </intervention>
    <intervention id="2-044" speaker_id="1845" name="Lutz GOEPEL" is_mep="True" mode="spoken" nationality="Germany" birth_date="10-10-1942" birth_place="Gotha" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, vorrei elencare molto brevemente quelli che considero i punti più importanti che emergono dal programma di lavoro. Indubbiamente un tema centrale per il 2008 è costituito dalla valutazione dello stato di salute della politica agricola comune. La riforma della PAC del 2003 avrebbe dovuto essere riveduta e semplificata, su questo siamo tutti d’accordo, e in misura tale, mi auguro come relatore, che i contributi importanti che noi in Parlamento diamo a questa relazione di propria iniziativa vengano presi in considerazione nella proposta legislativa che seguirà. Tale valutazione deve aiutarci a trovare la strada giusta verso una politica agricola comune per il periodo dopo il 2013.</p>
      <p sl="de">Un ulteriore progetto è il previsto libro verde sulla qualità dei prodotti agricoli. La qualità in agricoltura deve assumere un ruolo ancora più centrale, e ciò vale anche per le importazioni agricole dai paesi terzi, che devono rispettare le stesse norme applicate ai produttori dell’UE.</p>
      <p sl="de">Attendo con particolare interesse un’iniziativa che promuova il consumo di frutta nelle scuole. Si tratta di un’iniziativa per la quale noi del gruppo PPE-DE ci battiamo da tempo e notiamo con soddisfazione che la Commissione intende far propria questa iniziativa. Altre questioni centrali per il 2008 come il pacchetto latte, la revisione di bilancio 2008-2009, il piano d’azione sulla strategia comunitaria per la salute animale e la revisione del sostegno alle zone svantaggiate faranno sì che in Parlamento non ci annoieremo!</p>
    </intervention>
    <intervention id="2-045" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, anche la questione dei trasporti e della mobilità viene naturalmente considerata una priorità del programma per il 2008. Ovviamente qui ci attendono sfide molto chiare. Per il 2008 dobbiamo definire priorità che vanno dall’efficienza economica, all’impatto sull’ambiente e, non ultimo, i diritti degli utenti e la loro sicurezza, questioni che in questa sede possono essere affrontate solo brevemente.</p>
      <p sl="de">Le norme sui controlli di sicurezza presso gli aeroporti, ad esempio, sono stati introdotti in risposta ad eventi che all’epoca erano molto caldi. Nel gruppo PPE-DE pensiamo che oggi la direttiva in materia potrebbe essere riveduta. La questione dei diritti dei passeggeri potrebbe essere trattata in modo definitivo se ci focalizzassimo con maggior precisione anche sui diritti dei passeggeri dei servizi di trasporto internazionale in pullman. Ciò vorrebbe dire coprire, in Europa, i diritti degli utenti di tutti i mezzi di trasporto: trasporto aereo, ferroviario e stradale.</p>
      <p sl="de">Per quanto riguarda le reti transeuropee si tratta di un argomento che abbiamo discusso spesso negli ultimi mesi. In questo caso siamo davanti ad una situazione particolare: risorse economiche troppo esigue a fronte di un gran numero di progetti, soprattutto ora che il Consiglio, nelle ultime settimane, ha annunciato vari progetti nuovi. Siamo del parere che sulla questione delle reti transeuropee vadano prese decisioni chiare nel corso del 2008 e che le vie transfrontaliere debbano avere priorità assoluta in modo da eliminare i cosiddetti colli di bottiglia, consentendo così un’efficace applicazione del principio del trasporto multimodale.</p>
      <p sl="de">Una decisione rapida deve e potrebbe essere presa tenendo presente che quei paesi nei quali il cofinanziamento è già previsto e in cui i progetti hanno avuto un buon inizio sul piano tecnico.</p>
    </intervention>
    <intervention id="2-046" speaker_id="1993" name="Carmen FRAGA ESTÉVEZ" is_mep="True" mode="spoken" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">Signor Presidente, a nome del gruppo PPE-DE osservo che in merito alle proposte della Commissione per una politica comune sulla pesca ci troviamo di nuovo davanti ad una serie di questioni alle quali la Commissione non ha dato rapidamente seguito come avrebbe dovuto. Basti dire che siamo indietro di alcuni anni nell’approntare un nuovo regolamento sulle misure tecniche per l’Atlantico: si tratta di un aspetto fondamentale per la gestione della pesca che speravamo di realizzare entro il 2008, in quanto si tratterebbe del miglior contributo possibile da parte della PCP all’obiettivo di una normativa più semplice.</p>
      <p sl="es">Vorremmo inoltre che la Commissione iniziasse a rendere noti orientamenti precisi su come intende applicare il modello della massima resa sostenibile alla pesca dell’UE, in particolare delle attività piscicole che interessano più specie. Riteniamo che sia importante che vengano avanzate proposte legislative specifiche per la certificazione di qualità ecologica dei prodotti della pesca in quanto ciò migliorerà significativamente la tracciabilità di questi prodotti e fornirà garanzie per la prevenzione del consumo e della vendita di prodotti derivanti dalla pesca illegale.</p>
      <p sl="es">Infine, facendo seguito all’annuncio della Commissione che intende ritirare la bozza di accordo con la Tanzania, trasmetto la richiesta proveniente dal settore affinché la Commissione faccia quanto in suo potere per proseguire i negoziati con tale paese, in quanto vitali per dare alla flotta di imbarcazioni per la pesca del tonno zone di pesca in tale parte dell’Africa tramite una serie di accordi con aree economiche esclusive adiacenti.</p>
    </intervention>
    <intervention id="2-048" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE-DE . – Signor Presidente, onorevoli colleghi, anche se stiamo discutendo il programma per il 2008, desidero iniziare indicando che negli ultimi mesi abbiamo fatto passi importanti in materia di politica interna, e per questo voglio rendere omaggio al Commissario Frattini. Abbiamo Schengen e questa settimana, in plenaria, abbiamo fatto importanti passi avanti con Prüm, il sistema informativo sui visti (VIS) e sulla protezione dei dati. Si tratta di un grande progresso.</p>
      <p sl="de">Ma non possiamo arrestarci. Ora si tratta del lavoro pratico per il futuro. La priorità fondamentale per tutti noi, parlando di cose pratiche, è di fare passi avanti importanti nel SIS II. Per il gruppo PPE-DE la preoccupazione maggiore è che dopo il grande successo dell’allargamento dell’area Schengen subentrerà la stanchezza e in molti Stati membri si passerà ad uno stato di inazione. Non possiamo permettercelo. Abbiamo bisogno del SIS II come importante progetto per il prossimo anno.</p>
      <p sl="de">Quanto all’ambito legislativo desidero accennare nuovamente alla questione della sicurezza alle frontiere. Occorre considerare se in futuro la valutazione della protezione delle frontiere esterne non vada più condotta dai gruppi di valutazione propri degli Stati che aderiscono all’area Schengen ma dall’agenzia Frontex. E’ a questo organismo che occorre lasciare questo compito.</p>
      <p sl="de">Vorrei chiedere alla Commissione di avere coraggio e, nelle proposte che riguardano la migrazione, di creare effettivamente un valore aggiunto europeo. Qualora venga presentata una proposta per una “carta blu” per i lavoratori altamente qualificati, questa non dovrà essere solo una proposta che riconosce le norme nazionali applicando un’etichetta comune: deve veramente essere una proposta europea. Lo stesso vale per la lotta al terrorismo. Se si istituisce un sistema per la trasmissione delle schede dei passeggeri aerei, non possiamo avere 27 norme singole che potremmo introdurre direttamente, abbiamo veramente bisogno di una proposta europea.</p>
    </intervention>
    <intervention id="2-049" speaker_id="4469" name="Claudio FAVA" is_mep="True" mode="spoken" nationality="Italy" birth_date="15-04-1957" birth_place="Catania" p_group="Socialist Group in the European Parliament" m_state="IT">
      <p sl="it">a nome del gruppo PSE . – Signor Presidente, onorevoli colleghi, molte delle cose che sono state dette dal Presidente Barroso non possono essere condivise, soprattutto quando si dice di essere duri con l’immigrazione illegale ma molto generosi e molto solidali, cito testualmente sull’integrazione.</p>
      <p sl="it">Dunque, OK la direttiva sulle sanzioni nei confronti dei datori di lavoro che occupano in nero i lavoratori, gli immigrati extracomunitari, ma non troviamo traccia nel programma delle commissioni delle misure legislative sull’immigrazione legale, che peraltro erano state già annunciate al vicepresidente Frattini. Non ci sono indicazioni sulla direttiva sui lavoratori stagionali, sui lavoratori altamente qualificati, ma anche sull’apertura di canali legali di immigrazione per i lavoratori extracomunitari non qualificati che sono la maggior parte degli immigrati presenti sul territorio dell’Unione europea. Noi riteniamo che queste siano misure necessarie anche per combattere lo sfruttamento, anche per ottenere l’emersione del lavoro nero.</p>
      <p sl="it">Bene, il riferimento ad un approccio complessivo e condiviso e non si può che essere d’accordo sulla necessità di evitare 27 diverse politiche sull’immigrazione, ma ci aspettiamo qualche informazione più concreta su questo sistema di sorveglianza europea che è stato annunciato nel programma. Infine, signor Presidente, vorrei ricordare che con il nuovo trattato di Lisbona dal 1° gennaio 2009 buona parte di queste materie saranno trattate in codecisione con una piena responsabilità anche legislativa di questo Parlamento assieme al Consiglio e assieme alla Commissione, forse sarebbe utile preparare il terreno per una diversa qualità della cooperazione tra le nostre Istituzioni.</p>
    </intervention>
    <intervention id="2-050" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente una delle considerazioni che volevo fare era molto simile a quanto appena detto dall’onorevole Fava circa il fatto che non sia stata data grande importanza alla necessità di una politica comunitaria sulla migrazione legale. Abbiamo avuto le proposte del Commissario Frattini – e lo ringraziamo per questo – ma dobbiamo esercitare una grande pressione sugli Stati membri perché diano risposta a queste proposte in quanto la sfida rappresentata dalla creazione di un sistema di migrazione legale comunitario comprensivo e ben gestito dovrebbe essere tra le priorità assieme alla lotta al cambiamento climatico. E’ una questione che si ricollega a molte altre, di ordine economico e sociale.</p>
      <p sl="en">Occorrerebbe organizzare un Vertice dei Primi Ministri non solo per esaminare la competenza comunitaria ma anche per uno scambio di migliori pratiche per la gestione delle migrazioni nonché per l’integrazione. Devo confessare di avere dubbi sull’enfasi data dalla Commissione ai vantaggi di una migrazione circolare, mi chiedo se si scioglierà come neve al sole come abbiamo visto molti anni fa con i Gastarbeiter . Non so se funzionerà. Anche se inizialmente pensa di andarsene, poi non necessariamente se ne va.</p>
      <p sl="en">Da ultimo, in materia di protezione dei dati, vorrei sollevare dubbi sul sistema immaginato di entrata-uscita e sull’autorizzazione elettronica a viaggiare. Non so cosa un’autorizzazione elettronica a viaggiare possa aggiungere al sistema informativo per i visti, e attendo di sapere molto di più dal Commissario Frattini in merito a tali sistemi.</p>
    </intervention>
    <intervention id="2-051" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">a nome del gruppo UEN . – Signor Presidente, signor Commissario, gli allargamenti del 2004 e del 2007, con l’ingresso di 12 nuovi paesi dell’Unione, sono ormai alle nostre spalle. E’ giunta l’ora di concentrarci sull’integrazione di tutti i cittadini dei 27 paesi e di stabilire un percorso comune e sfide comuni per l’Europa.</p>
      <p sl="pl">Uno dei punti del programma della Commissione è di mettere i cittadini al primo posto. Tenendo fermo questo punto i futuri allargamenti dovranno essere affrontati con cautela e la dovuta considerazione. Sono da evitare gli allargamenti che non riscuotono il consenso dei cittadini. Penso alla Turchia.</p>
      <p sl="pl">Come ha indicato il Presidente Barroso, non abbiamo una politica comune per l’immigrazione. Confido che il principio adottato preveda un’immigrazione controllata, attentamente selezionata, come negli Stati Uniti. Del resto l’immigrazione non è semplicemente una risposta a circostanze particolari che toccano il mercato del lavoro sulle pensioni. L’immigrazione riguarda le persone con le quali dovremo coesistere per secoli. Dovremmo selezionare singoli per i quali integrarsi nella civiltà europea è un piacere e non un’imposizione.</p>
    </intervention>
    <intervention id="2-052" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, l’Europa trae vantaggi dagli immigranti ma nell’Europa di oggi la xenofobia tende ad aumentare più che a diminuire. Abbiamo ancora vivo il ricordo dell’Italia. Nel mio paese, la Grecia, recentemente una delegazione del PE ha potuto rendersi conto direttamente delle disgraziate condizioni in cui centinaia di immigranti e di persone che chiedono asilo sono trattenuti nell’isola di Samo. Questo è accaduto in un centro di detenzione di cui i ministri hanno promesso l’immediata chiusura ma che è tuttora aperto, nonostante una relazione di una ONG internazionale che lo condannava per le torture praticate sugli immigranti illegali. Purtroppo, nell’attuale clima di pericolo, invece di promuovere gli aspetti positivi dell’immigrazione la Commissione risponde ad un clima di paura creato ad arte in taluni settori.</p>
      <p sl="el">Il problema che ci avete presentato si concentra perlopiù su misure di polizia e la cosa è in parte tendenziosa. Va da sé che combattere l’immigrazione illegale è necessario. Vi è un’esigenza di solidarietà con i paesi che subiscono enormi afflussi di immigranti. Sono necessari accordi appropriati a livello europeo per la riammissione e una protezione europea comune dei diritti fondamentali degli immigranti. Gli emigranti non possono essere rispediti in condizioni di pericolo e indigenza. L’Europa ha bisogno di una politica estera ed economica seria per combattere le cause principali della migrazione, come povertà e guerre, tramite misure pacifiche ma nondimeno severe. E soprattutto è chiaro che occorre una politica multilaterale per integrare i migranti nelle nostre società.</p>
      <p sl="el">Invece di fare questo il vostro programma crea l’equazione immigrazione uguale criminalità. Signori Commissari, state affermando in modo specifico che il sistema di controllo delle frontiere europee, un programma che è parte integrante del quadro per le politiche sull’immigrazione, aumenterà la sicurezza interna dell’area Schengen prevenendo immigrazione illegale, terrorismo, ecc. Che cos’ha da spartire la sicurezza con l’immigrazione o addirittura con l’immigrazione illegale? Che cosa ha da spartire con il terrorismo? Associando, nell’immaginazione dell’opinione pubblica e nelle politiche europee, tali spauracchi con l’immigrazione, temo che voi stiate facendo il gioco delle forze di estrema destra presenti nell’UE.</p>
      <p sl="el">Vi invitiamo ad eliminare tali pericolosi atteggiamenti dai vostri documenti strategici. Esistono sicuramente immigranti che sono criminali, così come ci sono criminali inglesi, tedeschi e greci, ma l’unico reale reato commesso dagli immigranti è quello di essere nati in regioni povere o dilaniate dalle guerre.</p>
    </intervention>
    <intervention id="2-054" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signori Commissari, onorevoli colleghi, sotto il profilo del controllo di bilancio il programma di lavoro e legislativo della Commissione per il 2008 è deludente in quanto le questioni e i problemi principali relativi al controllo di bilancio sono semplicemente assenti.</p>
      <p sl="de">Si potrebbe dire che si tratta di gestione corrente ma la nostra preoccupazione è questa: se guardiamo agli ultimi anni di “gestione corrente”, è chiaro che per risolvere i problemi la Commissione dovrebbe veramente aver adottato un’agenda che andasse al di là della gestione corrente.</p>
      <p sl="de">Difficilmente faremo passi avanti sulla dichiarazione di affidabilità, sebbene la Commissione dovrebbe esercitare in questo caso un’energica pressione sugli Stati membri. Su tale questione avete il nostro appoggio e tuttavia non ci pare che lo stiate facendo. Di conseguenza è molto probabile che non riuscirete a tener fede agli impegni che voi stessi avete assunto, impegni che lo stesso Presidente della Commissione ha assunto personalmente a nome di questa Commissione. Egli ha promesso di procedere verso una dichiarazione di affidabilità positiva. Da questo obiettivo siamo lontani oggi come lo siamo stati negli anni precedenti, come sappiamo da ieri sera.</p>
      <p sl="de">Quando si tratta di realizzare gli impegni presi, ci pare che manchi un approccio serio. Per inciso lo stesso vale per il programma legislativo della Commissione. Vorremmo che foste i primi del mondo in termini di attuazione pratica e non in termini di programmazione! Dei 200 atti legislativi da codificare annunciati per il 2007, solo 23 sono stati effettivamente sottoposti al Parlamento fino ad oggi, e solo 6 degli annunciati 43 nuovi atti legislativi sono stati presentati finora.</p>
      <p sl="de">La domanda che sorge è: perché stiamo anche solo a parlare di questo programma se sappiamo che non lo metterete in pratica? Nel 2008 dovete sicuramente fare meglio.</p>
    </intervention>
    <intervention id="2-055" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">a nome del gruppo PSE . – Signor Presidente, desidero esprimere il mio ringraziamento alla Commissione. Un programma di lavoro non è solo una dichiarazione di principi ma uno strumento per attuare politiche specifiche.</p>
      <p sl="es">Il più umile tentativo di attuazione può comunque essere prezioso e penso che le vere cose preziose di questo programma di lavoro siano le iniziative che collocano i cittadini europei al centro della scena: iniziative che riguardano, ad esempio la sicurezza dei pazienti, la qualità dei servizi sanitari o la conciliazione tra vita familiare e professionale, come il Presidente Barroso ha detto durante il suo intervento. Ci sarebbe piaciuto vedere tutto questo scritto, con lo stesso grado di dettaglio, nel programma di lavoro.</p>
      <p sl="es">Forse la cosa più preziosa tutte è la proposta di una direttiva per combattere la discriminazione in tutti gli Stati membri. E’ una direttiva di cui abbiamo bisogno in questo Anno europeo delle pari opportunità per tutti, per dimostrare che la discriminazione non è solo un errore sociale, morale e politico ma anche uno spreco di risorse umane.</p>
      <p sl="es">Il trattato di riforma afferma che l’UE deve incoraggiare non solo la coesione sociale ma anche la non discriminazione. Pertanto sono necessarie le direttive giuste in quanto tutti i paesi europei devono avere lo stesso livello di protezione contro la discriminazione. Non può esistere una gerarchia delle discriminazioni. Un’Europa che tolleri qualsiasi tipo di discriminazione non può porsi come modello per nessuno.</p>
      <p sl="es">L’unico aspetto che mi desta qualche perplessità è quello del ruolo del Parlamento europeo su questa questione. Del Parlamento abbiamo solo il parere ed è curioso che siamo qui a favorire la parità, mentre quando si tratta delle istituzioni, tutte sono uguali ma alcune sono più uguali di altre.</p>
      <p sl="es">Mi spiace inoltre che l’introduzione al programma di lavoro accenni a o richiami appena la discriminazione contro gli immigranti e la loro integrazione. Noi invitiamo la Commissione a mantenere la promessa fatta in quest’Aula per cui l’azione comunitaria interesserà tutti i temi della discriminazione.</p>
    </intervention>
    <intervention id="2-056" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">a nome del gruppo ALDE . – Signor Presidente, lo slogan del Presidente Barroso è “produrre risultati per l’Europa” tuttavia tali risultati devono interessare anche il settore delle attività immateriali, non solo il mercato.</p>
      <p sl="nl">La Commissione del Presidente Barroso doveva diventare il difensore delle libertà e dei diritti dei cittadini. Su questo punto la delusione finora è stata grande, tuttavia mancano ancora poco meno di due anni è forse ci può essere una luce alla fine del tunnel. Per quanto mi riguarda il punto culminante del programma di lavoro del 2008 è la proposta per una direttiva sull’uguaglianza al di fuori del luogo di lavoro, ovvero un divieto generale contro la discriminazione.</p>
      <p sl="nl">Perlomeno la Commissione sta ascoltando quanto invocato dal Parlamento durante il corso degli ultimi anni. Tale questione deve ricevere un trattamento prioritario. Tuttavia la Commissione deve garantire un migliore rispetto della normativa vigente in quanto vi è una discrepanza tra le ottime norme antidiscriminazione che abbiamo già e l’incapacità della Commissione di farle rispettare.</p>
      <p sl="nl">Il principio dell’antidiscriminazione va inoltre applicato ad altri settori, come le tasse di successione e i testamenti, e a tale riguardo la Commissione deve riconoscere le forme moderne di famiglia.</p>
      <p sl="nl">Accolgo con favore le proposte di migliorare la parità tra uomo e donna ad esempio conciliando vita professionale e familiare.</p>
      <p sl="nl">Quanto al ruolo delle donne nel mercato del lavoro, sono importanti le proposte per una maggiore flessibilità. Si dà il caso che la flessibilità sia una cosa positiva per le donne. Norme rigide per la tutela dei dipendenti mettono la donna in posizione di svantaggio.</p>
      <p sl="nl">Il dialogo interculturale è stato evidenziato tra le priorità. Intenzione è quella di eliminare, tramite il dialogo, le tensioni sociali, ma in realtà ciò si traduce spesso in un dialogo tra religioni e pertanto, signor Commissario, devo esprimere il mio dissenso. Non vi è nulla di concreto nelle proposte per l’anno prossimo e pertanto non è chiaro quale sarà il dialogo interculturale, tuttavia temo che possa ridursi alla fotografia annuale che ritrae il Presidente Barroso con i leader ecclesiastici, che in genere sono conservatori.</p>
      <p sl="nl">Mi piacerebbe vedere il loro programma …</p>
    </intervention>
    <intervention id="2-057" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">a nome del gruppo Verts/ALE . – Signor Presidente, desidero attirare la sua attenzione sulle questioni seguenti. In primo luogo, sulla strategia pluriennale per la creazione di un’area di libertà, sicurezza e giustizia: la bozza del trattato di riforma prevede il rispetto dei diritti degli individui appartenenti alle minoranze. Ritengo che ora abbiamo veramente bisogno di una politica europea comune sui diritti delle minoranze e di inclusione sociale – i recenti eventi italiani lo dimostrano chiaramente. Per quanto riguarda mettere i cittadini al primo posto, sono convinta che dobbiamo tornare nuovamente all’idea di una cittadinanza civica, che comprenda tutti i residenti stabili nell’UE. Commissario Frattini, la Commissione dovrebbe prendere posizione su questa questione.</p>
      <p sl="en">Quanto al multilinguismo, le politiche europee di promozione della diversità linguistica devono prendere in considerazione il fatto che non esistono solo le lingue ufficiali ma anche le lingue regionali e minoritarie. Anche tali lingue devono beneficiare delle politiche sul multilinguismo.</p>
    </intervention>
    <intervention id="2-058" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">a nome del gruppo IND/DEM . – Signor Presidente, onorevoli colleghi, vi è un che di ironico nella pretesa della Commissione di voler collocare il cittadino al centro del progetto europeo nel programma legislativo per il 2008.</p>
      <p sl="fr">E’ vero che il cittadino, questo povero cittadino, non è mai stato fino ad ora al centro delle preoccupazioni del triangolo Bruxelles-Francoforte-Lussemburgo, dove si concentrano ormai quasi tutti i poteri, nelle mani di istituzioni che non rispettano i criteri elementari della democrazia.</p>
      <p sl="fr">E allora come possiamo pretendere di far progredire il benessere dei cittadini nell’epoca della globalizzazione quando stiamo abbandonando il principio repubblicano, che è quello del governo del popolo, attraverso il popolo, per il popolo?</p>
      <p sl="fr">Provvedere al cittadino significa rispettare cosa dice. In tale senso il trattato di Lisbona è un insulto ai cittadini delle nostre nazioni in quanto è una copia carbone della Costituzione europea che è stata massicciamente respinta, perché conferma la logica dei trattati moderni che ci impediscono di controllare l’euro, di proteggere i nostri mercati, di proteggere le nostre frontiere contro l’immigrazione clandestina e di difenderci nei negoziati commerciali a livello mondiale.</p>
      <p sl="fr">In particolare – e dicendo questo mi rivolgo ai colleghi francesi di tutti i gruppi – questo trattato di Lisbona non cambia la concezione dogmatica di una concorrenza senza contrappesi, senza interessi nazionali, senza frontiere e senza interesse per la democrazia. La sua Carta dei diritti fondamentali, che prevale sul diritto degli Stati membri, spazza via la figura del cittadino repubblicano prevista dalla nostra Costituzione e lo sostituisce con il comunitarismo più pericoloso. Quanto al cittadino europeo, nessuno lo ha mai visto: il cittadino europeo non esiste.</p>
      <p sl="fr">Così, in conclusione, se a qualcuno, qui, sta a cuore il cittadino, può cominciare a chiedere un referendum generale sul trattato di Lisbona.</p>
    </intervention>
    <intervention id="2-059" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, parlando dal punto di vista del gruppo PPE-DE che siede nella commissione giuridica del Parlamento europeo, vorrei presentare i seguenti tre punti.</p>
      <p sl="de">In primo luogo, accogliamo con vivo favore il fatto che la Commissione europea abbia inserito nel suo programma legislativo per l’anno venturo una proposta di statuto della società europea, che quest’Aula chiede da molto tempo e che pertanto è molto benvenuto. Ci rammarichiamo invece del fatto che la Commissione sia stata quasi costretta ad agire in tal modo solo dopo che ci siamo avvalsi dello strumento giuridico di cui all’articolo 192 e abbiamo scelto di presentare una relazione legislativa di nostra iniziativa, nonostante il fatto che la Commissione fosse a conoscenza del problema da lunghissimo tempo e che anzi questo fosse stato menzionato più volte in una serie di programmi per il diritto dell’impresa fin dai tempi del Commissario Bolkestein.</p>
      <p sl="de">Secondariamente, ci rammarichiamo molto del fatto che quest’anno la Commissione abbia sospeso il processo di adozione della quattordicesima direttiva in materia di diritto societario sul trasferimento transfrontaliero della sede legale delle società per azioni. Si tratta effettivamente di un grosso problema. Ci attendiamo che la Commissione lo riprenda in considerazione e lo inserisca nei programmi legislativi futuri. Se ciò non dovesse accadere voglio dire chiaramente fin da subito che ricorreremo ancora all’articolo 192 obbligando la Commissione ad avanzare una proposta legislativa in materia.</p>
      <p sl="de">L’idea del Commissario secondo la quale, in base alla direttiva sulle fusioni, sarebbe preventivamente necessario fondare una società in un altro paese prima di procedere alla fusione, è burocratica e assurda. Non riteniamo che tale soluzione sia accettabile.</p>
      <p sl="de">Ci auguriamo inoltre che la Commissione, perlomeno in vista della prossima legislatura, dedichi un po’ del suo impegno anche ad ottenere dei risultati in materia di diritti d’autore, eventualmente commissionando un libro verde sulla questione.</p>
    </intervention>
    <intervention id="2-060" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">Signor Presidente, siamo ovviamente estremamente soddisfatti di sapere che i cittadini siano al primo posto del progetto europeo, tuttavia devo rilevare che uno dei maggiori problemi dell’Unione è la vasta ignoranza da parte dell’opinione pubblica di cosa sia l’Unione. Penso che chiunque di noi tenga discorsi, insegni o parli sulla questione si sia reso conto di tale stato di cose.</p>
      <p sl="es">Appena due giorni fa i mezzi di informazione del mio paese hanno parlato della sua collega la signora Ferrero-Waldner, chiamandola il Commissario svizzero. Detto questo, ciò di cui abbiamo bisogno, anno dopo anno, è una campagna specifica e ampia di sensibilizzazione che avvicini maggiormente il progetto europeo ai cittadini e che porti gradualmente ad una maggiore conoscenza delle istituzioni e del modo in cui operano.</p>
      <p sl="es">Vorrei inoltre chiedere alla Commissione una definizione più precisa e una comunicazione più semplificata con quest’Aula e la commissione per la cultura e l’istruzione in relazione all’Anno europeo del dialogo interculturale 2008, in quanto il sito web ha chiaramente dei grossi limiti.</p>
    </intervention>
    <intervention id="2-062" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Signor Presidente, è vero che il 2008 sarà un anno importante, come ha detto il Presidente della Commissione, ma sarà un anno di transizione prima del termine del mandato della Commissione.</p>
      <p sl="es">Penso che se una conclusione si può trarre, essa è quella che la Commissione Barroso, nonostante le difficili circostanze in cui si è trovata a gestire gli affari comunitari, è stata chiaramente all’altezza del suo compito, sia sul piano interno – con il programma di lavoro – sia sul piano dell’immagine esterna.</p>
      <p sl="es">In qualità di coordinatore del gruppo in seno alla commissione affari esteri, esprimo la mia preoccupazione per una serie di eventi internazionali futuri come l’elezione del prossimo Presidente degli Stati Uniti e le ripercussioni di questa campagna sui conflitti nell’Asia centrale, sui colloqui con il nuovo Presidente russo, sullo sviluppo della politica di vicinato e sui negoziati per l’accesso, sull’assistenza nel caso di uno statuto per il Kosovo, sui risultati della conferenza di Annapolis nel Medio Oriente, sulle elezioni che tutti auspichiamo in Pakistan, sui Giochi olimpici in Cina dopo il congresso del partito comunista e sul prossimo Vertice UE-America latina che si terrà in Perù.</p>
      <p sl="es">Tuttavia, signor Vicepresidente, le chiedo di rappresentare nuovamente al Presidente della Commissione il nostro apprezzamento per l’operato dei Commissari responsabili per le relazioni esterne. Vedo che oggi è qui presente solo il Commissario Rehn; vorrei anche esprimere le mie congratulazioni al Commissario Mandelson, al Commissario Michel e, ovviamente, al Commissario Ferrero-Waldner.</p>
      <p sl="es">La cosa più importante è la visibilità e l’efficacia dell’azione esterna dell’UE pertanto le chiederei, signor Vicepresidente, la massima cautela nell’applicazione delle disposizioni del nuovo trattato in modo da non compromettere i risultati ottenuti e i successi in politica estera dell’UE.</p>
    </intervention>
    <intervention id="2-063" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">a nome del gruppo PSE . – Signor Presidente, la maggior parte dei cittadini europei concorda sul fatto che l’Unione debba avere un ruolo maggiore sulla scena mondiale. Il Consiglio dovrebbe svolgere un ruolo maggiore, tuttavia è spesso paralizzato o inefficiente a causa di disaccordi interni.</p>
      <p sl="nl">E’ sperabile che la Commissione dia il buon esempio nell’anno venturo, cominciando qui in Europa. In Turchia i negoziati devono procedere senza intoppi e occorre prestare attenzione affinché procedano sulla strada giusta. Il lavoro da fare nei Balcani è molto: la Bosnia deve essere aiutata nell’avviare la creazione di uno Stato e la Macedonia deve prepararsi per l’avvio dei negoziati di adesione. Inoltre, questo va da sé, è auspicabile che l’Unione europea dia un contributo importante per la ricostruzione del Kosovo e, con un po’ di fortuna, entro la fine di quest’anno oppure nell’anno prossimo si sarà trovata una soluzione alla questione del suo statuto.</p>
      <p sl="nl">Desideriamo tuttavia molto che la Commissione porti avanti l’iniziativa per il Mar Nero già intrapresa. E’ molto importante che l’Unione europea si impegni per una cooperazione regionale lungo i suoi confini. Cosa farà la Commissione per quanto riguarda la strategia per l’Asia centrale recentemente approvata dal Consiglio europeo?</p>
      <p sl="nl">A tale riguardo desidero chiedere se possiamo sperare in ulteriori sviluppi della politica energetica che il Parlamento aveva chiesto nella prima parte di quest’anno. Si tratta di una cosa molto importante, anche in relazione ai rapporti con la regione che io chiamo “zonet”.</p>
      <p sl="nl">Poi c’è la politica europea di vicinato. Penso che la priorità per l’anno prossimo sia quella di concludere i negoziati con l’Ucraina: a tale riguardo ci auguriamo – e il Parlamento discuterà la questione domani pomeriggio – che si possa creare in quel paese una situazione che ponga le condizioni, nel corso dei prossimi anni, per un nuovo tipo di accordo, una forma di associazione, in base alla quale l’Ucraina possa continuare il processo di riforma con i nuovi governi verso una piena integrazione con l’Unione europea.</p>
      <p sl="nl">In tale processo non va dimenticata neanche la Moldavia, che ha necessità di un nuovo accordo di partenariato. Mi auguro che il prossimo anno la Commissione presenti proposte anche su questa materia.</p>
      <p sl="nl">Ovviamente dobbiamo anche pensare a come gestire un paese come la Georgia: si tratta di un aspetto che discuteremo domani pomeriggio e inviterei la Commissione ad agire proattivamente su tale questione.</p>
      <p sl="nl">I progressi fatti con la Russia sono alquanto modesti per cui chiedo cosa si possa fare per andare avanti. Mi permetterei di suggerire una rinnovata azione dopo le elezioni presidenziali.</p>
    </intervention>
    <intervention id="2-064" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE . – Signor Presidente, onorevoli colleghi, mi dispiace dover esprimere la mia delusione per la sezione del nostro programma di lavoro legislativo in cui si parla dell’Europa come attore mondiale.</p>
      <p sl="nl">Certamente esiste solo un’esigua normativa nel campo delle relazioni esterne, questo lo sappiamo, ma proprio per questo maggiore è il lavoro da fare in tale senso e trovo che quanto è stato scritto sulla questione, tranne un paio di eccezioni, sia in realtà macroscopicamente insufficiente.</p>
      <p sl="nl">Risulta inoltre ovviamente difficile mettere a fuoco qual è il problema fondamentale dell’Europa quando si tratta di politica estera. Il testo afferma in modo superficiale che l’Europa è un leader mondiale nella lotta contro la povertà, nella promozione dello sviluppo sostenibile, dei diritti umani e della governance e così via. Può darsi che sia così, ma questa non è la percezione che si ha nel resto del mondo, sicuramente non negli Stati membri, e sento molti lamentarsi che non è così.</p>
      <p sl="nl">Quel che è vero tuttavia è che l’Unione europea è il maggior fornitore di tutte queste cose che abbiamo elencato. Riflettere poi tutto questo nella nostra immagine di leader mondiale, come organismo che guida la scena globale, è tutt’altra cosa.</p>
      <p sl="nl">Trovo incoraggiante l’orientamento assunto con le proposte sull’Africa contenute nel programma. Penso ad esempio che la proposta di avviare discussioni tra i laterali tra UE, Africa e Cina sia particolarmente utile e positiva. Penso inoltre che siano altrettanto importanti le proposte di un maggiore impegno nella promozione dello sviluppo economico in Africa. Ci stiamo quindi muovendo alla giusta direzione sebbene non vi sia ancora un numero sufficiente di obiettivi specifici.</p>
    </intervention>
    <intervention id="2-065" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo UEN . – Signor Presidente, il 2008 sarà diverso dall’anno in corso in quanto non porterà con sé un ulteriore allargamento dell’Unione. Tuttavia il prossimo anno darà la possibilità di sviluppare relazioni economiche e politiche tra l’Unione e una serie di paesi importanti in Asia, Africa, America Latina e anche ad esempio nel Caucaso meridionale, come accennato da altri.</p>
      <p sl="pl">Dobbiamo tenere a mente due priorità dell’Unione. La prima è la partecipazione ad una stabilizzazione pacifica in particolare nel Medio Oriente e nell’Asia meridionale. La seconda è fare pressione su tutti i nostri partner per far sì che lo sviluppo delle nostre relazioni bilaterali nei settori politico ed economico sia collegato al rispetto per i diritti umani. Ciò vale per tutti i nostri partner , si tratti di un paese povero africano o asiatico, di un paese potente come la Russia o di un paese in rapido sviluppo come la Cina. Questi due settori, quello politico-economico da una parte e quello dei diritti umani dall’altra, non possono essere separati e trattati in modo distinto.</p>
    </intervention>
    <intervention id="2-066" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, “Europa come partner mondiale” è un ottimo titolo per il programma della Commissione, ma quello di cui parliamo veramente è l’Unione europea, non l’Europa, e trovo presuntuoso anche il solo uso di questo titolo, in quanto l’Europa è molto più grande della sola Unione europea.</p>
      <p sl="de">L’UE vuole presentarsi come partner mondiale e il programma della Commissione è molto onesto al riguardo: vi si parla di una politica estera per proiettare, promuovere e proteggere – e quindi affermare – efficacemente gli interessi e i valori dell’Europa. Ma questo come dovrebbe avvenire? La risposta sembra essere sempre più: con mezzi militari! L’Unione europea è oggi un protagonista militare in tutto il mondo. Sulla carta tale attività è giustificata dalla necessità di dare assistenza ai popoli, ma nella pratica si tratta degli interessi dell’UE, o degli interessi degli Stati membri, che vengono imposti manu militari . Il Congo rappresenta un ottimo esempio in tal senso. L’intervento militare dell’UE ha fatto in modo che Joseph Kabila, un autocrate gradito all’UE, sia oggi al potere con il sostegno delle elezioni, mentre il suo oppositore è stato costretto all’esilio. Nella parte orientale del Congo è scoppiata una guerra sanguinosa che ha costretto circa 350 000 persone ad abbandonare le proprie case.</p>
      <p sl="de">Anche l’intervento militare dell’UE nel Ciad è servito principalmente a puntellare la posizione del comandante militare Idriss Déby, un vecchio amico della Francia. Tale tipo di operazioni militari dell’UE non fanno altro che perpetuare le politiche neocoloniali degli Stati membri. Sembra che sia difficile esprimere critiche nude e crude sugli amici politici. Un caso calzante è oggi quello del Pakistan. La base di tutto questo è il trattato di riforma che rende possibile una politica comunitaria chiaramente militarizzata. La prossima questione è quella del Kosovo, e cosa può accadere lì lo abbiamo visto. Singoli Stati membri hanno già annunciato che intendono riconoscere unilateralmente il Kosovo.</p>
      <p sl="de">Sollecito pertanto la Commissione a respingere in modo netto e chiaro tali misure e non lasciar passare qualsiasi eventuale riconoscimento unilaterale del Kosovo.</p>
    </intervention>
    <intervention id="2-067" speaker_id="2037" name="Robert STURDY" is_mep="True" mode="spoken" nationality="United Kingdom" birth_date="22-06-1944" birth_place="Wetherby" p_group="European Conservatives and Reformists Group" m_state="GB">
      <p sl="en">Signor Presidente, a costo di inquietare nuovamente il Commissario Dimas, ripeterò alcune delle parole che ho già detto l’altra sera. Prego la Commissione di limitarsi a legiferare solo laddove è necessario nel nuovo programma di lavoro. Di far rispettare le leggi già in vigore e di farlo in tutta l’Unione europea. Di non introdurre politiche che in realtà sono discriminatorie contro l’industria, il mondo imprenditoriale e le opportunità che sorgono in seno all’Unione europea.</p>
      <p sl="en">Il Presidente Barroso ha accennato a qualcosa che sento molto vicino sulla commissione per il commercio internazionale ovvero a strumenti di difesa commerciale. Usateli dove è necessario per proteggere la salute e la sicurezza dei consumatori dell’Unione europea ma non come misure protezionistiche. Viviamo, come ha giustamente detto, in un’economia globalizzata e pertanto attendo di vedere che ciò si realizzi.</p>
      <p sl="en">Quanto al Commissario Mandelson, mi permetto di farvi i miei auguri per l’accordo di Doha dell’OMC e spero di vedere progressi in materia agricola tra Stati Uniti e UE in modo da assicurare una composizione della questione, partendo da iniziative come Euromed che sono molto importanti per l’Unione europea. Abbiamo accordi con il Marocco e dobbiamo esaminare questo tipo di situazioni. Gli Stati Uniti hanno appena concluso un accordo di libero scambio al riguardo.</p>
      <p sl="en">Infine gli APE: appena un mese fa il Commissario per il commercio Peter Mandelson era fermo nel suo impegno a concludere i negoziati APE entro dicembre. Ci auguriamo che ora abbia una minore determinazione e che proceda in tal senso.</p>
    </intervention>
    <intervention id="2-068" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Signor Presidente, onorevoli colleghi, sappiamo in quale ambito e con quali limiti la Commissione si muove nella politica estera, per questo riconosciamo gli sforzi compiuti, ad esempio, per assicurare una continuità di aiuti alla popolazione palestinese nelle drammatiche evoluzioni che ha avuto la situazione dopo le elezioni legislative. A questo proposito vorremmo suggerire alla Commissione di preparare già da ora i possibili scenari futuri sia che la conferenza di Annapolis, come speriamo, abbia successo sia che essa fallisca.</p>
      <p sl="it">Sulla politica di vicinato è stato già detto, francamente ci saremmo aspettati di più di una sommaria analisi dei progressi raggiunti così come recita il testo del programma. E’ aperto un dibattito sul futuro della politica mediterranea – non so se il presidente Sarkozy vorrà affrontare questo tema nel suo discorso di oggi – certo è che la Commissione dovrebbe dar vita ad una valutazione più approfondita di queste politiche e anche fare proposte per il futuro, coinvolgendo anche il Parlamento un po’ più di come è stato coinvolto in passato, visto che domani noi discuteremo del rapporto del Parlamento sul vicinato.</p>
      <p sl="it">Infine, vorremmo richiedere maggiore coerenza tra le politiche interne dell’Unione, agricoltura, pesca, commercio, immigrazione rispetto alle politiche di cooperazione allo sviluppo con i paesi più poveri ed in particolare con l’Africa.</p>
      <p sl="it">Infine, il riferimento contenuto all’America latina ci pare molto debole. Francamente, ci aspetteremmo una maggiore centralità nell’agenda dell’Europa, nelle relazioni tra l’Unione europea e questo importante continente che è così decisivo per scelte che riguardano l’ambiente e anche altre politiche come il commercio e l’energia. Quindi, queste sono le sottolineature che mi sentivo di fare a nome del gruppo.</p>
    </intervention>
    <intervention id="2-069" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, parlo in qualità di coordinatore del mio gruppo della commissione per lo sviluppo. Non la sorprenderà quindi che io mi voglia congratulare con la Commissione per l’accento posto sulla prosperità, la solidarietà, la sicurezza, la libertà e il rafforzamento della posizione dell’Europa nel mondo.</p>
      <p sl="nl">Si tratta di cose che sono tutte importanti per la situazione dei paesi poveri. Povertà, guerra e instabilità nei paesi in via di sviluppo hanno ripercussioni dirette sul nostro continente. Mostrare solidarietà e sostegno per i paesi poveri non è solo nell’interesse di questi paesi ma anche nell’interesse della stessa Europa. E’ solo cooperando con i paesi poveri che si potranno trovare soluzioni adeguate a problemi come quello della migrazione, dell’energia e del cambiamento climatico. Proprio come ha dichiarato il Commissario è necessario subito un approccio comprensivo e coerente.</p>
      <p sl="nl">Signor Presidente è proprio in considerazione di tale contesto che è così importante che Europa ed Africa collaborino per una strategia UE-Africa congiunta per lo sviluppo dell’Africa, che sarà definita nel corso del Vertice di Lisbona sull’Africa di dicembre. Mi auguro che questo costituirà un buon esempio di un nuovo metodo di cooperazione.</p>
      <p sl="nl">Quanto all’efficacia della nostra politica, sono fermamente convinto dell’importanza dei controlli di qualità e delle valutazioni d’impatto nonché della necessità di ridurre la burocrazia. Mi auguro che Parlamento e Commissione possano lavorare bene assieme e che la Commissione ci terrà informati sulla situazione regolarmente e con tempestività, come del resto dev’essere.</p>
    </intervention>
    <intervention id="2-070" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signor Presidente, desidero innanzitutto esprimere il mio ringraziamento a tutti per le osservazioni fatte, di dettaglio e generali, critiche o di appoggio per il programma di lavoro proposto dalla Commissione per il prossimo anno. La portata di tale discussione è rappresentativa anche della portata di tutti i compiti e di tutte le missioni e attività delle istituzioni europee. Si parte da osservazioni sulla politica per la pesca o sugli accordi per la pesca con la Tanzania per arrivare al processo di pace nel Medio Oriente – ovvero l’intero spettro di attività in cui siamo impegnati.</p>
      <p sl="en">Penso inoltre che tale dibattito sottolinei il fatto che gli obiettivi complessivi fissati dalla Commissione Barroso sono tuttora validi e urgenti. Si tratta di prosperità, sicurezza, solidarietà e – in tutto quello che facciamo – del ruolo dell’Unione europea sulla scena mondiale. Tale quadro è emerso anche in modo molto chiaro nelle ultime dichiarazioni.</p>
      <p sl="en">Ora ho seguito questa procedura coinvolgendo il Parlamento europeo, le commissioni e anche qui in plenaria. Penso che si possa dire che il miglioramento di questa procedura abbia migliorato anche la qualità della nostra proposta per un nuovo programma di lavoro e legislativo. Apprezzo inoltre il fatto che tutti i miei colleghi Commissari abbiano fatto visita alle commissioni competenti per le rispettive materie; penso che ciò sia stato particolarmente apprezzato in alcuni dei dettagli che abbiamo potuto aggiungere o modificare nel corso della procedura. Mi auguro di poter rendere la procedura ancora più politica e le vostre osservazioni mostrano che siamo qui per discutere i contenuti politici e l’equilibrio generale. E’ inoltre emerso chiaramente che i vari gruppi politici possono avere visioni diverse su tale equilibrio generale.</p>
      <p sl="en">Desidero fare delle considerazioni sui contenuti in merito a quattro o cinque questioni specifiche. Innanzitutto tali questioni si ripresentano quasi settimanalmente nell’ordine del giorno della Commissione europea. Iniziamo dal processo di Lisbona e dall’aumento dell’occupazione: penso che, per la prima volta, stiamo ottenendo risultati molto visibili. Non è corretto dire che si tratta di un completo fallimento e che non si vedono miglioramenti. Siamo giunti ad una migliore focalizzazione per l’agenda di Lisbona. Abbiamo creato una maggiore identificazione con gli obiettivi politici e abbiamo una sorta di quadro di valutazione in cui formuliamo raccomandazioni specifiche per paese – osservazioni positive o negative su quello che ciascuno Stato membro fa. Questo continua ad essere il metodo per il futuro: maggiore focalizzazione, maggiore identificazione con gli obiettivi politici, maggiore visibilità delle azioni. Si tratta di un obiettivo di lungo termine dell’Unione europea, tuttavia dobbiamo continuare a far pressione sugli Stati membri perché arrivino a dei risultati.</p>
      <p sl="en">Un altro settore è quello delle questioni sociali e dell’agenda sociale che, a giudicare dai commenti formulati, interessa soprattutto il gruppo del PSE. Anche qui c’erano alcune domande specifiche sui servizi di interesse generale. Da lungo tempo la Commissione riconosce l’importanza dei servizi di interesse generale e su tale questione specifica discutiamo da anni.</p>
      <p sl="en">Siamo molto soddisfatti per l’accordo raggiunto sul trattato di Lisbona e sul protocollo sui servizi di interesse generale. La prossima settimana, nel quadro della nostra revisione del mercato interno, la Commissione adotterà una comunicazione in cui illustriamo come affronteremo la questione dei servizi di interesse generale. Mi auguro che il Parlamento esaminerà molto attentamente la nostra comunicazione nonché i documenti accompagnatori che spiegano come e quando le norme sugli aiuti di stato si applicano ai servizi di interesse generale e anche come si applicano le norme sugli appalti pubblici.</p>
      <p sl="en">Vorrei dire chiaramente che la Commissione non vuole chiudere la discussione, ma vuole che la discussione si focalizzi sui problemi in gioco in modo da poter anche concentrare gli sforzi su soluzioni concrete. Pertanto questa discussione continuerà e ci auguriamo di ottenere il contributo del Parlamento.</p>
      <p sl="en">L’altra importante questione, e al riguardo vorrei ringraziarvi per le osservazioni dettagliate che avete fatto, riguarda l’energia.</p>
      <a text="(Il Presidente interrompe l’oratore per chiedere silenzio in Aula)"/>
      <p sl="en">Non potrò entrare in tutti i dettagli ci sono stati menzionati nella discussione; sono sicura che il dialogo continuerà nelle commissioni competenti e nel Parlamento europeo. Vorrei solo ripetere quanto contenuto nella nostra proposta: il pacchetto energia contiene quattro diverse iniziative. Il vostro accenno è dovuto al fatto che si tratta di un documento politico focalizzato sul mercato dell’energia interna, sulla sicurezza degli approvvigionamenti e sugli sviluppi tecnologici.</p>
      <p sl="en">Vi sarà una revisione della direttiva sulle scorte petrolifere. Vi sarà una revisione completa della direttiva sul rendimento energetico degli edifici; al riguardo vi è stata una richiesta specifica durante la discussione. Vi sarà inoltre una revisione della direttiva sulla tassazione dell’energia, in quanto la fiscalità può essere usata per favorire consumi ecocompatibili.</p>
      <p sl="en">La questione successiva che ritroviamo costantemente in cima alla nostra agenda politica, non solo nella Commissione europea ma, sono certa, anche in quest’Aula e in tutti i governi d’Europa, è ovviamente quella della migrazione.</p>
      <p sl="en">Il Presidente Barroso ha spiegato molto chiaramente come intendiamo affrontare la questione. Vi posso assicurare che quasi ogni settimana, grazie al collega Commissario Frattini, ritroviamo la questione nell’ordine del giorno della Commissione, con discussioni sui flussi e proposte sui flussi volte a dare una risposta alla questione. Sapete che la politica sulla migrazione legale non verrà ripresentata l’anno prossimo in quanto abbiamo già adottato una serie di proposte sulla migrazione legale, per cui questo non è il punto sul quale ci concentreremo maggiormente il prossimo anno.</p>
      <p sl="en">Tuttavia nel 2008 ci saranno due iniziative prioritarie: una direttiva sulle condizioni di ingresso e di residenza per i lavoratori stagionali e una direttiva sull’ingresso, la permanenza temporanea e la residenza del personale aziendale distaccato all’interno di un’azienda e dei praticanti retribuiti. Ciò è quanto vi potete attendere in questo particolare settore.</p>
      <p sl="en">In merito alla posizione principale della Commissione su tali questioni, mi limiterei a rimandarvi a quanto detto dal Presidente Barroso nel corso della discussione. Troverete quindi che tali questioni rimangono in cima alla nostra agenda per il prossimo anno.</p>
      <p sl="en">Sul fronte esterno – dato che avete menzionato anche l’intero spettro delle questioni esterne e le attività nonché le occasioni in cui ci si attende che l’Unione europea partecipi e svolga un ruolo importante – abbiamo per il prossimo anno tre iniziative strategiche. Abbiamo un documento strategico sull’allargamento; abbiamo una serie di relazioni sui progressi fatti in tema di politica europea di vicinato – dato che parecchi lavori hanno richiamato questo tema – e abbiamo anche una comunicazione su misure attuative concrete per la strategia UE-Africa. Nel corso del prossimo anno avremo quindi ampiamente occasioni di discutere le questioni esterne.</p>
      <p sl="en">Posso dirvi, essendo questo il mio secondo mandato come Commissario, che vedo molta più attenzione sull’attuazione – e questo aspetto è stato citato durante la discussione. Ci sforziamo ogni giorno di far sì che ci sia una focalizzazione sull’attuazione; uno strumento giuridico è positivo nella misura in cui lo è la sua attuazione. Su questo aspetto continueremo a concentrarci.</p>
      <p sl="en">Posso inoltre dirvi che non è vero che non riusciamo a stabilire un contatto con i cittadini. Se osserviamo gli ultimi dati dell’Eurobarometro, vediamo che non sono mai stati così positivi nei confronti dei risultati concreti che siamo stati in grado di raggiungere finora. Quando la discussione nel Parlamento europeo e le realizzazioni concrete diventano visibili, così come i risultati, ai cittadini, allora vediamo crescere la nostra legittimazione democratica ed è su questo che dobbiamo impegnarci.</p>
      <p sl="en">Alle nostre proposte per il prossimo anno aggiungeremo anche una sintesi per i cittadini. Prima della fine dell’anno presenteremo una nuova strategia per Internet, dato che alcuni di voi l’hanno chiesta. All’inizio del prossimo anno presenteremo inoltre una nuova strategia sugli audiovisivi. E’ importante che ci concentriamo assieme su una serie di priorità per la comunicazione e nel nostro programma di lavoro troverete proposte in termini di priorità per la comunicazione interistituzionale.</p>
      <p sl="en">Infine il prossimo anno è l’anno del dialogo interculturale, che sarà inaugurato sotto la Presidenza slovena all’inizio di gennaio. Ci sarà una fase di preavvio in dicembre a cui parteciperà il Parlamento europeo, sul cui attivo coinvolgimento contiamo per tutto il corso dell’anno.</p>
      <p sl="en">Vi ringrazio ancora una volta per la discussione che si tiene in quest’Aula. Se vi sono questioni che ritenete fortemente che manchino nel programma di lavoro il legislativo, ciò non significa che siano state messe da parte: la Commissione continuerà a fornire aggiornamenti mensili sul programma, con iniziative che non erano state poste in evidenza o iniziative che si rendano necessarie per rispondere ad eventi imprevisti.</p>
      <p sl="en">Il dialogo tra voi onorevoli parlamentari e la Commissione non si ferma oggi: continueremo a lavorare assieme in quello spirito positivo che ha caratterizzato tutto questo processo e la procedura nonché la nostra ambizione condivisa così come espressa nel programma di lavoro. Osservo che sono più i punti di convergenza che i punti di divergenza e che condividiamo una visione simile sugli obiettivi e le priorità generali per il 2008. Mi auguro inoltre che la vostra mozione di soluzione sosterrà il programma e noi forniremo un’ottima base per proseguire la cooperazione.</p>
      <a text="(Applausi)"/>
    </intervention>
    <intervention id="2-071" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Ringrazio i colleghi per il contributo dato alla discussione nonché il Collegio dei Commissari per aver presenziato e in particolare la signora Wallström per il fascino e il coraggio dimostrato.</p>
      <p sl="unknown">La discussione è chiusa.</p>
      <p sl="unknown">Il voto si svolgerà durante la tornata di dicembre.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-072" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il discorso dell’onorevole Nassauer si è spinto quasi ad equiparare il volume delle leggi con la quantità di burocrazia. Si tratta di un discorso perlomeno semplicistico. Una normativa europea che crea un insieme unico di norme comuni per il mercato comune – invece di 27 norme contraddittorie e divergenti – semplifica le cose per le imprese e riduce la burocrazia. Una normativa che protegge la sanità pubblica e l’ambiente può costare denaro nel breve termine ma ne fa risparmiare molti di più nel lungo termine.</p>
      <p sl="en">Tutti vogliamo ovviamente evitare una burocrazia inutile tuttavia dare l’impressione che tutta l’attività legislativa sia indesiderabile perché causa inevitabilmente burocrazia è ridicolo.</p>
    </intervention>
    <intervention id="2-073" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Onorevoli colleghi, signor Presidente, accolgo con favore il programma di lavoro della Commissione europea per il 2008, che definisce il futuro dell’Unione e i prossimi passi per il suo sviluppo. Ritengo sia importante sottolineare che il documento deve contenere non solo principi ma anche raccomandazioni specifiche, nell’interesse di un’azione essenziale per la politica europea, in particolare in materia di politica sociale. L’emergere di un’immigrazione in continua crescita negli ultimi anni costituisce una grande sfida per tutti i paesi dell’UE. Non è ancora emersa una risposta adeguata per far fronte ai problemi socioeconomici collegati a tale fenomeno.</p>
      <p sl="hu">Condivido la valutazione secondo la quale i documenti di lavoro comprendono un approccio integrato alla questione dell’emigrazione e sollecitano una gestione appropriata della circolazione della manodopera che è essenziale allo sviluppo economico. L’Europa ha bisogno della manodopera immigrata e nonostante questo tale manodopera deve regolarmente scontare discriminazione e varie crudeltà. Nella nostra politica europea sulla migrazione non possiamo rinunciare ai requisiti fondamentali di umanità e benevolenza. I recenti programmi per i rifugiati devono comprendere l’occupazione, la formazione e la piena integrazione degli immigrati nella società europea sul piano umano e prima di tutto la lotta contro la xenofobia e il razzismo.</p>
      <p sl="hu">La migrazione legale va sostenuta e allo stesso tempo è necessaria un’azione efficace contro l’immigrazione illegale e il traffico di esseri umani. Per ottenere tutto questo sarebbe necessario predisporre una politica comune europea per i rifugiati.</p>
      <p sl="hu">Anzi per raggiungere tale obiettivo e perché l’Unione possa conquistare la fiducia dei cittadini è necessaria una legislazione maggiormente comprensibile, applicata in modo uniforme.</p>
    </intervention>
    <intervention id="2-074" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Accolgo con favore la presentazione della Commissione del proprio programma di lavoro per il 2008. Ritengo che tale approccio alle sfide che attualmente l’UE si trova ad affrontare, come la volatilità dei mercati finanziari, la lotta ai cambiamenti climatici e il raggiungimento di una sicurezza energetica, sottolinei che l’UE può raggiungere assieme ciò che nessuno Stato membro può raggiungere da solo. Solo con una leadership e la produzione di risultati concreti in tali settori l’UE potrà assicurarsi la continua fiducia dei propri cittadini.</p>
      <p sl="en">Vorrei tuttavia invitare alla cautela in merito all’approccio della Commissione in due particolari settori. Ritengo che le iniziative volte allo sviluppo di una base imponibile a livello comunitario siano fuori luogo. La politica impositiva rimane di esclusiva competenza degli Stati membri e il CCCTB proposto, nonostante quanto sostiene chi lo propone, punta a minare la competenza degli Stati membri in tale settore. Penso che ciò porterà ad una armonizzazione fiscale per difetto e desidero esprimere la mia totale contrarietà a tale sviluppo. Tali iniziative sparse servono solo a creare divisione tra gli Stati membri e a minare la fiducia dei cittadini nel progetto europeo.</p>
      <p sl="en">Secondariamente ritengo che sia di fondamentale importanza che la Commissione trovi il giusto equilibrio in occasione della prossima valutazione dello stato di salute della PAC e della parallela discussione relativa al bilancio dell’UE.</p>
    </intervention>
  </section>
  <section id="creitem5" title="5. Turno di votazioni">
    <intervention id="2-077" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Partecipazione della Bulgaria e della Romania allo Spazio economico europeo (votazione)"/>
  <section id="creitem7" title="5.2. Accordo CE/Ucraina sui visti per soggiorni di breve durata (votazione)"/>
  <section id="creitem8" title="5.3. Accordo di riammissione tra la CE e l’Ucraina (votazione)"/>
  <section id="creitem9" title="5.4. Accordo CE/Repubblica di Moldova sui visti per soggiorni di breve durata (votazione)"/>
  <section id="creitem10" title="5.5. Accordo di riammissione tra CE/Repubblica di Moldova (votazione)"/>
  <section id="creitem11" title="5.6. Interoperabilità dei servizi di televisione digitale interattiva (votazione)">
    <intervention id="2-090" speaker_id="2319" name="Henri WEBER" is_mep="True" mode="spoken" role="relatore" nationality="France" birth_date="24-06-1944" birth_place="Leninabad " p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevoli colleghi, con la convergenza tra televisione, telecomunicazioni e Internet, la televisione si è fatta interattiva e il telespettatore “tele-attore”.</p>
      <p sl="fr">Il telespettatore può ormai cercare contenuti, selezionare i programmi, reagire alle trasmissioni, tuttavia per fare ciò ha bisogno di un numero sempre crescente di apparecchi. Per facilitare l’uso di queste apparecchiature ed evitare costi aggiuntivi per il consumatore occorre che gli apparecchi possano comunicare e funzionare assieme. Questa è la cosiddetta interoperabilità.</p>
      <p sl="fr">La relazione che vi viene presentata punta a favorire tale interoperabilità all’interno dell’Unione europea. Essa punta anche a garantire il rispetto del pluralismo dell’informazione e della diversità dei contenuti nel nuovo contesto tecnologico, ovvero occorre una politica attiva, costante e vigile da parte dei poteri pubblici a livello nazionale e a livello europeo.</p>
    </intervention>
  </section>
  <section id="creitem12" title="5.7. Dati in materia di pesca e pareri scientifici sulla politica comune della pesca (votazione)"/>
  <section id="creitem13" title="5.8. Composizione della Conferenza dei presidenti (modifica dell’articolo 23) (votazione)">
    <intervention id="2-095" speaker_id="28572" name="Georgios PAPASTAMKOS" is_mep="True" mode="spoken" role="relatore" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, il numero dei deputati non iscritti può aumentare in qualsiasi momento a causa di eventi imprevisti. Ciò è in linea con la coesione politica degli attuali gruppi politici e con la possibilità di raggiungere un consenso tra i membri non iscritti, a condizione che siano in numero sufficiente da costituire un gruppo politico.</p>
      <p sl="el">In termini di politica legislativa le disposizioni del Regolamento riguardanti la composizione della Conferenza dei presidenti non debbono pertanto essere limitate ai casi in cui il numero dei membri non iscritti è ridotto.</p>
      <p sl="el">Il Regolamento del Parlamento europeo contiene disposizioni che valgono principalmente a lungo termine. Nelle intenzioni esse dovrebbero produrre risultati utili, non solo nel momento in cui vengono decise o emendate, ma anche in base a futuri cambiamenti contingenti.</p>
      <p sl="el">Per tale motivo le situazioni specifiche, che possono cambiare in qualsiasi momento e addirittura possono ricondurre alle condizioni precedenti, non devono ogni volta sfociare nell’adozione di nuovi strumenti giuridici. Tale questione riguarda la sovranità parlamentare, l’autonomia parlamentare e la capacità del Parlamento di autorganizzarsi. Pertanto chiedo il vostro voto a favore.</p>
    </intervention>
  </section>
  <section id="creitem14" title="5.9. Modifica del Regolamento alla luce dello Statuto dei deputati (votazione)">
    <intervention id="2-098" speaker_id="1264" name="Ingo FRIEDRICH" is_mep="True" mode="spoken" role="relatore" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, molto brevemente, la questione riguarda la modifica del Regolamento alla luce del nuovo Statuto del 2009. Esso rafforza il diritto di iniziativa dei singoli parlamentari, crea una maggiore trasparenza, fornisce una chiara definizione dei fascicoli che possono essere controllati e offre quella che ritengo una soluzione intelligente alla questione delle lingue, in modo che le lingue meno parlate non siano discriminate. Dato che non abbiamo ancora discusso la questione penso sia importante che ne siate informati. Vi ringrazio per l’attenzione.</p>
    </intervention>
  </section>
  <section id="creitem15" title="5.10. Statistiche comunitarie della sanità pubblica e della salute e sicurezza sul luogo di lavoro (votazione)">
    <intervention id="2-100" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Considerando la lunghezza della prossima votazione sulla relazione dell’onorevole Peter Liese (A6- 0402/2007) e la necessità di svolgere la seduta solenne alle 12.00, vi propongo, onorevoli colleghi, di anticipare la votazione sulle relazioni degli onorevoli Romana Jordan Cizelj (A6-0376/2007), Pál Schmitt (A6-0415/2007) e Vittorio Prodi (A6-0411/2007) e di porre in votazione la relazione dell’onorevole Liese dopo la seduta solenne.</p>
      <a text="(Il Parlamento manifesta il suo assenso sulla proposta)"/>
    </intervention>
  </section>
  <section id="creitem16" title="5.11. Statuti dell’Agenzia di approvvigionamento dell’Euratom (votazione)"/>
  <section id="creitem17" title="5.12. Ruolo dello sport nell’educazione (votazione)"/>
  <section id="creitem18" title="5.13. Strategia tematica per la protezione del suolo (votazione)"/>
  <section id="creitem19" title="6. Sessione solenne– Francia">
    <intervention id="2-109" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente della Repubblica francese, Nicolas Sarkozy, onorevoli colleghi, signore e signori, il Parlamento europeo è lieto di darle oggi il benvenuto alla seduta plenaria solenne a Strasburgo. La sua visita rappresenta un grandissimo onore per la nostra istituzione. Posso assicurarle che il suo discorso è uno dei più attesi in quest’Aula, come testimonia il numero di parlamentari presenti. Nel corso della campagna presidenziale e successivamente dopo la sua elezione, il 6 maggio scorso, lei ha regolarmente e fermamente riaffermato che la costruzione europea rientrava tra le sue priorità e che quindi sarebbe stata anche una delle priorità del governo francese.</p>
    </intervention>
    <intervention id="2-110" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Signor Presidente già nel 1849 il grande scrittore francese Victor Hugo si espresse a favore di un’unione di Stati europei. Da allora sono trascorsi cent’anni e in questo periodo vi sono stati importanti momenti di slancio e passi avanti nella storia dell’integrazione europea che possono ricondursi all’iniziativa della Francia. Tra questi, non da ultimo, le origini dell’Unione europea di oggi, che è il risultato del progetto annunciato nel 1950 da Robert Schuman. Robert Schuman ha lavorato a stretto contatto con Jean Monnet.</p>
      <p sl="de">Dato che siamo qui riuniti a Strasburgo vorrei rendere omaggio a Pierre Pflimlin, Primo Ministro francese, Presidente del Parlamento europeo e sindaco di Strasburgo per molti anni. Particolarmente doloroso è stato vedere che proprio i cittadini francesi hanno respinto con un referendum sulla bozza di trattato costituzionale che conteneva numerose delle risposte importanti per il futuro dell’Europa. Poco prima della sua elezione tuttavia, signor Presidente, lei ha detto chiaramente che come Capo di Stato francese avrebbe fatto il possibile per riportare la Francia al centro della scena europea.</p>
      <p sl="de">E’ indubbio che lei abbia prontamente e in modo decisivo dimostrato tale determinazione grazie al contributo che ha dato per raggiungere una soluzione nei negoziati sul trattato di riforma e grazie al suo appoggio agli sforzi dell’allora Presidente del Consiglio europeo, Cancelliere Angela Merkel, in tal senso.</p>
      <p sl="de">Signor Presidente, vorrei concludere ricordando che dopo la sua elezione lei mi aveva gentilmente invitato a farle visita all’Eliseo come primo ospite non francese. Vorrei cogliere questa opportunità per ringraziarla nuovamente, a nome del Parlamento europeo, per questo invito con il quale lei non solo ha dimostrato il suo impegno per l’Europa ma ha anche – cosa più importante – espresso il suo apprezzamento per il Parlamento europeo come l’organo che rappresenta i cittadini dell’Unione europea.</p>
      <a text="(Applausi)"/>
      <p sl="de">Signor Presidente, il 2 luglio, poche settimane dopo la sua elezione, lei si è rivolto ai cittadini di Strasburgo con queste parole: “Voglio che la Francia assuma la responsabilità che le compete e voglio che tutti gli europei siano consapevoli della responsabilità che hanno davanti alla storia. Voglio avviare discussioni, voglio porre domande e voglio sollevare tutte le questioni.” Signor Presidente attendiamo con impazienza il suo discorso. La prego, può rivolgersi al Parlamento europeo.</p>
      <a text="(Applausi)"/>
    </intervention>
    <intervention id="2-111" speaker_id="photo_generic" name="Nicolas Sarkozy" is_mep="True" mode="spoken">
      <p sl="fr">Presidente della Repubblica francese . − Signor Presidente del Parlamento europeo, onorevoli deputati, signor Presidente della Commissione, signore e signori, vi ringrazio per avermi invitato a prendere la parola davanti a voi, in questo edificio in cui batte il cuore democratico dell’Europa.</p>
      <p sl="fr">Ringrazio per l’occasione che mi date di farlo ora, un momento in cui, dopo che è sembrato che vacillasse, l’Europa si raccoglie e riprende il cammino.</p>
      <p sl="fr">Vi ringrazio per avermi permesso di rinnovare davanti a voi l’impegno europeo della Francia e di dire che il “no” alla Costituzione europea non è stato per il popolo francese l’espressione di un rifiuto verso l’Europa ma l’espressione di maggiori esigenze nei confronti dell’Europa.</p>
      <a text="(Applausi)"/>
      <p sl="fr">Fin dall’inizio la costruzione europea è sorretta da una speranza. Oggi la gente si attende, e questa è una responsabilità per ciascuno di noi, che l’Europa sia all’altezza di tale speranza. Una speranza di pace, una speranza di fraternità, una speranza di progresso. Una speranza che è nata dalle grandi tragedie del XX secolo. Una speranza che è nata dal sangue e dalle lacrime di milioni di uomini, donne, bambini. Una speranza nata da un’immensa sofferenza. E’ la speranza che mai più i popoli d’Europa si dichiareranno guerra, che mai più si vedranno sul suolo europeo quelle imprese di conquista, di dominazione, di sterminio che hanno portato le nostre nazioni sull’orlo dell’annientamento materiale e morale.</p>
      <p sl="fr">Se l’idea europea ha potuto nascere è perché un giorno dei grandi europei si sono tesi la mano oltre i confini, confini per i quali così tanti uomini erano morti, e perché dei popoli che avevano troppo sofferto li hanno seguiti decidendo che l’odio era finito e che era giunta l’ora dell’amicizia.</p>
      <p sl="fr">Se la costruzione europea è diventata possibile è perché i nostri popoli, davanti all’orrore per ciò che avevano fatto, non volevano più fare guerre, sapendo in cuor proprio che una nuova guerra sarebbe stata fatale, e al contrario scegliendo di amarsi, di comprendersi, di lavorare assieme per creare un destino comune.</p>
      <p sl="fr">Occorre considerare la costruzione europea per quello che è: un’esigenza morale, un’esigenza politica, un’esigenza spirituale.</p>
      <p sl="fr">La costruzione europea è l’espressione di una volontà comune dei popoli europei che riconoscono valori, una civiltà comune e che desiderano che questi valori e questa civiltà continuino a vivere.</p>
      <p sl="fr">L’Europa non può essere solo una macchina. Non può essere solo una macchina amministrativa. L’Europa non può essere una macchina giuridica, una macchina che produce norme, regolamenti, direttive, una macchina di procedure e regole.</p>
      <p sl="fr">L’Europa non può essere tenuta separata dalla vita reale, dai sentimenti, dalle passioni umane. L’Europa non è una realtà, non ha possibilità di esistere se non è, per milioni di uomini e donne indipendentemente dalle loro convinzioni, qualcosa di vivo, che parla ai loro cuori, se non è la speranza di una vita e di un mondo migliore. L’Europa sarà un grande ideale oppure cesserà di esistere.</p>
      <p sl="fr">Quando i popoli dicono “no” non bisogna dire che i popoli hanno torto, ma occorre chiedersi perché hanno detto “no”.</p>
      <p sl="fr">Noi sappiamo tutti – e io ho votato “sì” – che il no francese e che il no olandese esprimono purtroppo ben più che il rifiuto di un testo, per quanto importante fosse.</p>
      <p sl="fr">Noi sappiamo tutti che questo rifiuto è stato il segno più visibile di una crisi profonda di fiducia che non vale la pena negare e alla quale occorre dare delle risposte.</p>
      <p sl="fr">Chiunque ami l’Europa deve prendere sul serio questo “no” di due popoli fondatori, di due popoli che hanno sempre scelto l’Europa.</p>
      <p sl="fr">In questo “no” c’era un’angoscia: milioni di uomini e donne hanno cominciato a perdere fiducia nell’Europa. Perché? Perché avevano la sensazione che l’Europa non li proteggesse più abbastanza. Perché avevano la sensazione che l’Europa si fosse fatta indifferente alle difficoltà delle loro vite. Che questa sensazione non sia veritiera è un altro discorso. Sono convinto che milioni di uomini e donne, in tutti i nostri paesi, condividano tale sensazione.</p>
      <p sl="fr">Il “no” è stato un disastro. Ha precipitato l’Europa nella crisi più grave della sua storia. Tuttavia questa crisi che poteva sfasciare l’Europa potrebbe anche esserle salutare se potesse portare coloro i quali sono instancabilmente legati alla causa europea a riflettere sui motivi di tale crisi.</p>
      <p sl="fr">Dalla creazione della Comunità europea del carbone e dell’acciaio quanto è stato fatto in Europa ha del prodigioso.</p>
      <p sl="fr">Noi tutti qui siamo i rappresentanti di popoli che si sono odiati, che hanno cercato di distruggersi, che, in alcuni casi, si sono combattuti per secoli.</p>
      <p sl="fr">Agli inizi Paul-Henri Spaak, un grande europeo, Presidente della prima Assemblea parlamentare europea, ha pronunciato tali frasi universali ed eterne: “Non bisogna dimenticare nulla – questo sarebbe un sacrilegio – ma abbiamo deciso di tentare una grande avventura che, se riuscirà, ci consentirà di salvare quel che abbiamo in comune di più caro e di più bello”.</p>
      <p sl="fr">Per mezzo secolo questa grande avventura è andata avanti nonostante innumerevoli difficoltà.</p>
      <p sl="fr">Le assemblee parlamentari hanno svolto un ruolo decisivo. A tale proposito mi si consenta di rendere omaggio a tutti quelli che ne hanno fatto parte e che sono stati i rappresentanti dei cittadini dell’Europa in tutta la loro diversità.</p>
      <p sl="fr">Questa diversità che, sono convinto, non dobbiamo temere. Questa diversità che dobbiamo rispettare come la nostra più grande ricchezza. Democrazia è discussione. E’ la pluralità dei punti di vista. E’ il contrario di un sistema in cui tutti siano obbligati a pensare la stessa cosa. L’Europa morirebbe se tutti condividessimo un unico pensiero e se chi pensa in modo diverso fosse considerato un cattivo europeo. Non ci sono cattivi europei. C’è l’Europa e noi dobbiamo far sì che tutti facciano parte di questa Europa.</p>
      <p sl="fr">Credo nello scambio di opinioni, credo nella discussione. E’ per questo motivo che ho sempre preferito la regola della maggioranza alla regola dell’unanimità. E non si tratta di un impegno da poco per un Presidente francese.</p>
      <p sl="fr">L’unanimità è il sistema che permette a qualcuno di imporre la propria legge a tutti gli altri. L’unanimità è la certezza che non si deciderà mai niente di grande, di audace, e che non si correrà alcun rischio poiché con l’unanimità ci si allinea con chi vuole di meno per l’Europa.</p>
      <p sl="fr">Unanimità è impotenza. Unanimità è impossibilità di agire. E’ l’impossibilità di ritornare su quanto è stato deciso ed è per questo che ho sostenuto l’estensione della regola della maggioranza nel trattato semplificato.</p>
      <p sl="fr">Credo nella democrazia. Credo che l’Europa debba essere più democratica possibile. E’ per questo che ho sempre considerato che non si rendesse un buon servizio alla causa dell’Europa rifiutando la discussione, soffocando le critiche e nascondendo le divergenze.</p>
      <p sl="fr">Sono convinto che in Europa debba esserci più discussione, più democrazia e, sostanzialmente, più politica.</p>
      <p sl="fr">Se l’Europa è riuscita ad uscire da questa situazione di stallo è perché al Vertice di Bruxelles i capi di Stato e di governo, consapevoli di avere le sorti dell’Europa nelle proprie mani, hanno assunto una decisione politica. Quel giorno a Bruxelles la volontà politica di capi di Stato e di governo diversi ha fatto piazza pulita di tutti gli ostacoli che fino ad allora sembravano insormontabili.</p>
      <p sl="fr">La politica, cos’era la politica? Era prendere atto del fallimento del progetto di Costituzione. La politica voleva dire proporre ai francesi che avevano votato “no” di negoziare un trattato semplificato per bloccare l’Europa e di far ratificare tale volontà dal Parlamento, come avevo detto durante la campagna presidenziale. Sono stato autorizzato dal popolo francese a far ratificare il trattato semplificato dal Parlamento.</p>
      <a text="(Applausi)"/>
      <p sl="fr">Aggiungo che trovo strano sentir dire che il Parlamento europeo è il luogo in cui batte il cuore democratico dell’Europa e allo stesso tempo sentir contestare che una ratifica parlamentare in Francia non sarebbe democratica: se l’Europa è democratica nel Parlamento europeo, la Francia è democratica nel parlamento francese!</p>
      <a text="(Applausi)"/>
      <p sl="fr">Per i paesi che l’avevano ratificata, e a loro voglio rendere omaggio, e per i parlamentari tra di voi che avevano sostenuto il progetto di Costituzione, la politica significava accettare di riaprire i negoziati su un altro progetto meno ambizioso. Se siamo riusciti a sbloccare l’Europa è perché i paesi che avevano votato “no” hanno fatto uno sforzo. Voglio rendere omaggio a coloro tra voi che credevano nella Costituzione e che hanno accettato di discutere un altro progetto. L’Europa è uscita dalla crisi perché c’è stata buona volontà su due fronti.</p>
      <p sl="fr">Il trattato semplificato è una vittoria politica dell’Europa contro se stessa. E’ una vittoria della coscienza europea che si esprime nella politica.</p>
      <p sl="fr">Oggi, e mi assumo le mie responsabilità, l’errore sarebbe di credere che con il trattato semplificato l’Europa abbia risolto tutto, che si possa dormire tranquilli non ponendosi più alcuna questione. Il trattato semplificato risolve una crisi istituzionale ma non la crisi politica né crisi morale dell’Europa. Esso permette all’Europa di decidere e di agire, ma non dice a che scopo e con quali finalità. Non dice cosa sarà l’Europa di domani e come contribuirà a migliorare la vita dei cittadini. Non dà ragioni a chi aveva smesso di credere nell’Europa per riacquistare fiducia in essa.</p>
      <p sl="fr">La questione istituzionale è risolta. Oggi restano da risolvere le questioni politiche. Occorre esaminare queste questioni senza timori e discutere senza tabù.</p>
      <p sl="fr">L’Europa ha scelto la democrazia e in una democrazia è necessario poter discutere di tutto: di politica di bilancio, di politica commerciale, di politica monetaria, di politica industriale, di politica fiscale, di tutte le politiche quali che esse siano, altrimenti non vi è motivo di dire che vogliamo un’Europa democratica.</p>
      <p sl="fr">L’Europa ha scelto la democrazia e, in una democrazia, l’indipendenza non può mai confondersi con la totale mancanza di responsabilità. Nessuno può in nome della propria indipendenza esimersi dal rendere conto, dallo spiegare, dal sottoporsi al controllo. In una democrazia la responsabilità politica è un principio universale, essenziale, imprescindibile.</p>
      <p sl="fr">Nella democrazia europea è necessario poter discutere delle finalità e degli obiettivi dell’Europa. Ho proposto che venga istituito un comitato di saggi per riflettere sul futuro, per poter discutere tutti assieme sui diversi futuri possibili dell’Europa perché ci sono percorsi diversi e mi chiedo come faremo a scegliere quello giusto se rifiutiamo assolutamente di discuterne.</p>
      <p sl="fr">Nella democrazia europea è necessario poter discutere dell’identità europea e delle identità nazionali. E’ necessario poter discutere del modo in cui l’Europa costruisce la sua identità, e scusatemi, la difende. E’ necessario poter discutere del modo in cui l’Europa protegge le identità nazionali che sono una ricchezza dell’Europa.</p>
      <p sl="fr">Noi non dobbiamo aver paura dell’identità. Cercare di conservare la propria identità non è una malattia. E’ quando le identità si sentono minacciate, quando si sentono attaccate che si irrigidiscono e che allora diventano pericolose perché diventano aggressive.</p>
      <p sl="fr">I popoli europei attraverso una crisi di identità estremamente profonda. E’ una crisi che è contemporaneamente nelle nazioni e in questa idea di civiltà che tutti gli europei hanno in comune e che costituisce la vera unità dell’Europa. E’ una crisi che è legata all’agglomerazione e alla commercializzazione del mondo.</p>
      <p sl="fr">Iniziare a costruire l’Europa attraverso l’economia, il carbone e l’acciaio, attraverso il commercio, quello fu un colpo di genio dei padri fondatori. Tuttavia la politica ha accumulato troppo ritardo rispetto all’economia e ancora di più rispetto alla cultura. E’ un errore aver trascurato l’Europa della cultura.</p>
      <a text="(Applausi)"/>
      <p sl="fr">In un mondo minacciato dall’omologazione, in un mondo dominato dalla tecnica in cui i valori del mercato tendono ad avere il sopravvento su tutti gli altri, l’Europa non può essere l’Europa agli occhi di tutti se non difende dei valori, dei valori di civiltà, dei valori spirituali, se non chiama a sé tutte le proprie forze per difendere la diversità culturale. Ma che cosa difenderemo, in termini di diversità, se non abbiamo preservato le nostre identità?</p>
      <p sl="fr">L’Europa deve far sì che non sia vista come una minaccia contro le identità ma come una protezione, come un mezzo per mantenerle in vita.</p>
      <p sl="fr">Anche a livello etico i diritti dell’uomo fanno parte dell’identità europea. In tutto il mondo ogniqualvolta un essere umano è oppresso, è perseguitato, ogni volta che un bambino è maltrattato, che un popolo è sfruttato, l’Europa deve trovarsi al loro fianco. Perché l’Europa dei diritti dell’uomo è fedele a se stessa. Spetta all’Europa portare i diritti dell’uomo in tutte le regioni del mondo.</p>
      <a text="(Applausi)"/>
      <p sl="fr">Aggiungo che tutti quelli che hanno preferito rinunciare alla difesa dei diritti dell’uomo per ottenere contratti non hanno ottenuto i contratti e hanno perduto sul piano dei valori.</p>
      <a text="(Applausi)"/>
      <p sl="fr">Nella democrazia europea la parola protezione non deve essere bandita. Se non vogliamo che un giorno i popoli, esasperati perché vittime della concorrenza sleale e del dumping , reclamino il protezionismo e la chiusura, dobbiamo avere il coraggio di discutere di quella che deve essere una vera preferenza comunitaria. Per proteggerci, dobbiamo essere capaci di fare tanto quanto fanno gli altri. Dobbiamo essere capaci di dotarci degli stessi mezzi di agire degli altri. Se altre regioni del mondo hanno il diritto di difendersi contro il dumping , perché l’Europa dovrebbe subirlo? Se tutti i paesi hanno delle politiche di scambio, perché non l’Europa? Se altre nazioni possono riservare una parte delle gare d’appalto nazionali alle PMI nazionali, perché non l’Europa? Se altre nazioni attuano politiche industriali, perché non l’Europa? Se altre nazioni difendono i loro agricoltori, perché l’Europa dovrebbe rinunciare a difendere i propri?</p>
      <a text="(Applausi)"/>
      <p sl="fr">L’Europa non vuole protezionismo ma deve chiedere la reciprocità. L’Europa non vuole protezionismo ma ha il dovere di assicurare la propria indipendenza energetica e la propria indipendenza alimentare.</p>
      <p sl="fr">L’Europa vuol essere un modello nella lotta contro i cambiamenti climatici ma l’Europa non può accettare la concorrenza sleale dei paesi che non impongono alle loro imprese alcune limitazioni di carattere ambientale.</p>
      <a text="(Applausi)"/>
      <p sl="fr">L’Europa vuole la concorrenza. Ma l’Europa non può essere l’unica al mondo che ne fa una religione. E’ per questo motivo che al Vertice di Bruxelles è stato deciso che la concorrenza era per l’Europa un mezzo e non un fine.</p>
      <p sl="fr">L’Europa ha scelto l’economia di mercato e del capitalismo. Ma tale scelta non implica un permissivismo assoluto e la deriva di un capitalismo finanziario a tutto vantaggio degli speculatori e degli azionisti e non degli imprenditori e lavoratori.</p>
      <a text="(Applausi)"/>
      <p sl="fr">Il capitalismo europeo è sempre stato un capitalismo di imprenditori, un capitalismo di produzione piuttosto che un capitalismo speculativo e di rendite.</p>
      <p sl="fr">Sì, voglio dirlo forte e chiaro, l’Europa ha un ruolo da svolgere nella moralizzazione che è necessaria del capitalismo finanziario e quello che è successo con la crisi dei subprime – con qualche speculatore che mette a repentaglio la concorrenza mondiale – l’Europa non lo può accettare.</p>
      <a text="(Applausi)"/>
      <p sl="fr">Su tutte tali questioni abbiamo idee e punti di vista diversi. Ma non è motivo per non parlarne. Dobbiamo discuterne fino a quando non saremo riusciti ad avvicinare i nostri punti di vista sufficientemente per poter costruire una politica comune. Tutte queste questioni costituiranno le priorità centrali della Presidenza francese.</p>
      <p sl="fr">Ci saranno altre questioni: la rifondazione della politica agricola comune, la questione della fiscalità ecologica, la questione delle energie rinnovabili e del risparmio energetico, la questione della difesa. Come potrebbe essere indipendente l’Europa e avere un’influenza politica nel mondo, come potrebbe essere un fattore di pace di equilibrio se non è neanche in grado di assicurare la propria sicurezza?</p>
      <p sl="fr">Cosa significa per ciascuno di noi il nostro impegno europeo se non siamo capaci di discutere della costruzione di una difesa europea e del rinnovo dell’alleanza atlantica? Che cosa significa il nostro impegno europeo se ciascuno di noi non è capace di uno sforzo per la difesa di tutti?</p>
      <p sl="fr">Dal Trattato della CECA fino al Trattato semplificato i popoli europei hanno costruito una solidarietà. Essa si manifesta nella politica regionale ma deve anche potersi esprimere nella difesa. Deve esprimersi in una politica europea per l’immigrazione. In un’Europa in cui la circolazione tra gli Stati membri è libera, questa politica non può essere che una politica comune d’immigrazione. Non si può far parte dello spazio Schengen e regolarizzare senza informare gli altri in quanto la rivoluzione in un paese a un impatto su tutti gli altri paesi che appartengono all’area Schengen.</p>
      <a text="(Applausi)"/>
      <p sl="fr">Quando sono stato eletto Presidente della Repubblica mi sono posto come priorità di riportare la Francia al cuore della costruzione europea. Ho voluto che la Francia superasse i propri timori impegnandosi di più nell’Europa. So perfettamente che la Francia non riuscirà a ottenere quello che vuole su tutte le questioni ma voglio che la Francia riprenda interamente il suo posto in Europa.</p>
      <p sl="fr">Ho rinnovato il dialogo con le istituzioni comunitarie e desidero ringraziare il Presidente Barroso per il rapporto di fiducia che ha consentito di stabilire tra la Francia e la Commissione europea. La politica della Francia è oggi quella di lavorare strettamente e nella massima fiducia con le istituzioni europee, il Parlamento europeo e la Commissione europea.</p>
      <p sl="fr">Farò tutto quello che posso perché tutti si possano riconoscere in questa visione, farò di tutto perché il Regno Unito ratifichi il trattato semplificato, perché l’Europa ha bisogno del Regno Unito, …</p>
      <a text="(Applausi)"/>
      <p sl="fr">… di tutto per impegnarmi fortemente nel dialogo con i paesi dell’Est che talvolta hanno avuto la sensazione, giustificata, di non essere ascoltati abbastanza. Non è perché la storia ha condannato dei popoli d’Europa ad unirsi all’Europa in un secondo tempo che essi debbono avere minori diritti. Essi hanno tanti diritti quanti ne hanno i paesi fondatori. E’ questo lo spirito europeo.</p>
      <a text="(Applausi)"/>
      <p sl="fr">E’ quanto ho fatto quando ho proposto l’Unione del Mediterraneo senza escludere nessuno, estendendo il lavoro fatto a Barcellona. Ma se il lavoro fatto a Barcellona fosse stato sufficiente, lo sapremmo. Occorre dunque una ritrovata ambizione.</p>
      <p sl="fr">Ho voluto che la Francia potesse di nuovo alimentare il dinamismo dell’Europa, perché quando la Francia va bene se ne può avvantaggiare tutta l’Europa.</p>
      <p sl="fr">Nessuno in Europa ha interesse che ci sia una Francia indebolita, incapace di trovare in se stessa le risorse per la crescita. Nessuno in Europa ha interesse che ci sia una Francia in declino, una Francia in crisi d’identità o che ha paura del futuro.</p>
      <p sl="fr">Ho avviato una politica di riforme. Non è nell’interesse dell’Europa che queste riforme falliscano in quanto è grazie ad esse che la Francia risanerà le proprie finanze pubbliche e che terrà fede ai propri impegni. Queste riforme sono state approvate dei francesi, ai quali avevo detto tutto prima delle elezioni. E’ per questo che porterò a compimento tali riforme. Niente potrà distogliermi da quest’obiettivo e questo è il miglior servizio che la Francia possa rendere all’Europa.</p>
      <p sl="fr">Onorevoli deputati, qui a Strasburgo, così cara al cuore di francesi e ormai indissolubilmente legata, nella mente di tutti gli europei, alla vostra Assemblea, al vostro Parlamento, che ben sa tenere viva la discussione democratica, qui, su questo podio dal quale così spesso ha parlato, voglio ricordare Simone Veil, che nel 1979 fu la prima Presidente della prima Assemblea parlamentare europea eletta a suffragio universale diretto.</p>
      <p sl="fr">Mi sia permesso di renderle omaggio per il contributo che ha dato alla causa dell’Europa e per il suo contributo alla causa delle donne. Ella si è battuta per il rispetto dei loro diritti e della loro dignità e il vostro Parlamento è sempre rimasto fedele a tale linea. Simone Veil diceva: “Al di là delle diverse sensibilità noi condividiamo la stessa volontà di realizzare una comunità fondata su un patrimonio comune e sul rispetto condiviso dei valori umani fondamentali. E’ in tale spirito che vi invito ad iniziare in spirito fraterno i lavori che ci attendono”.</p>
      <p sl="fr">Faccio mie queste parole. Queste parole sono delle sfide. E queste sfide sono quelle che noi, cittadini europei, ci aspettiamo che l’Europa colga. Non rimane tempo da perdere. L’Europa ne ha perduto molto in questi ultimi dieci anni. Non abbiamo più tempo da perdere per far sì che i popoli riacquistino fiducia nell’Europa. Potete contare sull’impegno europeo della Francia, impegno che non verrà mai meno.</p>
      <a text="(L’Assemblea, in piedi, applaude l’oratore)"/>
    </intervention>
    <intervention id="2-112" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente, la ringrazio per le sue parole sincere e profondamente europee. Lei ha ancora una volta dimostrato la sua convinzione europea e il suo impegno, come quello dei francesi, per l’Europa. Noi attendiamo fiduciosi la Presidenza francese dell’Unione che cadrà in un periodo chiave per l’avvenire dell’Unione europea quando i paesi europei dovranno ratificare il trattato di riforma. Sono convinto che tale Presidenza sarà contraddistinta da grandi passi avanti sulla via di un’Europa di pace e di solidarietà. Il Parlamento europeo, quale rappresentante dei cittadini dell’Unione europea, è al suo fianco in tale impresa e desidera collaborare strettamente con lei per garantire il successo di questa Presidenza dell’interesse dei cittadini e delle cittadine europei.</p>
      <p sl="unknown">Signor Presidente, il Parlamento europeo le augura molto successo per la Francia e per l’unificazione del nostro continente europeo. Grazie, Presidente Nicolas Sarkozy.</p>
      <a text="(La seduta solenne termina alle ore 12.40)"/>
    </intervention>
  </section>
  <section id="creitem20" title="7. Turno di votazioni (seguito)"/>
  <section id="creitem21" title="7.1. Modifica della direttiva 2003/87/CE al fine di integrare le attività aeree nel sistema comunitario di scambio di quote di emissioni di gas a effetto serra (votazione)"/>
  <section id="creitem22" title="8. Dichiarazioni di voto">
    <intervention id="2-120" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Sebbene Bulgaria e Romania siano riuscite ad ottenere l’adesione allo Spazio economico europeo, a Bruxelles apparentemente ci si sorprende per l’assenza di risultati nella lotta contro il crimine organizzato e la corruzione. Esistono tuttavia problemi diffusi che sono radicati negli sviluppi socio-politici dei paesi postcomunisti. L’opinione pubblica è contrariata dall’anonimità e dall’indifferenza del capitalismo e pertanto ricorre a strutture familiari e collaudate.</p>
      <p sl="de">Questo dimostra ancora una volta che una trasformazione sociale non può essere imposta dall’esterno: qualcosa di simile a quello che gli Stati Uniti stanno cercando di ottenere con guerre di aggressione, mentre l’UE fa balenare la prospettiva dell’adesione. Il fatto è che quest’ultima sta perdendo di efficacia, facendo venir meno qualsiasi possibilità di far leva una volta che i paesi sono entrati a far parte del “club” ed è questo il motivo per cui l’UE non deve ripetere l’errore con la Turchia.</p>
    </intervention>
    <intervention id="2-122" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, vorrei richiamarmi alla relazione dell’onorevole Kudrycka sulla conclusione dell’accordo tra la Comunità europea e l’Ucraina sulla semplificazione nel rilascio dei visti per soggiorni brevi. Ciò è particolarmente importante nelle relazioni tra Polonia e Ucraina, due paesi e due popoli legati tra di loro da secoli di legami storici. L’azione essenziale necessaria per introdurre procedure di rilascio dei visti significativamente più semplici per i nostri amici ucraini va assunta quanto prima, in particolare per quanto riguarda giovani, studenti, accademici e lavoratori stagionali.</p>
      <p sl="pl">In prospettiva di lungo periodo dobbiamo puntare all’introduzione di un regime di spostamento senza visti. Ciò è particolarmente importante per porre le basi per l’integrazione futura dell’Ucraina nell’Unione europea. L’Unione deve sostenere lo sviluppo in senso democratico dell’Ucraina, sostenendola nella creazione di una società civile e promuovendo il contatto tra i nostri cittadini.</p>
    </intervention>
    <intervention id="2-123" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tale accordo fra la Comunità europea e l’Ucraina sulla facilitazione nel rilascio dei visti per soggiorni brevi va sottoscritto parallelamente all’accordo di riammissione in quanto i due accordi sono subordinati l’uno all’altro.</p>
      <p sl="pt">Come già detto tali accordi rientrano nella lotta dell’UE contro l’immigrazione illegale e nei relativi strumenti. La relazione accetta espressamente “raccomandazioni e riconosce la necessità che la Comunità europea e la Commissione europea in particolare forniscano all’Ucraina un adeguato supporto tecnico e finanziario al fine di raggiungere un elevato grado di attuazione dell’accordo di riammissione”. Su tale aspetto siamo tuttavia critici.</p>
      <p sl="pt">Nonostante l’accordo introduca severe scadenze nella procedura, fissi diritti preferenziali per i visti, compresa la completa esenzione per determinate “categorie di persone” (?) e nonostante esso preveda una procedura semplificata in alcuni casi, ciò è comunque meno di quanto era stato chiesto e di quanto chiedono migliaia di cittadini ucraini.</p>
      <p sl="pt">I relatori non hanno compreso che vi è l’esigenza di un’efficace attuazione delle misure volte a facilitare il rilascio dei visti a vasti settori della società ucraina o addirittura di un regime non discriminatorio di esenzione dall’obbligo del visto come quello previsto dall’Ucraina per i cittadini di vari paesi dell’UE.</p>
      <p sl="pt">Abbiamo quindi votato di conseguenza.</p>
    </intervention>
    <intervention id="2-125" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Per troppo tempo l’UE ha erogato aiuti a vari paesi di tutto il mondo non subordinando però tali elargizioni alla riammissione degli immigranti illegali. Tale questione ha esacerbato il flusso di rifugiati illegali per motivi economici, che si riversano nei paesi di destinazione senza alcuna istruzione o prospettive per il futuro. Ciò si è verificato contemporaneamente a vari scandali sui visti, per cui numerosissime persone sono entrate nell’UE come turisti per poi scomparire rapidamente nel settore sottoretribuito dell’UE, con la conseguenza di una massiccia perdita di posti di lavoro. E’ giunto il momento di far sì che gli accordi di riammissione entrino a far parte integrante e fissa degli accordi. Vanno inoltre eliminate a tutti i costi le possibilità che i migranti scompaiono nell’anonimità delle nostre conurbazioni.</p>
      <p sl="de">Anche la crescente tendenza verso l’istituzione di centrali per i visti – che successivamente vengono chiuse per mancanza di domande – va trattata con attenzione. Tale pratica non deve in nessun caso portare a situazioni per cui i visti vengono rilasciati arbitrariamente semplicemente per evitare tali chiusure.</p>
    </intervention>
    <intervention id="2-127" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tale accordo fra la Comunità europea e la Moldova sulla facilitazione nel rilascio dei visti per soggiorni brevi va sottoscritto parallelamente all’accordo di riammissione in quanto i due accordi sono condizionati l’uno all’altro, come per gli accordi con Russia e Ucraina.</p>
      <p sl="pt">Nonostante l’accordo introduca severe scadenze nella procedura, fissi diritti preferenziali per i visti, compresa la completa esenzione per determinate “categorie di persone” (?) (come i membri delle delegazioni ufficiali, uomini d’affari, parenti stretti, rappresentanti della società civile, persone che si spostano a ricevere cure mediche) e nonostante esso preveda una procedura semplificata in alcuni casi, ciò è comunque meno di quanto era stato chiesto e di quanto chiedono migliaia di cittadini moldavi. Vi è l’esigenza di una efficace attuazione delle misure volte a facilitare il rilascio dei visti a vasti settori della società moldava o addirittura di un regime non discriminatorio di esenzione dall’obbligo del visto come quello previsto dalla Moldova per i cittadini di vari paesi dell’UE.</p>
      <p sl="pt">Inoltre tali accordi rientrano nelle politiche comunitarie sull’immigrazione e per l’area Schengen, che prevedono strumenti per la registrazione dei dati biometrici.</p>
      <p sl="pt">Abbiamo quindi votato di conseguenza.</p>
    </intervention>
    <intervention id="2-128" speaker_id="33990" name="Adrian SEVERIN" is_mep="True" mode="written" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="ro">I deputati rumeni del gruppo PSE del Parlamento europeo annunciano il proprio voto contrario o la propria astensione sull’accordo UE-Moldavia sui visti di breve termine e sull’accordo di riammissione. Tale posizione non riflette una contrarietà alla sostanza dei documenti in esame ma alle nozioni inesatte ivi contenute e già promosse dal regime sovietico stalinista per accreditare l’idea dell’esistenza di una lingua moldava diversa dalla lingua romena. Per i suddetti deputati del Parlamento europeo il riferimento alla lingua moldava rimane privo di valore e di efficacia.</p>
    </intervention>
    <intervention id="2-130" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, avevo già presentato questo intervento in precedenza. Esso riguarda la mia dichiarazione di voto sulla relazione dell’onorevole Weber sui servizi interattivi della televisione digitale. Vorrei dire che il documento contiene una sezione molto interessante in cui si afferma che i mezzi audiovisivi di informazione pubblica vanno potenziati e non ridimensionati. Ho votato a favore della relazione in quanto recentemente il candidato Primo Ministro del mio paese ha dichiarato che la televisione pubblica va ridimensionata. Sono lieto di vedere che il Parlamento europeo esprime una dichiarazione forte a tale riguardo, che indica nello specifico che la televisione pubblica e i mezzi pubblici di informazione audiovisiva vanno potenziati.</p>
    </intervention>
    <intervention id="2-131" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="it">Pur con tutto il rispetto per la questione ci permettiamo di segnalare che si tratta di una relazione della quale l’Unione europea avrebbe potuto fare a meno. Il Parlamento europeo dovrebbe dedicarsi a questioni riguardanti un’area ristretta e non formulare pareri su tutto quello che accade a questo mondo.</p>
      <p sl="it">La commissione per la cultura e l’istruzione del Parlamento europeo andrebbe abolita in quanto si occupa di questioni che non rientrano nell’ambito della cooperazione all’interno dell’UE. La commissione produce perlopiù relazioni in cui si propone che l’Unione dovrebbe intervenire e regolamentare settori specifici nei quali l’UE non ha alcuna competenza.</p>
      <p sl="it">Nell’ambito dell’attuale quadro di cooperazione dell’UE è stabilito che l’organizzazione dell’istruzione è di esclusiva competenza degli Stati membri. Anche le questioni di carattere culturale rientrano nella sfera di competenza degli Stati membri e attualmente l’Unione è coinvolta in una cooperazione alquanto limitata su vari programmi culturali.</p>
      <p sl="it">Per tali motivi non appare in alcun modo giustificata l’esistenza della commissione per la cultura e l’istruzione del Parlamento europeo.</p>
    </intervention>
    <intervention id="2-132" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione e sostengo l’uso della tecnologia per la televisione digitale interattiva che rappresenta un beneficio per i cittadini europei in vari modi. Nella relazione si sottolinea l’importanza del passaggio dai sistemi analogici, passaggio che nel Regno Unito si sta realizzando ma che in altri Stati membri è in ritardo.</p>
    </intervention>
    <intervention id="2-133" speaker_id="28121" name="Joseph MUSCAT" is_mep="True" mode="written" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">Vorrei cogliere l’occasione di questa discussione per esprimere la mia delusione per il modo in cui la televisione digitale si sta sviluppando a Malta.</p>
      <p sl="mt">Alcuni principi di base devono essere rispettati.</p>
      <p sl="mt">In primo luogo i consumatori maltesi devono avere il diritto di continuare a guardare le emittenti nazionali gratuite senza per questo dover pagare.</p>
      <p sl="mt">In pratica tutti i fornitori di servizi televisivi digitali dovrebbero trasmettere tali stazioni gratuitamente. Inoltre chiunque non acquisti un ricevitore digitale da queste società deve comunque mantenere il diritto di ricevere il segnale di queste emittenti.</p>
      <p sl="mt">Il secondo riguarda l’interoperabilità tra le varie piattaforme utilizzate a Malta, il digitale terrestre e la TV via cavo. La mancanza di interoperabilità nel sistema maltese porta ad una scelta ristretta per i consumatori in quanto, qualora desiderino utilizzare i servizi di un’altra società, devono installare un altro ricevitore.</p>
      <p sl="mt">Mi auguro che un aggiornamento della politica delle autorità competenti della questione risolverà tali problemi.</p>
    </intervention>
    <intervention id="2-134" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">L’onorevole Weber ha presentato una relazione molto interessante su quella che attualmente è una questione molto controversa. Nell’attuale realtà digitale i servizi, le reti e sistemi per le aziende hanno attraversato importanti cambiamenti e attualmente i consumatori godono di un’ampia possibilità di scelta. Pertanto l’interoperabilità è ormai una nozione fondamentale nel settore delle reti informatiche e di telecomunicazione.</p>
      <p sl="pl">Sono d’accordo sul fatto che le esigenze degli utenti siano di massima importanza per lo sviluppo del mercato. Pertanto è importante mettere al centro della nostra attenzione gli spettatori e dar loro la possibilità di scegliere in modo informato, ponendoli davvero nella posizione di poter beneficiare dell’intero potenziale delle nuove tecnologie.</p>
      <p sl="pl">La discussione sull’interoperabilità riguarda principalmente l’allargamento dell’offerta ai consumatori nell’area dei servizi televisivi interattivi. Tale scelta tuttavia riguarda più i servizi offerti dagli operatori che non le apparecchiature, in particolare in quanto la scelta può assumere varie forme e gli abbonati hanno la possibilità di scegliere tra varie piattaforme a seconda dei contenuti e dei servizi disponibili.</p>
      <p sl="pl">Concordo con il relatore che sia consigliabile continuare a promuovere gli standard aperti sviluppati dagli organismi di normazione dell’Unione europea in relazione al passaggio al digitale e all’interoperabilità dei servizi e di sostenere tale azione promuovendo le norme europee sulla televisione digitale anche in altre parti del mondo.</p>
    </intervention>
    <intervention id="2-136" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">Non riteniamo che la modifica della commissione sulla pesca aggiunga alcunché di positivo alla proposta della Commissione, ritenendo al contrario che rappresenti un passo indietro. Noi non possiamo accettare alcuna limitazione della trasparenza, che in effetti la relazione comporta.</p>
    </intervention>
    <intervention id="2-137" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">L’obiettivo della proposta della Commissione per un nuovo regolamento del Consiglio sulla raccolta di dati nel settore della pesca è quello di elaborare programmi di campionamento a lungo termine che siano ben integrati a livello regionale e che comprendano dati ecologici, economici, ambientali e sociali. La revisione del regolamento sulla raccolta dei dati vuol essere una risposta alle nuove esigenze che emergono dalla necessità di addivenire ad una gestione della pesca (che sia incentrata sulle flotte e sulle zone di pesca e non sugli stock ittici) e verso un approccio ecosistemico alla gestione della pesca.</p>
      <p sl="pt">L’obiettivo è quello di assicurare un approccio più in linea con le varie situazioni presenti nel settore della pesca che richiedono una serie di strategie per combattere un problema comune. Obiettivo è altresì quello di rendere più trasparenti le procedure in modo da garantire un trattamento e un uso dei dati sulla pesca migliori e più proficui.</p>
      <p sl="pt">Ritengo che la relazione del Parlamento meriti il mio voto a favore.</p>
    </intervention>
    <intervention id="2-138" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Tale proposta mira a sostituire dal 2008 il regolamento (CE) n. 1543/2000 del Consiglio che istituisce un quadro comunitario per la raccolta e la gestione dei dati essenziali per l’attuazione della politica comune della pesca.</p>
      <p sl="pt">Occorre evidenziare alcune differenze tra questa proposta e il regolamento in vigore, ad esempio l’inserimento di nuovi tipi di dati, l’impiego di un approccio più focalizzato sulla flotta e sulla distinzione tra regioni differenti (zone di pesca) e la preparazione di programmi triennali a livello nazionale.</p>
      <p sl="pt">Tra gli altri aspetti il testo adottato oggi chiarisce il tipo di dati a cui la Commissione avrà accesso, insiste sulla necessità di assicurare la riservatezza di tali dati e prevede vari livelli di penalizzazione in base alla gravità della violazione del nuovo regolamento da parte degli Stati membri, compreso il subordinamento dei contributi finanziari comunitari ai programmi nazionali elaborati dagli Stati membri. Il testo invita inoltre la Commissione a definire in modo chiaro cosa debba intendersi per “richiesta formale di informazioni” e “programma nazionale incompleto”.</p>
      <p sl="pt">L’adozione delle misure va lasciata a ciascuno Stato membro – in base all’esistenza di dati il più possibile affidabili e completi per gli scopi della ricerca scientifica sulla pesca – in modo da assicurare un’appropriata gestione delle rispettive risorse biologiche. Tuttavia tale competenza di ciascuno Stato membro viene posta in discussione in modo accettabile dal trattato di riforma.</p>
    </intervention>
    <intervention id="2-139" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della proposta della Commissione per un regolamento che istituisca un quadro comunitario per la gestione della raccolta e l’uso dei dati nel settore della pesca e per sostenere un parere scientifico sulla politica comune per la pesca. Si tratta di una relazione che non lascia spazio a discussioni e che dovrebbe consentire con il tempo una migliore gestione della PCP.</p>
    </intervention>
    <intervention id="2-141" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">E’ sacrosanto il fatto che i piccoli gruppi non abbiano un’influenza sproporzionata in questo Parlamento. Pur rispettando il diritto volto a far sì che durante la discussione venga rispettata la pluralità delle opinioni, ciò non deve riguardare l’amministrazione di quest’Aula e altre questioni tecniche. Pertanto accolgo positivamente la riduzione della rappresentanza dei membri non iscritti nella Conferenza dei presidenti, mentre finora vi era un gruppo ristretto di deputati che godeva di un livello di rappresentanza superiore a quello di gruppi politici con oltre 200 deputati.</p>
    </intervention>
    <intervention id="2-143" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, ho espresso quanto dovevo durante la dichiarazione di voto al fine di risparmiare tempo durante la votazione. Sono soddisfatto del fatto che il Parlamento abbia adottato la relazione a grande maggioranza, anche perché so che ci sono state discussioni molto difficili e intense in seno ai gruppi di lavoro del Consiglio. Oggi quello che esce da quest’Aula è un messaggio chiaro.</p>
      <p sl="de">La relazione ci dà l’opportunità di ottenere statistiche di qualità sulla salute pubblica e sulla salute e la sicurezza sul luogo di lavoro. Questo costituirà un requisito preliminare per molte delle politiche che porteremo avanti nel futuro.</p>
    </intervention>
    <intervention id="2-144" speaker_id="28416" name="Romano Maria LA RUSSA" is_mep="True" mode="spoken" nationality="Italy" birth_date="11-01-1952" birth_place="Paternò" p_group="Union for Europe of the Nations Group" m_state="IT">
      <p sl="it">Signor Presidente, onorevoli colleghi, intervengo in quanto anche prossimo relatore del parere sulla strategia comunitaria per la salute e la sicurezza nei luoghi di lavoro. Tengo a precisare la mia posizione, indubbiamente favorevole rispetto alla proposta di regolamento che intende istituire un quadro giuridico per la produzione sistematica di statistiche in queste materie. Colgo l’occasione per ribadire la necessità di porre in essere tutte quelle iniziative che contribuiscono a fornire un quadro più chiaro della situazione europea e dei diversi paesi membri sulla base della quale gli Stati possano indirizzare le politiche ritenute più adeguate.</p>
      <p sl="it">In particolare per questo, per quanto riguarda il settore degli infortuni sul lavoro nell’Unione europea, vera e propria piaga in alcuni paesi, è necessario adottare un approccio più europeo che, andando oltre l’attuale accordo tra gentiluomini, preveda la raccolta sistematica dei dati in periodi scadenzati e definiti e tenga in attenta considerazione studi e inchieste dell’Agenzia europea per la sicurezza e la salute sul lavoro e della Fondazione europea per il miglioramento delle condizioni di vita e di lavoro. La sola comparabilità dei dati, unita ad uno scambio di migliori prassi e alla disseminazione dei risultati, possano rivelarsi strumenti utili a scatenare meccanismi virtuosi di emulazione tra Stati.</p>
    </intervention>
    <intervention id="2-145" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La Commissione è responsabile della realizzazione delle statistiche comunitarie tramite il coordinamento della necessaria armonizzazione dei dati statistici, mentre la raccolta di dati è effettuata dagli Stati membri su materie come la definizione delle variabili, l’analisi di dettaglio, le date di attuazione e verifica e così via. E’ necessario introdurre nell’analisi di dettaglio anche la distinzione di genere in modo da ottenere dati sulla differenziazione legata al sesso.</p>
      <p sl="pt">In materia di salute e sicurezza sul lavoro vanno inoltre tenuti presenti gli studi e le indagini condotte dall’Agenzia europea per la sicurezza e l’igiene sul lavoro e dalla Fondazione europea per il miglioramento delle condizioni di vita e di lavoro. Al di fuori dell’Europa occorre migliorare ulteriormente la cooperazione con le Nazioni Unite, in particolare con l’Organizzazione internazionale del lavoro e l’Organizzazione mondiale della sanità.</p>
      <p sl="pt">Un finanziamento complementare sarà erogato per la salute della sicurezza sul lavoro nel quadro del Programma comunitario per l’occupazione e la solidarietà sociale (PROGRESS). In linea di principio va inserito un sostegno finanziario in modo da assistere gli Stati membri nell’aumento delle capacità a livello nazionale per realizzare miglioramenti e creare nuovi strumenti per la raccolta dei dati statistici.</p>
    </intervention>
    <intervention id="2-146" speaker_id="4501" name="Jules MAATEN" is_mep="True" mode="written" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Le malattie trasmissibili che minacciano l’Europa, come la SARS e l’influenza aviaria, mostrano che sono necessarie a livello europeo misure di vasta portata per prevenire una possibile pandemia in Europa.</p>
      <p sl="nl">Un’azione unilaterale da parte degli Stati membri non è sufficiente per sviare la minaccia di tali malattie. E’ necessario un piano europeo coordinato e per questo è essenziale stabilire il livello di protezione negli Stati membri.</p>
      <p sl="nl">E’ pertanto di vitale importanza disporre di informazioni confrontabili e aggiornate a livello comunitario sulla protezione contro possibili pandemie e malattie diffuse. In particolare occorre considerare la quantità delle scorte di risorse antivirali e di vaccini negli Stati membri.</p>
      <p sl="nl">Mi farebbe piacere sapere che a livello europeo disponiamo già scorte di risorse antivirali e di vaccini. In mancanza di nuovi poteri la Commissione si troverà costretta, in caso di pandemia, ad assistere impotente.</p>
    </intervention>
    <intervention id="2-148" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato contro la relazione dell’onorevole Jordan Cizelj sull’Agenzia di approvvigionamento dell’Euratom. Ritengo che l’Agenzia debba essere indipendente dall’Euratom in quanto il ruolo di promozione dell’energia nucleare e del suo controllo non devono essere riuniti.</p>
      <p sl="en">L’industria nucleare non offre la soluzione per le esigenze energetiche dell’Europa. L’Europa deve sforzarsi di sfruttare di più il nostro potenziale energetico rinnovabile e lavorare per far venire gradualmente meno l’esigenza di ricorrere al nucleare.</p>
    </intervention>
    <intervention id="2-150" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, vorrei spiegare le ragioni del mio voto su questa importante risoluzione. Il Parlamento europeo è stato coinvolto in una questione che tende ad essere trascurata. Negli Stati membri dell’Unione europea viene praticata sempre meno attività fisica e lo sport viene preso sempre meno sul serio nonostante il suo significativo ruolo sociale e culturale. Ho pertanto votato a favore di questa risoluzione nella piena consapevolezza di cosa essa significava e accolgo con favore la posizione del Parlamento in materia.</p>
    </intervention>
    <intervention id="2-151" speaker_id="28351" name="Tomáš ZATLOUKAL" is_mep="True" mode="spoken" nationality="Czechia" birth_date="03-08-1969" birth_place="Zlín" p_group="Group of the European People's Party (Christian Democrats) and European Democrats" m_state="CZ">
      <p sl="cs">Signor Presidente, onorevoli colleghi, ho appoggiato volentieri la relazione dell’onorevole Schmitt sul ruolo dello sport nell’educazione, principalmente perché lo sport e l’attività fisica possono dare un importante contributo nel contrastare alcune tendenze significative in ambito sanitario. Appoggio inoltre la modernizzazione delle attività nell’area dell’educazione fisica, in particolare quelle volte ad istituire nelle scuole un equilibrio tra attività fisiche e intellettuali. Sono a favore di investimenti in strutture sportive di alto livello e di misure adeguate che consentano l’accesso agli impianti sportivi e l’elaborazione di piani di studio sportivi nelle scuole per tutti gli studenti, compresi quelli diversamente abili. In tal modo assicureremo che ogni studente possa partecipare a più sport. Altre misure positive prevedono l’aumento del tempo dedicato nelle scuole all’attività fisica e il riconoscimento giuridico degli istituti e delle organizzazioni che contribuiscono ad una migliore integrazione delle attività sportive nelle scuole e nelle scuole materne. Desidero ringraziare l’onorevole Schmitt per la sua relazione accuratamente strutturata.</p>
    </intervention>
    <intervention id="2-152" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, mi sono astenuto sulla relazione Schmitt sullo sport come parte dell’istruzione. A titolo informativo vorrei dire in merito alla questione che ovviamente non è che io sia contrario allo sport nell’ambito dell’istruzione scolastica o che sia contrario al fatto che le scuole offrano quante più possibili lezioni di educazione fisica, al contrario.</p>
      <p sl="nl">Va da sé che io ritengo che gli istruttori per le attività sportive vadano trattati come gli altri insegnanti.</p>
      <p sl="nl">La mia astensione è dovuta al fatto che secondo me sport e istruzione, e certamente l’insegnamento dello sport in generale, devono rimanere categoricamente di esclusiva competenza degli Stati membri e che l’Europa non deve assumere il controllo in tutti i settori.</p>
      <p sl="nl">Ciò che inoltre non mi piace di questa relazione è che la società multiculturale e la cosiddetta questione del genere vi vengano trascinate dentro da tutte le direzioni e questo è un po’ troppo considerata la political correctness che pervade la relazione. A ciascuno il suo mestiere: che l’Unione europea si limiti alle sue aree di competenza, per carità!</p>
    </intervention>
    <intervention id="2-153" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">I socialdemocratici svedesi hanno scelto di astenersi nella votazione finale (A6-0415/2007). Il motivo dell’astensione è che la relazione riguarda una serie di aspetti importanti dello sport come parte dell’istruzione ma, allo stesso tempo, si tratta di aspetti che sono e devono rimanere di competenza nazionale.</p>
      <p sl="it">Abbiamo scelto di votare contro quanto affermato nei paragrafi 10, 24 e 47. Pur condividendo l’idea che l’educazione fisica è importante e che il lavoro volontario costituisce una parte importante del movimento sportivo in Europa, ciò non significa che l’UE debba stabilire se ci devono essere due, tre o quattro ore settimanali di educazione fisica.</p>
      <p sl="it">Va da sé che è importante che la questione della uguaglianza di genere diventi parte integrante del curriculum e che gli insegnanti di educazione fisica ricevano una formazione specifica. Condividiamo inoltre l’opinione che avere una coeducazione sportiva sia una buona idea tuttavia anche in questo caso non si tratta materia per l’UE.</p>
      <p sl="it">Vorremmo tuttavia sottolineare che condividiamo l’idea della relazione secondo la quale lo sport è importante per vari motivi. Esso infatti può dare un contributo importante per contrastare alcune tendenze negative per la salute come l’obesità. Esso inoltre può contribuire ad un maggiore valore aggiunto per la società in generale grazie alla sua natura educativa</p>
    </intervention>
    <intervention id="2-998" speaker_id="photo_generic" name="Derek Roland Clark e Jeffrey Titford" is_mep="True" mode="written">
      <p sl="en">L’UKIP approva l’aumento degli investimenti e la partecipazione alle attività sportive. Tuttavia non possiamo accettare che l’educazione fisica sia resa obbligatoria per tutti e che la clausola di rinuncia in vigore nel Regno Unito venga abolita dall’UE, considerando che presso molti gruppi vi sono riserve di tipo religioso o culturale nei confronti dello sport e inoltre che alcuni bambini disabili potrebbero non essere fisicamente in grado di partecipare ad alcuni sport anche qualora lo volessero. L’obbligatorietà o meno dell’educazione fisica è una questione da lasciare ai presidi e ai consigli didattici delle scuole e non all’UE. In ogni caso l’UE non ha competenze in materia sportiva. L’UKIP accoglie favorevolmente l’apprezzamento per l’alacre lavoro dei volontari che si occupano di sport tuttavia ritiene che, in uno spirito di amichevole competizione, ciò vada fatto a livello nazionale e non comunitario.</p>
    </intervention>
    <intervention id="2-154" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Come affermato nella relazione, occorre prestare la massima attenzione allo sport in considerazione dei suoi aspetti sociali e culturali nonché dei valori socio-educativi di cui si fa tramite come l’autodisciplina, il mettere alla prova i propri limiti, la solidarietà, la sana competizione, il rispetto per l’avversario, l’inclusione sociale, il rifiuto di qualsiasi forma di discriminazione, lo spirito di gruppo e la tolleranza.</p>
      <p sl="pt">Pertanto, nella nostra società multiculturale, lo sport può e deve costituire parte integrante dell’educazione, formale e informale, dato che vi sono studi che hanno dimostrato che una regolare attività fisica migliora il benessere psicofisico e ha effetti positivi sulle capacità di apprendimento.</p>
      <p sl="pt">Noi pertanto condividiamo l’invito rivolto agli Stati membri e alle autorità competenti affinché assicurino che venga dato risalto all’interno dei programmi didattici scolastici e prescolastici allo sviluppo della salute incoraggiando particolari forme di attività fisica adatte a seconda dell’età e facendo un’opera di sensibilizzazione all’interno di club e associazioni volta, per far sì che i bambini possano iniziare a praticare attività fisiche il prima possibile, a tutto vantaggio dello sviluppo della salute, e quindi a riconoscere all’educazione fisica uno statuto in linea con il profilo dell’istituto e con il livello corrispondente degli studi.</p>
    </intervention>
    <intervention id="2-155" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Approvo con convinzione la relazione Schmitt sul ruolo dello sport nell’istruzione. Favorire la partecipazione agli sport tra i più giovani è essenziale per più motivi; le attività sportive favoriscono non solo gli ovvi vantaggi in termini di salute nella popolazione ma contribuiscono anche agli obiettivi di inclusione sociale, a sviluppare un senso di comunità e la coesione a livello nazionale ed europeo.</p>
      <p sl="en">Il mio paese, la Scozia, ha uno dei primati più negativi in Europa in materia di salute. Tuttavia i recenti successi sportivi della Scozia, compreso il fatto che Glasgow è riuscita ad ottenere i giochi del Commonwealth del 2014, hanno colpito l’immaginario della popolazione. E’ sperabile che tali successi possano tradursi positivamente e che la Scozia possa perdere la fama di “malato” dell’Europa e porsi come esempio di come lo sport possa essere usato a massimo vantaggio della comunità.</p>
    </intervention>
    <intervention id="2-997" speaker_id="23717" name="Genowefa GRABOWSKA" is_mep="True" mode="written" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="it">Ho votato a favore della relazione in quanto tratta una materia particolarmente importante per la salute di un’intera generazione di giovani europei e pertanto per le loro vite in generale.</p>
      <p sl="it">La maggiore marginalizzazione dell’educazione fisica nei programmi scolastici comporta la graduale erosione del tempo destinato all’educazione fisica nelle scuole degli Stati membri dell’UE. Il finanziamento degli edifici e degli impianti sportivi scolastici è tutt’altro che adeguato. Inoltre le attrezzature fondamentali per le lezioni di educazione fisica sono in condizioni precarie. Vi sono inoltre timori in merito alla qualità della formazione a cui vengono sottoposti gli insegnanti di educazione fisica. Il quadro complessivo ispira poca fiducia. Per questo motivo dobbiamo sostenere l’iniziativa del Parlamento europeo che è volta a invertire la situazione attuale.</p>
      <p sl="it">E’ sperabile che i positivi effetti di tale iniziativa si faranno sentire già tra pochi anni. Assicurare più sport nelle scuole non rientra solo nell’impegno per ottenere migliori risultati nelle competizioni e nei futuri giochi olimpici, ma costituisce anche un modo per far sì che questa generazione di giovani europei sia molto più sana, in forma e non sovrappeso come spesso oggi accade. So di cosa parlo in quanto nel mio paese, la Polonia, il numero dei bambini e dei giovani obesi o sovrappeso aumenta ad un ritmo allarmante. Mi auguro che tale sforzo del Parlamento europeo volto ad attirare l’attenzione sulle inadeguatezze del sistema educativo europeo in materia, nonché gli spunti offerti per possibili rimedi, porterà a risultati positivi di lungo termine</p>
    </intervention>
    <intervention id="2-156" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione di propria iniziativa che incoraggia tutti gli Stati membri dell’UE ad imporre l’inserimento dell’educazione fisica per tutti i bambini in età scolare. Favorire l’attività fisica ai giovani contribuirà ad affrontare i problemi dell’obesità e della generale cattiva forma fisica nonché tutti i problemi di salute secondari che emergono con il tempo e che sono conseguenza della mancanza di attività fisica.</p>
    </intervention>
    <intervention id="2-157" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Il ruolo dello sport nell’educazione costituisce una questione importante per vari aspetti. Possiamo citare come esempio l’obesità che aumenta in tutta Europa, in particolare tra i giovani. Si tratta di un fenomeno allarmante e una preoccupazione non trascurabile per la salute pubblica i cui effetti si faranno sentire per tutta la vita delle persone colpite. In particolare non possiamo dimenticare che queste persone avranno problemi di salute per tutta la vita con conseguenti notevoli effetti socio-economici sull’organizzazione e il futuro delle nostre società.</p>
      <p sl="pt">Un altro aspetto importante è la dimostrazione che il tempo riservato all’educazione fisica in tutta l’UE è andato sempre più diminuendo. Risulta pertanto ovvio che l’aumento dell’inattività fisica è all’origine dei risultati molto allarmanti di un’indagine in base alla quale, in tutta l’UE a 27, quasi un bambino su quattro è sovrappeso.</p>
      <p sl="pt">Ho votato a favore della relazione che punta a dare un contributo per assicurare il varo di misure positive per incoraggiare una vita sana presso le nuove generazioni.</p>
    </intervention>
    <intervention id="2-158" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">La necessità di far amare lo sport ai giovani europei non è stata mai sentita come oggi.</p>
      <p sl="fr">Il motivo è semplice: a fronte della tentazione di condurre una vita sedentaria a cui sono esposti i nostri bambini, risulta ancora più urgente proporre un’alternativa a sgranocchiare davanti ai videogiochi!</p>
      <p sl="fr">Per questo motivo condivido pienamente il messaggio lanciato dall’onorevole Pál Schmitt nella sua relazione d’iniziativa per aumentare l’educazione fisica obbligatoria nella scuola primaria. Un messaggio che suona come un doppio richiamo.</p>
      <p sl="fr">In primo luogo perché la scuola è il luogo naturale per inculcare fin dalla più giovane età i valori sociali importanti come quelli dell’onestà, della solidarietà, dello spirito di gruppo, della tolleranza e della lealtà. Valori da instillare e condividere in famiglia prima di tutto.</p>
      <p sl="fr">In secondo luogo, davanti alla doppia minaccia, a livello di sanità pubblica con la diffusione dell’obesità tra i nostri giovani e a livello sociale con un sistema scolastico organizzato in base a scelte personali, l’Unione europea e i 27 Stati membri devono reagire e ripensare il rapporto tra sport e istruzione.</p>
      <p sl="fr">E la battaglia è ancora lunga: un bambino guarda in media due ore di televisione al giorno, ovvero molto di più dei 109 minuti alla settimana riservati all’educazione fisica a scuola.</p>
    </intervention>
    <intervention id="2-159" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="it">La relazione contiene molti obiettivi positivi, come il fatto di adoperarsi per la salute pubblica e contro la discriminazione, l’accesso per le persone disabili, tuttavia nonostante questo vi sono ancora troppi richiami e troppe richieste di leggi di dettaglio che non dovrebbero essere emanate a livello comunitario. Per questo motivo mi astengo dalla votazione finale.</p>
    </intervention>
    <intervention id="2-160" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="it">Pochi dubitano dell’importanza di una corretta educazione fisica dei bambini a scuola. La tendenza negativa rappresentata da stili di vita non sani fra i giovani sembra aumentare di anno in anno. La relazione dell’onorevole Schmitt pertanto tocca una questione urgente e importante. Il problema della relazione, e non meno con riferimento ai paragrafi votati separatamente, è che il relatore si è spinto troppo in là. Appare difficile comprendere in particolare perché l’UE dovrebbe legiferare nel dettaglio il numero di ore di educazione fisica a scuola, non solo per gli alunni della scuola primaria ma anche per quelli della scuola secondaria. Né vedo il motivo per cui Bruxelles debba regolamentare nel dettaglio l’educazione fisica, ponendo obblighi in termini di gruppi misti e una speciale educazione sessuale. L’ultimo paragrafo che mira all’istituzione di un sistema speciale di elogio per vari tipi di lavoro volontario appare particolarmente curioso, non perché gli europei che si impegnano non meritino un apprezzamento ma perché è difficile capire come si potrebbero strutturare, amministrare e finanziare tali tipi di attività.</p>
      <p sl="it">La bontà dei fini della relazione è fuori discussione, tuttavia la sua attuale formulazione suscita più di un dubbio. Per questo motivo ho espresso voto contrario.</p>
    </intervention>
    <intervention id="2-161" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Quale ex insegnante di educazione fisica annuncio il mio voto favorevole alla relazione Schmitt in quanto affronta non solo l’esigenza di assicurare l’insegnamento dell’educazione fisica nelle scuole ma anche l’esigenza che gli Stati membri assicurino un’adeguata formazione agli insegnanti di educazione fisica.</p>
      <p sl="en">Troppo spesso, in particolare a livello di scuola primaria, le lezioni di educazione fisica vengono condotte da personale non specialista della materia all’interno di una sala che, in particolare a Natale viene, serve anche da sala da pranzo o da teatro.</p>
      <p sl="en">Se vogliamo combattere seriamente l’obesità tra i minori, se vogliamo veramente migliorare la salute dei bambini e se vogliamo veramente distoglierli dai videogame e farli approdare allo sport, allora dobbiamo anche mettere a disposizione strutture migliori per l’educazione fisica in tutte le scuole e far sì che gli insegnanti abbiano le competenze specialistiche per insegnare la materia. Perché è da troppo tempo che l’educazione fisica costituisce una materia minore, in particolare nella scuola primaria, e le lezioni vengono annullate alle prime gocce di pioggia. Ciò ha portato a produrre una generazione di bambini in cattiva forma fisica come non si era mai visto. Salute ed educazione fisica sono importanti quanto la matematica e le scienze eppure non lo si direbbe visitando molte delle nostre scuole.</p>
    </intervention>
    <intervention id="2-163" speaker_id="4382" name="Avril DOYLE" is_mep="True" mode="written" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Dopo aver riflettuto ed aver avuto seri dubbi in merito alla parola “pienamente” contenuta nel paragrafo 8, ho votato a favore dei paragrafi 8 e 10 della relazione Prodi, in quanto tutto sommato ritengo che sia necessaria una direttiva quadro europea nel settore della protezione del suolo che vada a colmare una lacuna esistente a livello legislativo. Tale proposta deve essere “in accordo con i principi per legiferare meglio” e rispettare pienamente il principio di sussidiarietà. Pertanto domani sosterrò la proposta Gutiérrez-Cortines per una direttiva comunitaria proporzionata che ripristina la sussidiarietà, elimina il raddoppio degli obblighi e che complessivamente rappresenta un equilibrio migliore rispetto alla proposta della Commissione per la protezione del suolo.</p>
      <p sl="en">Con 300 tipi di suolo in Europa e solo 9 Stati membri dotati di una normativa nazionale in materia e davanti alla sfida posta dal cambiamento climatico, diventa ancor più prezioso un approccio comunitario che sia volto a rispondere alle sfide internazionali causate dalla deforestazione e dal peggioramento della qualità dell’acqua, dalla grave erosione del suolo, dalle alluvioni e dagli smottamenti e che assicuri la sicurezza della produzione alimentare.</p>
    </intervention>
    <intervention id="2-164" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">E’ noto che il suolo ha una funzione sociale di base dato che è fondamentale per la produzione alimentare e per altri raccolti agricoli e per lo stoccaggio e la trasformazione energetica e mineraria, oltre a fungere da filtro naturale per l’acqua di falda, ovvero la fonte principale di acqua potabile, da habitat per vari organismi che vivono sottoterra e in superficie, da piattaforma per le attività umane e un elemento importante del paesaggio naturale e umano. Il suolo costituisce pertanto un elemento fondamentale dell’ambiente terrestre.</p>
      <p sl="pt">Esistono già diverse politiche comunitarie volte alla tutela di queste essenziali funzioni, sebbene non del suolo stesso. Dato che la valutazione d’impatto della Commissione mostra un peggioramento del degrado del suolo, cresce la preoccupazione per la sua salvaguardia, collegata anche a timori per il cambiamento climatico, alla necessità di assicurare la disponibilità di acqua fresca in misura sufficiente, alla protezione della biodiversità e alla lotta contro la desertificazione e la deforestazione. Una maggiore normativa comunitaria mirante in modo specifico alla tutela del suolo stesso dovrebbe portare allo scambio di informazioni e ad un coordinamento tra Stati membri, senza con questo aumentare inutilmente il carico amministrativo o mettere in discussione la produzione agricola e la funzione sociale del suolo.</p>
    </intervention>
    <intervention id="2-165" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Considero importante la valutazione della Commissione e sono d’accordo sulla strategia proposta per la protezione del suolo, una risorsa non rinnovabile che fornisce servizi vitali per le attività umane e per la sopravvivenza degli ecosistemi.</p>
      <p sl="pt">Sostengo quindi la relazione Prodi e considero particolarmente importanti le proposte in essa contenute per una migliore definizione della relazione tra suolo e questioni collegate a biodiversità, desertificazione e cambiamento climatico.</p>
    </intervention>
    <intervention id="2-166" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Emendamento n. 10: una direttiva quadro non è proporzionata e non rispetta il principio di sussidiarietà. Il metodo aperto del coordinamento costituisce, nel caso in esame, uno strumento migliore rispetto ad una direttiva quadro. I problemi del suolo sono quasi sempre di carattere locale e regionale.</p>
      <p sl="en">Emendamento n. 8: non ritengo che una direttiva quadro comunitaria sia pienamente giustificata. Ritengo che la protezione del suolo debba rientrare nella competenza degli Stati membri.</p>
    </intervention>
    <intervention id="2-167" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="it">La proposta della Commissione sulla protezione del suolo è generica e vaga. Essa non prevede un finanziamento comunitario né progetti minimi per la prevenzione e la sostituzione dei suoli degradati.</p>
      <p sl="it">Particolarmente nei paesi mediterranei e in Grecia i problemi sono più gravi a causa del clima caldo e secco, della configurazione geografica, dei forti venti e di altri fattori che contribuiscono alla desertificazione e all’erosione del suolo.</p>
      <p sl="it">Inoltre le coste, lunghe in confronto alla superficie totale di questi paesi, favoriscono la salinizzazione e la ridestinazione del suolo a progetti urbani. La mancanza di carte pedologiche e di carte tematiche porta ad un uso smodato di prodotti chimici per l’agricoltura. Nella pratica vi è inoltre un’impossibilità di promuovere la rotazione dei raccolti a causa del sistema mal congegnato di determinazione dei prezzi e dei sussidi della PAC per la produzione agricola.</p>
      <p sl="it">Inoltre la mancanza di un ufficio governativo che sovrintenda alla registrazione, alla prevenzione e al ripristino dei suoli che causano malattie rende la situazione preoccupante.</p>
      <p sl="it">La proposta della Commissione non sembra in grado di risolvere questi problemi, molti dei quali dovrebbero già essere stati affrontati. Quanto alla scusa dell’ampia varietà di tipi di suolo (320), il problema potrebbe essere risolto se le misure proposte fossero escogitate in base ai patogeni del suolo da prevenire o correggere e non sulla base di particolari tipi di suolo.</p>
    </intervention>
    <intervention id="2-168" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore nella prima lettura della relazione sui piani della Commissione per la protezione del suolo. Sono favorevole all’esigenza di proteggere il suolo anche se non sono tuttora convinto che una direttiva rappresenti il metodo corretto e che non sia piuttosto più adatto un approccio meno normativo.</p>
    </intervention>
    <intervention id="2-169" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ho votato a favore della relazione ma contro i paragrafi 8 e 10 in quanto non accetto che vi sia la necessità di un’ulteriore normazione in merito alla protezione del suolo.</p>
      <p sl="en">Sono già in vigore vari strumenti giuridici per assicurare la massima protezione possibile del suolo e, fino a quando tali strumenti non avranno ricevuto completa attuazione e fino a quando gli effetti non saranno stati pienamente analizzati, ritengo che in tale settore non sia né necessaria né utile un’ulteriore regolamentazione.</p>
    </intervention>
    <intervention id="2-170" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">La protezione dell’ambiente costituisce un’importante questione politica in Europa sviluppatasi velocemente negli ultimi anni e per la quale la ricerca continua a costituire una priorità per l’Unione. Tuttavia non è possibile proteggere l’ambiente in Europa senza proteggere il suolo che è soggetto a vari processi di degrado. La necessità di specifiche misure di protezione nel quadro di un nuovo quadro normativo europeo nel settore è pertanto assolutamente plausibile.</p>
      <p sl="pt">Pur riconoscendo che, in linea generale, il suolo costituisce proprietà privata, riconosciamo anche che il suolo è una risorsa naturale di interesse pubblico e che pertanto va conservato a beneficio delle generazioni future.</p>
      <p sl="pt">Essendo la protezione del suolo strettamente collegata alle principali sfide ambientali a livello internazionale, vi è l’esigenza di prendere in considerazione una normativa comunitaria progettata in modo specifico per proteggere il suolo stesso e che sia tale da incoraggiare lo scambio di informazioni e il coordinamento delle buone prassi tra gli Stati membri. L’inserimento della protezione del suolo in un futuro regime regolamentare per il clima sembra presupporre il riconoscimento dell’esigenza di una maggiore conoscenza del ruolo di tale risorsa nella mitigazione del cambiamento climatico e nell’adattamento ad esso.</p>
    </intervention>
    <intervention id="2-171" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, Onorevoli colleghi, esprimo il mio sostegno a favore della relazione Prodi. L’Europa, infatti, necessita di una strategia comune in materia di suolo. Il degrado del suolo a livello europeo continua, in quanto la legislazione esistente non è sufficiente per contrastare fenomeni quali l’erosione, la perdita di materia organica, la compattazione, la salinizzazione, gli smottamenti, e la contaminazione.</p>
      <p sl="it">E’ necessario, tenendo conto ovviamente delle peculiarità nazionali e muovendosi in un regime di sussidiarietà e collaborazione con gli Stati membri, fornire un piano di azione e di interventi a livello europeo.</p>
      <p sl="it">Ciò è cruciale soprattutto in termini dell’identificazione delle aree a rischio, e dell’elaborazione dei programmi di misure. Inoltre è di fondamentale importanza che tutti e ventisette gli Stati membri siano dotati di un livello minimo di legislazione in questo campo e che siano attuate campagne di educazione e sensibilizzazione al problema.</p>
    </intervention>
    <intervention id="2-172" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Una protezione a più livelli del suolo è una delle sfide principali di protezione ambientale a livello internazionale e ha inoltre un impatto enorme sulle economie degli Stati membri.</p>
      <p sl="pl">Vorrei esprimere la mia preoccupazione per le conseguenze del degrado naturale del suolo e del degrado causato dalle attività umane. Il degrado del suolo è spesso il risultato di attività umane improprie nei settori agricolo e boschivo, e può essere inoltre una conseguenza dell’industria del turismo e dello sviluppo urbano.</p>
      <p sl="pl">Vorrei indicare a quest’Aula che l’osservanza del disposto della direttiva consentirà di riclassificare i suoli degradati ed evitare così l’utilizzo di siti rigenerati per impieghi industriali e commerciali. La direttiva prevede inoltre una classificazione del suolo in relazione al suo potenziale di produzione vegetale e animale, con particolare riferimento alla produzione di cibi di alta qualità.</p>
      <p sl="pl">Vorrei evidenziare l’esigenza di sviluppare una strategia europea volta ad identificare e a risolvere le problematiche relative al degrado del suolo. A causa della grande varietà di tipi di suolo è necessaria una strategia europea che sia indipendente dalle azioni condotte a livello nazionale. Tale strategia europea dovrebbe basarsi sulla prevenzione e dovrebbe puntare a sensibilizzare l’opinione pubblica convincendola della necessità di tutelare il suolo. Inoltre la strategia dovrebbe individuare le aree a rischio al fine di risolvere il problema a livello europeo.</p>
      <p sl="pl">Va osservato che è importante definire una netta distinzione tra questa direttiva e altre norme legislative europee in materia di protezione del suolo al file di evitare doppioni normativi.</p>
      <p sl="pl">L’attuale legislazione europea non sembra prevenire il degrado del suolo. Contemporaneamente la protezione del suolo è strettamente collegata alle principali sfide internazionali che riguardano la protezione dell’ambiente naturale. Ritengo pertanto che vi sia una chiara necessità di sviluppare una normativa comunitaria volta a tutelare il suolo come tale.</p>
    </intervention>
    <intervention id="2-173" speaker_id="35743" name="Dame Glenis WILLMOTT" is_mep="True" mode="written" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’EPLP ha votato contro i paragrafi 8 e 10 della relazione Prodi su una strategia tematica per la protezione del suolo in quanto è stato dimostrato che vi è la necessità di una direttiva quadro per la protezione del suolo. Così come sono, le misure proposte in questi paragrafi sarebbero sproporzionate in quanto non è assicurato un livello sufficiente di flessibilità o di sussidiarietà.</p>
    </intervention>
    <intervention id="2-175" speaker_id="4275" name="Hans-Peter MAYER" is_mep="True" mode="spoken" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">Signor Presidente è mia opinione che l’inserimento del trasporto aereo nel sistema di scambio delle quote di emissione costituisca un passo verso il soddisfacimento delle condizioni previste dal protocollo di Kyoto, in altri termini che sia giusto.</p>
      <p sl="de">Mi permetto tuttavia di richiamare quanto detto poc’anzi dal Presidente Sarkozy, quando ha detto che l’Europa deve chiedere reciprocità e, in questo caso non ce n’è o ce n’è troppo poca. Lo scambio delle emissioni non dovrebbe iniziare prima del 2012. Come nel caso delle utilitarie, anche per gli aerei di piccole dimensioni, ovvero sotto le 20 tonnellate, occorrono delle esenzioni per evitare che le misure non siano sproporzionate. Un jumbo non è sullo stesso piano di un Cessna .</p>
      <p sl="de">Molti punti nella relazione della commissione per l’ambiente sono eccessivi e non lasciano alcuno spazio di manovra alle imprese europee né tempo per attuare le misure. Su questo punto vi è forte disaccordo. Richiamando ancora le parole del Presidente francese, dobbiamo sforzarci ancora una volta per trovare un modo per strutturare questo sistema di scambio delle quote.</p>
    </intervention>
    <intervention id="2-176" speaker_id="28263" name="Lasse LEHTINEN" is_mep="True" mode="spoken" nationality="Finland" birth_date="23-01-1947" birth_place="Kotka" p_group="Socialist Group in the European Parliament" m_state="FI">
      <p sl="fi">Signor Presidente, ho votato a favore degli emendamenti nn. 77, 81 e 82 contenuti nella relazione dell’onorevole Liese atti a far sì che le compagnie aeree che operano nelle regioni periferiche dell’Europa siano in grado di competere su un piano di equità con le compagnie dell’Europa centrale. Mi rammarico tuttavia che la maggioranza abbia pensato diversamente.</p>
    </intervention>
    <intervention id="2-177" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, il Parlamento ha deciso, al di fuori del quadro del protocollo di Kyoto, di inserire il trasporto aereo nel sistema dello scambio di quote di gas serra. Sebbene la quota imputabile al settore aereo delle emissioni totali di gas serra sia appena del 3 per cento, in 15 anni le emissioni del settore aereo sono raddoppiate. Oggi l’Europa ha confermato ancora una volta il suo ruolo di leader nella lotta contro i cambiamenti climatici. Tuttavia occorre raggiungere un equilibrio. E’ assolutamente giusto che una parte delle quote venga assegnata tramite asta e non distribuita gratuitamente, il che promuoverà lo sviluppo di società giovani. I proventi delle aste dovrebbero essere usati per sviluppare tecnologie atte a ridurre le emissioni di CO2 nel settore aereo e non per altri scopi.</p>
      <p sl="cs">E’ noto che un’altra strategia per la riduzione delle emissioni è costituita dalla gestione integrata degli orari dei voli. Sono fermamente a favore dell’istituzione di una data unica iniziale per i voli sia intercontinentali che interni. La Commissione deve convincere i paesi terzi ad unirsi entro la fine del 2011. Ritengo questa una condizione necessaria per una concorrenza leale tra tutte le linee aeree europee indipendentemente da dove si trovano. L’obiettivo di ridurre il surriscaldamento globale di due gradi entro il 2020 significa prima di tutto convincere il resto del mondo. La conferenza internazionale di Bali mostrerà presto il successo della nostra azione a tale riguardo.</p>
    </intervention>
    <intervention id="2-178" speaker_id="2225" name="Christoph KONRAD" is_mep="True" mode="spoken" nationality="Germany" birth_date="28-08-1957" birth_place="Bochum" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli colleghi, sulle finalità della relazione, che sono quelle di inserire le attività del settore aereo europeo nel sistema per lo scambio delle quote di emissioni, sorge una serie di domande. Quello che è indiscutibile tuttavia è che abbiamo indicazioni chiare che non si tratti di un sistema particolarmente riuscito e, sebbene la Commissione disponga di dati che confermano questo, lo stesso stiamo per inserire nel sistema anche il settore aereo. Questo è la mia critica principale che mi ha spinto a votare no.</p>
      <p sl="de">Inserire nel sistema il settore aereo europeo significa affrontare il problema con una soluzione isolata. Tuttavia è proprio questo il punto che in ultima analisi mina la competitività delle compagnie aeree europee e, assieme a queste compagnie, anche la competitività degli aeroporti europei. Per me questo non è accettabile e dobbiamo fare quanto possibile per individuare soluzioni globali che comprendano anche altre compagnie e altri aeroporti. Questo è l’unico modo per raggiungere una soluzione positiva per l’ambiente ma anche per la concorrenza nell’Unione europea.</p>
    </intervention>
    <intervention id="2-179" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, desidero ringraziare il collega onorevole Liese per l’ottimo livello di collaborazione. Una questione concreta sulla quale abbiamo cercato di raggiungere un compromesso riguardava la destinazione degli introiti derivanti dalle aste. Avrei preferito che tali proventi fossero destinati per intero al traffico aereo, tuttavia sono comunque grato per il fatto che il mio parere è stato tenuto in considerazione, anche se solo in parte.</p>
      <p sl="fi">Parto dal presupposto che l’aviazione sia necessaria anche da un punto di vista ambientale in quanto, ad esempio, nell’indagine MIPS i vantaggi che ne derivano sono chiaramente visibili. Un’altra considerazione di base è che l’obiettivo finale deve essere quello di un traffico aereo senza emissioni. E’ per questo motivo che sono decisamente a favore di destinare gli introiti alla ricerca e allo sviluppo nel settore aereo. Se davvero consideriamo un problema l’impressionante aumento delle emissioni generate dal traffico aereo, dobbiamo dedicare tutte le nostre risorse disponibili a far sì che i soldi per la ricerca siano destinati al raggiungimento di un traffico aereo senza emissioni. Spero che nel futuro il Consiglio terrà presente tale aspetto. Vorrei inoltre dire che condivido pienamente quanto detto dall’onorevole Lehtinen.</p>
    </intervention>
    <intervention id="2-180" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="it">I socialdemocratici svedesi hanno deciso di sostenere la relazione del Parlamento in quanto rappresenta un primo passo nella riduzione dell’impatto delle attività aeree sul clima. Tuttavia mi rammarico che la maggioranza del Parlamento difenda sia l’idea di tetti elevati per le emissioni sia una quota insignificante di quote di emissioni assegnate tramite asta. Inoltre l’entrata in vigore è stata posticipata di un anno rispetto a quanto era stato deciso dalla commissione ambiente del Parlamento.</p>
      <p sl="it">Con il tempo vorremmo vedere per il settore aereo un sistema completamente distinto per lo scambio delle quote di emissione.</p>
    </intervention>
    <intervention id="2-181" speaker_id="photo_generic" name="Liam Aylward, Brian Crowley e Seán Ó Neachtain" is_mep="True" mode="written">
      <p sl="en">Il sistema dello scambio delle quote di emissioni costituisce il metodo più efficace per gestire le emissioni che hanno effetti sul cambiamento climatico e per agevolare l’UE nel raggiungimento degli obiettivi che si è posta di un abbattimento del 20-30 per cento entro il 2020.</p>
      <p sl="en">Oggi abbiamo votato perché la direttiva prenda in considerazione le regioni periferiche e per una cassatura della proposta della Commissione di consentire ad una compagnia aerea di chiedere gratuitamente la conversione delle quote di emissione per il trasporto aereo in “quote Kyoto”.</p>
      <p sl="en">Abbiamo votato per ridurre le quote massime di emissione che rappresenteranno il risultato finale effettivo previsto nei negoziati delle prossime settimane, valutati pari a circa l’85-90 per cento rispetto alle emissioni del 2004-2006.</p>
      <p sl="en">Abbiamo votato per un riesame futuro del sistema delle aste qualora venga intrapresa una revisione per altri settori. Pur non avendo votato oggi a favore del sistema delle aste, l’uso di tale sistema per tutti i settori potrebbe essere preso in considerazione in quanto diminuirebbe la possibilità di profitti imprevisti e contribuirebbe ad aumentare la concorrenza e l’innovazione.</p>
      <p sl="en">La cosa più importante è che l’industria si faccia carico della parte che le spetta di riduzione delle emissioni con metodi innovativi, senza riversare gli oneri sul passeggero.</p>
    </intervention>
    <intervention id="2-182" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Liese sulla proposta di modifica della direttiva 2003/87/CE volta a ricomprendere le attività aeree nel sistema di scambio delle quote di emissioni di gas serra in quanto ritengo che tale inclusione sia di fondamentale importanza per mitigare gli effetti del cambiamento climatico.</p>
      <p sl="pt">Il contributo del settore aereo al cambiamento climatico è notevole e aumenta rapidamente ed è per questo che tale proposta di direttiva rappresenta un passo importante nel raggiungimento degli ambiziosi obiettivi di riduzione delle emissioni di gas serra nell’Unione europea. Tuttavia è essenziale adottare misure atte a far sì che la direttiva prenda in considerazione la situazione nelle regioni più periferiche al fine di evitare che il sistema delle emissioni abbia un impatto socio-economico troppo elevato su di esse. Per tale motivo mi rammarico che non siano stati adottati gli emendamenti nn. 98=100/riv e 97=99/riv.</p>
    </intervention>
    <intervention id="2-183" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Nutriamo seri dubbi sul contenuto generale delle proposte adottate in questa risoluzione del Parlamento europeo e per questo abbiamo votato contro.</p>
      <p sl="it">In primo luogo non siamo d’accordo con il sistema di scambio delle quote che protegge sempre chi dispone di maggiori risorse finanziarie in quanto può comprare i diritti per le emissioni e non risolve il problema delle elevate emissioni di CO2 .</p>
      <p sl="it">In secondo luogo non è stata data dovuta considerazione a quei paesi e a quelle regioni in cui i servizi aerei sono di fondamentale importanza, come le regioni più periferiche delle Azzorre e di Madera. Ad esempio entrambi i voli che uniscono le due isole e i voli tra il continente europeo e queste regioni sono particolarmente importanti per la coesione territoriale dell’Unione europea e per questo motivo tali voli meritano un trattamento particolare.</p>
      <p sl="it">Ci rammarichiamo del fatto che nella valutazione dell’impatto di questa direttiva non siano stati presi in considerazione le regioni più periferiche del territorio comunitario e tutti i voli con destinazione o partenza negli aeroporti europei. L’impatto sarà mediamente maggiore in tali regioni che non nel resto d’Europa, sia perché gli aerei vengono usati dalla popolazione sia per l’impatto del turismo sullo sviluppo regionale. Analogamente non sono state prese in considerazione le conseguenze determinanti per la loro possibilità di restare competitive derivanti dall’introduzione di un’imposta sui voli dalla quale i vicini sono esentati.</p>
    </intervention>
    <intervention id="2-184" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Non ho votato a favore della relazione mirante ad inserire le emissioni di CO2 causate dal trasporto aereo nel sistema di scambio di emissioni dell’Unione europea.</p>
      <p sl="fr">Il protocollo di Kyoto aveva escluso il settore aereo. Nel momento in cui la grandissima maggioranza dei paesi del mondo non rispetta i criteri stabiliti a Kyoto, l’Unione europea vuole fare più di quanto previsto dal protocollo.</p>
      <p sl="fr">Tale idealismo, pur intellettualmente commendevole, non salverà il pianeta, che del resto non è in pericolo come tale.</p>
      <p sl="fr">E tuttavia l’Europa sta per sacrificare tutti i suoi settori industriali, compreso il comparto aereo, senza effetti apprezzabili per il clima. Per questo protesto.</p>
    </intervention>
    <intervention id="2-185" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Onorevoli colleghi, i deputati polacchi hanno deciso di votare contro la relazione per un motivo molto semplice, poiché nessuna delle nostre osservazioni è stata presa in considerazione.</p>
      <p sl="pl">Vorrei osservare che il settore aereo polacco era molto ben preparato per la riduzione delle emissioni di CO2 nel quadro del soddisfacimento degli obblighi previsti dal protocollo di Kyoto (36 per cento degli obblighi del 6 per cento) e le emissioni di CO2 non costituiscono un problema per un paese come il nostro. Tuttavia gli Stati membri dell’UE a 15 hanno finora soddisfatto solo l’1,5 per cento degli obblighi assunto per l’8 per cento.</p>
      <p sl="pl">Da qui l’idea alla base di questa proposta di direttiva, che consentirebbe agli Stati membri dell’UE a 15 di soddisfare gli obblighi a loro carico a spese dei nuovi Stati membri. E’ questa l’Unione europea? Penso di no e invito pertanto ad un lavoro e ad una riflessione più dettagliati in seconda lettura.</p>
    </intervention>
    <intervention id="2-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore in prima lettura della relazione sulla proposta della Commissione di inserire il settore aereo nel sistema comunitario dello scambio delle emissioni, sostenendo anche le modifiche volte a ridurre le emissioni autorizzate dal livello proposto del 100 per cento al 90 per cento. Ho inoltre approvato le modifiche del gruppo socialista volte ad inserire tutti i voli con origine e destinazione nell’UE, che purtroppo non sono state approvate per il mancato sostegno degli altri partiti. Quella del settore aereo costituisce una fonte importante in rapido aumento di emissioni di gas serra, pertanto un’azione volta a contenere tali emissioni è essenziale per combattere il cambiamento climatico.</p>
    </intervention>
    <intervention id="2-187" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">L’adozione di misure volte a ridurre le emissioni di gas serra nell’Unione europea e di altri paesi industrializzati è in corso e la presente proposta della Commissione di inserire il settore aereo nel sistema dello scambio di quote di emissioni costituisce un elemento importante nella serie di misure da adottarsi a livello internazionale.</p>
      <p sl="pt">Non possiamo negare il significativo aumento di emissioni di gas serra nel settore aereo. Sembra pertanto una misura utile per risolvere il problema tramite un sistema di scambio delle quote, in particolare se correttamente congegnato e collegato ad altre misure che sostengano la stabilità del mercato ed evitino distorsioni della concorrenza.</p>
      <p sl="pt">Le misure adottate oggi stabiliranno un precedente per i negoziati internazionali in corso. Per questo motivo l’UE deve adottare una posizione ferma con soluzioni che siano effettivamente efficaci in termini di protezione dell’ambiente difendendo al tempo stesso i nostri settori produttivi e le nostre libertà. Tenendo presente questo va encomiato il lavoro del relatore, come di chiunque sia impegnato nel raggiungimento di compromessi volti in modo specifico a mitigare gli effetti del cambiamento climatico e trovare un punto di equilibrio con le attività sociali ed economiche in Europa.</p>
    </intervention>
    <intervention id="2-188" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Signor Presidente, Onorevoli colleghi, esprimo il mio sostegno a favore della relazione Liese. Tuttavia ho ritenuto di sostenere alcuni emendamenti volti alla modifica dell’iniziale progetto, in particolare quelli in merito al 2011 quale periodo di entrata in vigore del regime di applicazione.</p>
      <p sl="it">Questo, infatti, è un punto di particolare rilievo per evitare che, anche solo per periodi transitori, si possano creare distorsioni di mercato in seno all’Unione Europea con operatori che si troverebbero in una posizione di vantaggio rispetto ad altri.</p>
      <p sl="it">Ho sostenuto alcuni emendamenti anche in altri settori quali la percentuale di quote da assegnare all’asta o l’indirizzo di spesa dei fondi così raccolti purché ciò non costituisca un precedente per ridurre i margini di manovra finanziari di esclusivo appannaggio degli Stati Membri.</p>
    </intervention>
    <intervention id="2-189" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione Liese anche se nutro dubbi sulla sua fattibilità e sulla sua attuabilità. Concordo sul fatto che il settore aereo vada inserito in qualsiasi sistema per lo scambio delle quote di emissioni, tuttavia è necessario trovare un equilibrio tra considerazioni di carattere ambientale e istanze del settore aereo. Inoltre il sistema, così come proposto, è molto controverso al di fuori dell’Unione europea, in quanto molti Stati minacciano azioni legali contro l’UE, compresi gli Stati Uniti, l’India e la Cina, in quanto ritengono che qualsiasi sistema che riguarda l’aviazione vada concordato a livello internazionale prima di essere attuato.</p>
      <p sl="en">E’ giusto che l’aviazione entri a far parte del sistema dello scambio di quote; è però sbagliato individuare nel settore aereo una delle principali cause dell’emissione di CO2 senza al contempo guardare al settore marittimo e a quella che è la causa più grande, il trasporto su strada.</p>
      <p sl="en">Alcuni dei suggerimenti formulati dalla commissione per l’ambiente nella sua relazione sono francamente esagerati. Il Parlamento ha assunto una posizione più pragmatica ed equilibrata. Tuttavia prevedo ancora problemi nei prossimi mesi per questa proposta, non da ultimo a livello internazionale e per il fatto che abbiamo esentato i jet privati.</p>
    </intervention>
    <intervention id="2-190" speaker_id="37676" name="Søren Bo SØNDERGAARD" is_mep="True" mode="written" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Ho votato a favore della stesura finale della relazione Liese in quanto rappresenta un piccolo passo in avanti rispetto alla proposta della Commissione. Tuttavia la relazione lascia molto a desiderare quanto ai passi necessari per contrastare il cambiamento climatico e dimostra pertanto che il Parlamento europeo non è in prima linea in questa battaglia.</p>
    </intervention>
    <intervention id="2-191" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Le regioni ultraperiferiche contribuiscono congiuntamente alla lotta contro il cambiamento climatico e danno regolarmente prova del loro impegno a proseguire sulla scia di tale spinta, ponendosi quali veri pilastri d’innovazione in materia.</p>
      <p sl="fr">Concordo con l’obiettivo perseguito con l’inserimento del settore aereo nel sistema di scambio delle quote di emissioni.</p>
      <p sl="fr">Tuttavia le regioni ultraperiferiche non potranno sostenere così com’è l’attuazione della proposta della Commissione, in mancanza della quale le compagnie aeree che servono tali regioni non potrebbero far altro che riversare tali nuovi costi aggiuntivi direttamente sul prezzo dei biglietti penalizzando i passeggeri d’oltremare e i turisti che già subiscono gli elevati costi del viaggio nonché sul prezzo del trasporto aereo delle merci, con conseguente aumento dei prezzi a spese dei consumatori e delle imprese ultraperiferiche.</p>
      <p sl="fr">Ringrazio il relatore per l’ascolto dato alle mie rivendicazioni in materia e il Parlamento europeo per aver finalmente confermato un trattamento particolare per le regioni ultraperiferiche in questo fascicolo.</p>
      <p sl="fr">Mi congratulo inoltre per il fatto che il nostro Parlamento abbia accettato la possibilità che una parte di fondi provenienti dalle aste delle quote possa essere destinata per il contenimento degli impatti negativi del progetto in termini di accessibilità e di competitività per le regioni ultraperiferiche.</p>
    </intervention>
    <intervention id="2-192" speaker_id="28316" name="Hannu TAKKULA" is_mep="True" mode="written" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, sappiamo tutti che è importante assicurare una protezione ambientale e un’opera di contrasto contro il cambiamento climatico. Tuttavia le nostre azioni devono rimanere circoscritte entro i limiti del buon senso e noi, a cui competono le decisioni, dobbiamo considerare le cose nel loro complesso. A mio parere la maggioranza della commissione per l’ambiente, la salute pubblica e la sicurezza alimentare del Parlamento non ha, nella relazione, esaminato la questione in tutti i suoi aspetti. Le emissioni imputabili al settore aereo costituiscono appena il 2% delle emissioni totali e pertanto dovrebbero essere trattate in proporzione al loro peso sul totale. Ciò significa che se anche l’intero settore aereo dovesse fermarsi, non vi sarebbero quasi effetti sul surriscaldamento del pianeta. Dobbiamo inoltre comprendere che molte compagnie aeree hanno già investito significativamente per migliorare sotto il profilo ecologico le rispettive flotte.</p>
      <p sl="fi">Ho votato a favore degli emendamenti nn. 77, 81 e 82 per consentire al traffico aereo di continuare a sopravvivere nelle regioni europee più remote. Non vedo perché dovremmo strutturare il traffico aereo concentrandolo principalmente su un numero ristretto di grandi aeroporti. La concorrenza tra le compagnie aeree nazionali non dovrebbe essere con poca lungimiranza minata a spese delle compagnie a basso costo. Concordo pertanto riguardo a quanto dichiarato dall’onorevole Lehtinen nel suo intervento.</p>
    </intervention>
    <intervention id="2-193" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Il turno di votazioni è concluso</p>
    </intervention>
  </section>
  <section id="creitem23" title="9. Correzioni e intenzioni di voto: vedasi processo verbale"/>
  <section id="creitem24" title="10. Approvazione del processo verbale della seduta precedente: vedasi processo verbale"/>
  <section id="creitem25" title="11. Presentazione di documenti: vedasi processo verbale"/>
  <section id="creitem26" title="12. Dichiarazioni scritte (presentazione): vedasi processo verbale"/>
  <section id="creitem27" title="13. Applicazione delle disposizioni dell’acquis di Schengen - Applicazione dell’acquis di Schengen a Repubblica ceca, Estonia, Lettonia, Lituania, Ungheria, Malta, Polonia, Slovenia e Slovacchia (discussione)">
    <intervention id="2-201" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca, in discussione congiunta:</p>
      <p sl="unknown">la dichiarazione del Consiglio sull’applicazione delle disposizioni dell’acquis di Schengen, e</p>
      <p sl="unknown">la relazione di Carlos Coelho, a nome della commissione per le libertà civili, la giustizia e gli affari interni, sulla bozza di decisione del Consiglio sulla piena attuazione delle disposizioni dell’acquis di Schengen nella Repubblica ceca, nella Repubblica di Estonia, nella Repubblica di Lettonia, nella Repubblica di Lituania, nella Repubblica di Ungheria, nella Repubblica di Malta, nella Repubblica di Polonia, nella Repubblica di Slovenia e nella Repubblica slovacca [11722/2007 – C6-0244/2007 – 2007/0810(CNS) ] (A6-0441/2007).</p>
    </intervention>
    <intervention id="2-202" speaker_id="photo_generic" name="José Magalhães" is_mep="True" mode="spoken">
      <p sl="pt">Presidente in carica del Consiglio . − Signor Presidente, onorevoli deputati, sono molto felice di essere oggi qui in quest’Aula a nome della Presidenza del Repubblica del Portogallo per discutere l’imminente allargamento dell’area Schengen.</p>
      <p sl="pt">Appena un anno fa sull’Europa si addensavano nubi cupe con il rischio di una crisi politica estremamente grave dovuta all’impossibilità tecnica di introdurre nel 2007 il Sistema di informazione Schengen (SIS) di seconda generazione. Il differimento sine die della possibilità di dare soddisfazione alle ragionevoli attese in termini di libera circolazione dei cittadini degli Stati membri che hanno aderito all’Unione europea nel 2004 sarebbe stato non solo una dimostrazione intollerabile di incapacità tecnica ma anche, in particolare, una pesante sconfitta per il sogno europeo e una prova di impotenza e incompetenza delle nostre istituzioni e degli Stati membri. Avremmo potuto dare a questi cittadini mille spiegazioni che sarebbero comunque suonate come scuse inconsistenti e avrebbero dato vita ad una caccia ai responsabili, impedendo così una risoluzione pratica del problema.</p>
      <p sl="pt">Fortunatamente abbiamo intrapreso un’altra via grazie ad una rapidità e ad una coesione davvero senza precedenti. In primo luogo abbiamo trovato nell’agenda di Lisbona l’adeguata risposta tecnica all’empasse tecnico.</p>
      <p sl="pt">Il SISone4all era un progetto concepito in circa 30 giorni e il relativo studio di fattibilità era stato esaminato da esperti europei di massimo livello in un arco di tempo simile. Nel dicembre 2006 il Consiglio GAI ha potuto dare il via libera alla procedura con un programma operativo degno della versione europea del film “Missione impossibile” e con un budget microscopico, poco più di mezzo milione di euro. In marzo, come promesso, il programma software – un clone del sistema portoghese N.SIS (National SIS) – era pronto ed è stato inviato ai nuovi partner del progetto. Anche il C.SIS (Central SIS) è stato sottoposto ad un importante aggiornamento grazie al massimo impegno della Francia, che per questo ringraziamo.</p>
      <p sl="pt">La Presidenza tedesca ha portato avanti le necessarie misure giuridiche con un tempismo impeccabile. Il 31 agosto siamo riusciti a terminare l’installazione delle applicazioni e la migrazione dei dati, un processo difficile e complesso. Il giorno successivo le forze di sicurezza dei nuovi Stati membri hanno potuto accedere ai nuovi strumenti, che hanno iniziato subito ad utilizzare con grande successo. Restava solo da controllare che tutte le altre numerose misure necessarie per l’ammissione all’area Schengen fossero state anch’esse adottate correttamente, come le misure relative ai confini di terra e di mare, alla cooperazione di polizia, alla protezione dei dati e al rilascio dei visti. Fortunatamente tutte queste misure sono state adottate. La settimana scorsa, l’8 novembre, il Consiglio GAI ha appreso che gli Stati membri in questione hanno mostrato un grado di preparazione sufficiente al fine di applicare in modo soddisfacente sia le disposizioni relative sia quelle non relative al SIS dell’acquis di Schengen.</p>
      <p sl="pt">Vorrei ringraziare, in quest’Aula, tutti quelli che negli ultimi mesi hanno apportato le modifiche e condotto il programma di valutazione. Una menzione particolare per l’importante lavoro condotto dai numerosi esperti che hanno partecipato ai sopralluoghi, che hanno consentito di confermare al di là di ogni dubbio le trasformazioni ottenute in pochi mesi.</p>
      <p sl="pt">Ora noi disponiamo, presso quello che sarà il nuovo confine esterno dell’Unione europea, di alcune delle attrezzature più sofisticate e moderne, di soluzioni organizzative encomiabili sotto il profilo innovativo e procedure appropriate che assicurano un livello elevatissimo nella lotta alla criminalità. Tali misure saranno integrate tramite speciali misure di polizia, già concordate a livello bilaterale o multilaterale, cosicché il giorno dopo l’abolizione dei controlli vi sia più libertà ma non a scapito della sicurezza.</p>
      <p sl="pt">Devo inoltre sottolineare che il desiderio di massima trasparenza ha portato la Presidenza portoghese ad intraprendere una serie di passi che hanno consentito al Parlamento europeo di poter accedere ai dati ottenuti dall’enorme lavoro fatto. Quest’Aula ha potuto pertanto verificare l’assoluto rigore della sintesi della valutazione d’impatto che abbiamo voluto fornire in un documento separato. Devo congratularmi con il relatore onorevole Coelho per il suo totale impegno volto a rispettare le scadenze prefissate e per l’eccellente livello della sua relazione.</p>
      <p sl="pt">Onorevoli colleghi, questo è il metodo che dobbiamo usare per superare la sfida futura dell’istituzione e dalla gestione, in modo integrato, dei sistemi SIS II, VIS (sistema informativo per i visti) e dei nuovi sistemi informativi sui viaggiatori recentemente annunciati dal Vicepresidente Frattini. Nessuno deve farsi illusioni al riguardo, poiché mega progetti di questo tipo possono rivelarsi un enorme successo o una pesante sconfitta. Per avere successo occorrono strutture di comando forti, una direzione risoluta e tempistiche molto strette.</p>
      <p sl="pt">Non abbiamo bisogno di un animatore tecnologico ma piuttosto di lavorare molto all’interno di una rete democratica che coinvolga Commissione, Stati membri e Parlamento europeo, come abbiamo dimostrato in modo esemplare in questo caso. Vorrei anche ringraziare formalmente tutti quelli che hanno contribuito a tale successo. E’ questo il segreto del successo del SISone4all e solo in tal modo possiamo risparmiare risorse, creare sinergie tra progetti e in particolare, onorevoli colleghi, rispettare le scadenze.</p>
      <p sl="pt">Vi è solo un requisito da soddisfare prima che il Consiglio possa assumere una decisione, che è prevista per il dicembre 2007, sulla piena applicazione delle disposizioni dell’acquis di Schengen nei nuovi Stati membri. Si tratta del vostro voto, del voto del Parlamento europeo. Spero di poter contare sul suo successo e mi dico fiducioso al riguardo, considerando il contenuto molto positivo della mozione di risoluzione che è già all’ordine del giorno.</p>
      <p sl="pt">Consentitemi infine un caloroso ringraziamento per le osservazioni molto lusinghiere che, attraverso la mozione per una risoluzione, il Parlamento europeo ha formulato alla Presidenza della Repubblica del Portogallo. A nome delle donne e degli uomini che negli ultimi mesi si sono dedicati al nostro compito di preparazione di questa storica decisione che seppellirà per sempre la “cortina di ferro”, devo dire che non ci ispira solo un desiderio di vincere e di evitare una grave crisi. Abbiamo mobilitato le migliori conoscenze europee, abbiamo sfruttato gli strumenti della nuova Europa digitale per discutere rapidamente i programmi e le difficoltà e abbiamo creato una fantastica rete di esperti e un servizio di assistenza disponibile 24 ore su 24, tutti i giorni della settimana per trovare le soluzioni. Il tutto accompagnato da un collegamento stretto e mai visto finora tra esperti e politici, i ministri competenti che hanno tenuto periodicamente riunioni speciali per dirigere il processo con il completo sostegno della Commissione. A tale riguardo devo evidenziare in particolare il ruolo del Vicepresidente Frattini.</p>
      <p sl="pt">Non dimentichiamo inoltre, onorevoli colleghi, che l’Europa ha i suoi rappresentanti parlamentari, il cui parere deve incidere su quanto facciamo. Abbiamo preso buona nota delle vostre raccomandazioni e contiamo su una vostra dichiarazione nel corso delle cerimonie di commemorazione dello storico allargamento della zona europea di libera circolazione che si svolgeranno il 21 e il 22 novembre. Vi ringrazio inoltre, onorevoli colleghi, per il vostro contributo a questo storico risultato.</p>
    </intervention>
    <intervention id="2-203" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, vorrei innanzitutto congratularmi con gli Stati membri per quanto fatto per far sì che i cittadini di Polonia, Estonia, Lituania, Lettonia, Repubblica ceca, Slovenia, Ungheria, Slovacchia, Malta e degli attuali paesi dell’area Schengen possano finalmente beneficiare del diritto alla libera circolazione delle persone, uno dei pilastri dell’Unione europea.</p>
      <p sl="it">Si tratta di un reale vantaggio per i cittadini degli Stati membri che hanno aderito all’UE nel 2004, grazie al quale viaggiare sarà più veloce e più facile. Per tutti gli Stati membri dell’Unione europea ciò mostra il vantaggio di un’azione unitaria nel quadro europeo. Un’area senza controllo ai confini interni costituisce un risultato incredibile, senza precedenti storici. Dal 21 dicembre in poi sarà possibile viaggiare, ad esempio, dalla penisola iberica fino agli Stati del Baltico e dalla Grecia alla Finlandia senza controlli alle frontiere. Ciò rappresenta davvero, a livello simbolico, l’Europa unita e costituisce un diritto fondamentale di tutti cittadini europei.</p>
      <p sl="it">Come sapete bene tutti tale conquista storica corona una grande preparazione. Aderire all’area Schengen non è un’impresa facile. E’ una sfida e occorre trovare il giusto equilibrio tra libertà e sicurezza. L’abolizione dei controlli alle frontiere interne è anche una questione di fiducia tra Stati membri. E’ attraverso una procedura di valutazione tra pari, la cosiddetta “valutazione Schengen”, che gli Stati membri acquistano fiducia nelle rispettive capacità di sorvegliare i confini esterni per conto di tutti gli altri e di rilasciare visti validi per l’intera area Schengen.</p>
      <p sl="it">Gli Stati membri miglioreranno inoltre la cooperazione di polizia e i controlli di sicurezza all’interno del più grande spazio Schengen al fine di evitare che i criminali godano di libertà di movimento e di migliori opportunità per commettere reati. Tutto ciò non sarebbe stato possibile senza una solidarietà a livello finanziario. Lo “strumento Schengen”, con una dotazione di quasi 1 miliardo di euro, ha permesso in particolare ai nuovi Stati membri di riuscire nell’impresa di realizzare un efficace controllo di frontiera e di qualificarsi come partner a pieno titolo dell’area Schengen.</p>
      <p sl="it">Vorrei inoltre ringraziare il relatore, onorevole Coelho, e il Parlamento europeo per il positivo sostegno al raggiungimento di questo fondamentale traguardo e infine, ma non meno importante, congratularmi con la Presidenza portoghese. Le mie personali congratulazioni, alla Presidenza e ai ministri dell’Interno, al Ministro Costa e al Ministro Pereira, per la partnership strategica e la determinazione per la riuscita realizzazione del sistema informativo Schengen noto come “SIS One For All”. Abbiamo fatto un gran lavoro, assieme alla precedente Presidenza tedesca e alla futura Presidenza slovena, per coadiuvare i colleghi portoghesi e ci siamo riusciti. Ciò mostra cosa si può ottenere se tutti siamo pienamente impegnati allo stesso complesso progetto. Ora, onorevoli colleghi, il lavoro non è finito. Il nostro obiettivo ultimo è di dare piena operatività al sistema Schengen Information System II entro dicembre 2008. Anche in questo caso dovremo lavorare molto assieme.</p>
    </intervention>
    <intervention id="2-204" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signor Vicepresidente della Commissione, signor Presidente in carica del Consiglio, onorevoli colleghi, l’area Schengen costituisce uno dei maggiori successi nella storia dell’integrazione europea. L’abolizione delle frontiere interne e l’introduzione di varie misure di compensazione, come il potenziamento dei controlli ai confini esterni, la cooperazione giudiziaria e di polizia e la creazione del sistema informativo Schengen costituiscono il metodo migliore per consentire la libertà di circolazione.</p>
      <p sl="pt">Come l’Unione europea anche Schengen si è sviluppato. Dai cinque Stati membri originali siamo ora in 15, compresi due paesi terzi, Islanda e Norvegia, e con la partecipazione parziale di Irlanda e Regno Unito. Ora assistiamo ad un evento storico: il più grande allargamento della storia di Schengen, con la simultanea abolizione delle frontiere interne tra nove Stati membri: Repubblica ceca, Estonia, Ungheria, Lettonia, Polonia, Lituania, Slovenia, Slovacchia e Malta. Si tratta di un evento gravido di significati per l’Europa, per la libertà di circolazione e per questi nuovi Stati membri e per i rispettivi cittadini.</p>
      <p sl="pt">Devo iniziare presentando loro il benvenuto e le nostre congratulazioni. Vorrei congratularmi con loro non solo per il loro ingresso in questa zona ma anche, in particolare, per l’impegno sistematico e intenso profuso per soddisfare tutti i requisiti previsti dalle severe norme di Schengen. Le relazioni del dicembre 2006, già richiamate dal Ministro Magalhães, evidenziavano vari problemi che nel complesso sono stati risolti. I gruppi di valutazione, composti da esperti di tutti gli Stati membri, hanno fatto visita ai posti di frontiera e ai consolati e hanno elaborato relazioni esaurienti con descrizioni, valutazioni e raccomandazioni su dati concreti, molte delle quali hanno richiesto ulteriori misure e nuovi sopralluoghi a causa di problemi che persistevano nella gran parte degli Stati membri.</p>
      <p sl="pt">Vorrei congratularmi con il gruppo di valutazione diretto dal dottor Carlos Moreira, non solo per l’ottimo lavoro condotto in un breve arco di tempo ma anche perché non si è limitato a svolgere il proprio ruolo ispettivo ma si è spesso spinto a suggerire misure e soluzioni per i problemi individuati.</p>
      <p sl="pt">Signor Presidente, l’assenza di frontiere interne non richiede solo migliori controlli in corrispondenza delle frontiere esterne e un valido scambio di informazioni e dati attraverso lo Schengen Information System (SIS), ma costituisce anche un esercizio di fiducia reciproca in cui tutti devono attenersi strettamente alle norme adottate. Garantendo un controllo efficace alle frontiere è possibile assicurare la sicurezza di tutti i cittadini europei. Infatti la sicurezza della zona Schengen dipende dal rigore e dall’efficacia applicati da ciascuno Stato membro ai controlli sulle frontiere esterne e anche dalla qualità e dalla rapidità dello scambio di informazioni tramite il SIS. Eventuali lacune o errori su uno qualsiasi di questi elementi può mettere a repentaglio la sicurezza dell’Unione.</p>
      <p sl="pt">Per questo motivo è necessario eliminare i problemi restanti, anche se minori. Anche se non costituiscono un ostacolo all’abolizione delle frontiere interne vanno comunque risolti. Per questo motivo il Parlamento europeo, nella risoluzione politica da adottare, cofirmata da cinque gruppi politici, e nella risoluzione legislativa chiede di essere informato nel dettaglio entro sei mesi in merito a tutte le questioni non risolte. Per tale motivo chiediamo anche una valutazione complessiva del funzionamento dell’area Schengen entro due anni che riguardi tutti gli Stati membri, vecchi e nuovi.</p>
      <p sl="pt">Infine desidero ringraziare la Presidenza portoghese per l’impegno e lo spirito di collaborazione, in particolare il governo portoghese e il Sottosegretario di Stato portoghese, José Magalhães, oggi qui presente, per la soluzione trovata con SISone4all, come già sottolineato dal Vicepresidente Frattini. Tale soluzione ha consentito il collegamento al SIS dei nuovi Stati membri. Se questo non si fosse verificato, dato il ritardo con il SIS II, non sarebbe stato possibile allargare l’area Schengen entro quest’anno. Ministro Magalhães, sono al corrente del suo ampio impegno personale e voglio ringraziare anche Eduarda Peixeiro, a cui molto dobbiamo per la soluzione adottata.</p>
      <p sl="pt">Due osservazioni finali. La prima per la Commissione europea. Desidero ricordare ancora una volta che la creazione del SIS II continua a costituire una priorità per il Parlamento europeo, non necessariamente per consentire ai nuovi Stati membri di accedere al sistema dato che questo è stato risolto con il sistema SISone4all, ma soprattutto perché, all’interno del quadro comunitario, esso consentirà un uso più efficiente dei dati migliorando così la sicurezza grazie all’inserimento dei dati biometrici e all’interconnessione degli allarmi. La seconda osservazione riguarda il Consiglio. Devo esprimere il mio rammarico perché il Consiglio, all’inizio di questo processo di consultazione, non ha rispettato il principio di ragionevole collaborazione con il Parlamento rifiutandosi di inviare le relazioni di valutazione preparate dagli esperti adducendo ragioni di sicurezza. Sebbene sia stato trovato un compromesso per risolvere temporaneamente la situazione, è necessario individuare una soluzione a lungo termine. E’ assurdo negare al Parlamento materiale che è necessario per l’esercizio delle sue prerogative legislative.</p>
      <p sl="pt">Signor Presidente, abbiamo compiuto un altro passo verso l’integrazione europea. Sta a tutti noi far sì che tale passo porti ad una maggiore libertà e ad una maggiore sicurezza.</p>
    </intervention>
    <intervention id="2-205" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">a nome del gruppo PPE-DE . – Signor Presidente, onorevoli colleghi, a nome del gruppo del Partito popolare europeo e dei Democratici europei desidero salutare l’introduzione del sistema Schengen e utilizzare questa occasione per ringraziare, a nome dei nove nuovi Stati membri, le Presidenze tedesca e portoghese, il Consiglio, la Commissione e in particolar modo l’onorevole Coelho per l’enorme lavoro necessario per raggiungere questo traguardo. Devo inoltre ricordare gli sforzi dei nuovi Stati membri, in quanto è grazie al loro lavoro che oggi siamo potuti giungere a questo traguardo.</p>
      <p sl="hu">La libera circolazione delle persone è una delle quattro libertà dell’Unione. Ora estendiamo tale conquista, questa nuova area di libertà a molti milioni di nuovi cittadini dell’Unione. Si tratta di un’azione congiunta da parte di tutti noi: noi europei abbiamo creato assieme questa realtà e dobbiamo esserne fieri.</p>
      <p sl="hu">Onorevoli colleghi di quest’Aula, provengo da una cittadina del confine tra Austria e Ungheria. Per molti decenni questa cittadina, Sopron, è rimasta separata dall’ambiente immediatamente circostante e dall’Austria da una cortina di ferro. Io ho portato in questo Parlamento un pezzo di questa cortina, così come ho fatto molte altre volte. E’ stata questa cortina di ferro che ha impedito l’esercizio della libertà in Europa. Con l’introduzione del sistema Schengen stiamo eliminando gli ultimi residui di questa cortina. Questo pezzo di ferro deve ricordarci che nel nostro recente passato non c’era libertà e che non dobbiamo mai permettere che la libertà ci venga tolta.</p>
      <p sl="hu">Libertà significa anche responsabilità. I nuovi Stati membri stanno assumendo su di sé la responsabilità di vigilare rigorosamente sui comuni confini esterni europei, dato che da ciò dipende la sicurezza di tutti noi. Inoltre non dobbiamo consentire a noi stessi di minare il largo sostegno sociale per il diritto alla libera circolazione. Per tale motivo ogni cittadino dell’Unione deve rispettare le leggi dell’Unione; come ha appena detto il Commissario Frattini, libertà di circolazione non significa libertà di crimine senza confini.</p>
      <p sl="hu">Della libertà non si deve e non si può abusare, dato che ciò metterebbe a rischio la libertà stessa e il diritto di circolare liberamente. Né possiamo permettere che alcune forze riportino in vita il principio della colpa collettiva, che richiama tristi memorie, in modo da minare il diritto alla libera circolazione. Non possiamo permettere che chi delinque resti impunito. Proprio per questa ragione vorrei ancora una volta esprimere un ringraziamento per l’estensione del sistema Schengen a questi nove nuovi Stati membri. Si tratta di un evento storico.</p>
    </intervention>
    <intervention id="2-206" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">a nome del gruppo PSE. – Signor Presidente, a nome del mio gruppo voglio congratularmi anch’io con i cittadini dei nove nuovi Stati membri per il regalo che la Presidenza portoghese farà loro il 21 e il 22 dicembre. Sono pienamente d’accordo con il ministro e la Presidenza, che davvero stanno abbattendo le ultime rovine della cortina di ferro. La libera circolazione dei cittadini senza frontiere interne è molto positiva e una delle libertà più importanti dell’Unione europea e saluto con favore il fatto che gli abitanti dei nove nuovi Stati membri potranno ora entrare a farvi parte.</p>
      <p sl="nl">Tuttavia l’accordo di Schengen non si esaurisce nell’eliminazione delle frontiere interne, ma significa anche che le frontiere esterne dell’Unione devono ora essere controllate da questi nuovi paesi, nell’interesse di tutti gli altri Stati membri. E’ molto importante che l’allargamento dell’area Schengen non metta a rischio la nostra sicurezza. Il Commissario Frattini e il ministro hanno espresso lo stesso concetto. Pertanto sono essenziali controlli di frontiera efficaci ed efficienti.</p>
      <p sl="nl">La valutazione del Consiglio e della Commissione indica che, in linea di principio, i nove paesi sono pronti ad assumere questo compito, tuttavia che sono possibili miglioramenti in altri settori, ad esempio per quanto riguarda il personale e le infrastrutture presso gli aeroporti, e siamo curiosi di sapere in merito alle valutazioni e al monitoraggio che ne seguiranno. Speriamo anche che il Parlamento ne venga prontamente informato.</p>
      <p sl="nl">Chiaramente Schengen va molto al di là dei controlli di frontiera. Significa una maggiore cooperazione giudiziaria e di polizia tra i paesi che vi aderiscono. Siamo lieti che nel caso di questi nove Stati membri la Presidenza portoghese abbia trovato una soluzione con una specie di SIS 1+, sebbene sosteniamo che vanno fatti quanto prima progressi sul SIS II. Sono lieto di aver sentito il Commissario Frattini promettere tali progressi entro il dicembre 2008, e naturalmente gliene chiederemo conto.</p>
      <p sl="nl">Ci pare di capire che Bulgaria e Romania dovranno ancora attendere alcuni anni tuttavia speriamo anche che questi paesi continueranno a impegnarsi così che possano, con il nostro aiuto, aderire anch’essi in pochi anni all’area Schengen.</p>
      <p sl="nl">Lo stesso vale per Cipro. E’ un peccato che il problema che ha tenuto a freno il paese per così lungo tempo stia ora impedendo la sua adesione all’area Schengen. Si tratta di un motivo in più per lavorare assieme e individuare una soluzione al problema che già da troppo tempo tocca questo paese. Si tratta di una questione che porta a problemi anche in altri settori, ad esempio nei rapporti con la Turchia. Va da sé che una soluzione è necessaria anche per la popolazione di Cipro.</p>
      <p sl="nl">Infine voglio richiamarmi ancora una volta alla discussione di ieri. E’ stato giustamente indicato che l’allargamento dell’area Schengen e l’intero sistema Schengen richiede una reciproca solidarietà tra gli Stati membri. Come ho già detto il controllo delle frontiere esterne è un compito che riguarda tutta la nostra sicurezza in cui sono ora impegnati i nove paesi interessati. Di questo parleremo con loro.</p>
      <p sl="nl">Questa sicurezza e la necessità di una collaborazione sono essi stessi potenziali problemi futuri, ad esempio per quanto riguarda la migrazione interna. Dobbiamo inoltre accettare di non cercare di risolvere i problemi unilateralmente ma cercando di collaborare con tutti i paesi dell’area Schengen lavorando assieme per risolvere i problemi che si presenteranno in futuro. Come già detto dobbiamo assicurare che quanto sta attualmente accadendo in Italia non si ripeta, ovvero che un paese cerchi di risolvere da solo quello che in realtà è un problema comune.</p>
    </intervention>
    <intervention id="2-207" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">a nome del gruppo ALDE. – Signor Presidente, vorrei anch’io unirmi alle congratulazioni. Mi congratulo con i nuovi membri dell’area Schengen per essere riusciti nell’impresa di soddisfare i requisiti previsti in così breve tempo.</p>
      <p sl="sv">Vorrei anche congratularmi con il Portogallo e in questo caso si tratta di congratulazioni doppie. Il Portogallo è stato il primo paese a proporre il “SIS I for All”. Ora, sotto la sua Presidenza, il Portogallo ha dimostrato la capacità e l’energia per condurre a termine il processo di valutazione.</p>
      <p sl="sv">Abbiamo sentito qui quale storico passo in avanti ciò rappresenti. Riunire l’Europa anche in questa forma, tramite la libera circolazione è una conquista che non può essere mai lodata abbastanza.</p>
      <p sl="sv">La strada è stata difficile. In particolare il problema relativo al SIS II è stato ritardato per motivi che sono inaccettabili e che sono stati criticati severamente dal Parlamento. Ci è stato detto che il SIS II è necessario per potenziare la sicurezza all’interno della nuova area allargata.</p>
      <p sl="sv">Il Parlamento ha inoltre criticato il fatto di non aver potuto da subito avere un accesso trasparente ai documenti riguardanti la valutazione. Vorrei esprimere uno speciale ringraziamento al mio collega e amico onorevole Coelho. Senza il suo impegno non saremmo stati in grado di portare a termine il nostro esame parlamentare.</p>
      <p sl="sv">Infine vorrei ricordare che molti dei nuovi Stati membri hanno legami storici di lunga data con i rispettivi vicini europei. Dobbiamo assicurare che l’allargamento di Schengen non porti ad una cortina di ferro Schengen contro questi paesi. Questi nostri vicini devono anch’essi poter avere accesso alle conoscenze che abbiamo qui se vogliamo che possano seguire le nostre orme di creare una società regolata dallo Stato di diritto, dalla democrazia e dell’economia di mercato. Ancora una volta congratulazioni a tutti i tre attori che sono riusciti nell’impresa.</p>
    </intervention>
    <intervention id="2-208" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signor Presidente, vorrei unirmi anch’io ai miei colleghi e congratularmi con la Presidenza portoghese per essere riuscita a creare un accordo e un’intesa sull’allargamento di Schengen, il che ha davvero portata storica. Si tratta di un evento da porre accanto all’allargamento dell’Unione europea e che come tale dobbiamo accogliere positivamente.</p>
      <p sl="en">Vi sono tuttavia alcune riserve, come giustamente accennato da altri colleghi, relativamente alle nostre frontiere esterne e a cosa possiamo fare e a come possiamo affrontare la questione, e relativamente alla questione di dare e dimostrare solidarietà agli altri Stati membri. In particolare, dal mio punto di vista di irlandese, in considerazione dell’area di libera circolazione esistente tra Irlanda e Regno Unito, sussistono alcune difficoltà per far entrare l’Irlanda nell’accordo di Schengen, forse solo per un unico motivo, ma che anche il più importante: ciò reintrodurrebbe una frontiera tra il nord e il sud dell’Irlanda. Vi è quindi una difficoltà su questo punto tuttavia non vogliamo vedere ostacoli ai passi in avanti che vengono compiuti. E ora, con il suo permesso, vorrei continuare in lingua irlandese.</p>
      <p sl="ga">L’UE continuerà a lottare con i problemi dell’importazione di droga nell’UE e con la tratta di bambini e continuerà a dedicarsi ad una politica comune sull’emigrazione, ad una politica comune per l’asilo, ad una politica per una polizia paneuropea e alla lotta contro la criminalità organizzata. L’Europol sta facendo un ottimo lavoro nel combattere la criminalità organizzata in Europa.</p>
      <p sl="en">Assieme possiamo effettivamente ottenere il doppio dei risultati necessari in termini di libera circolazione di persone e di sicurezza e di certezza per tutti i paesi.</p>
    </intervention>
    <intervention id="2-211" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">a nome del gruppo Verts/ALE. – Signor Presidente, per prima cosa vorrei congratularmi a nome del mio gruppo con i nuovi Stati membri, compreso il mio, la Lettonia, in occasione dell’adesione all’area Schengen. Ringrazio inoltre il Portogallo per l’iniziativa SIS I, che ha aperto la strada alla libera circolazione per molti europei.</p>
      <p sl="en">Ringraziamenti anche a tutte le persone coinvolte in questo lavoro e che hanno fatto del loro meglio per realizzare questo regalo di Natale.</p>
      <p sl="en">Tuttavia un gran numero di problemi continua ad esistere. Che cosa ne è del SIS II? Quando sarà operativo? Siamo inoltre preoccupati per l’uso di dati sensibili che verrà fatto con il sistema SIS II. Il regime per la tutela dei dati applicabile a queste norme SIS II è indebitamente complesso. Riusciremo ad avere un accordo politico sulla decisione quadro per la protezione dei dati (terzo pilastro) entro la fine di quest’anno? La decisione quadro potrà risolvere tutti i problemi? Le autorità preposte alla protezione dei dati dispongono di risorse sufficienti per far rispettare le norme per la produzione di dati relativamente al SIS II? Dobbiamo attenderci che tutti gli Stati membri agiscano in buona fede nell’elaborazione dei dati Schengen?</p>
      <p sl="en">Ci si chiederà perché faccio adesso tutte queste domande. Volevo soltanto ricordare che il sistema Schengen è ben lungi dall’essere completo. Per quanto riguarda l’allargamento dell’area Schengen è stato fatto un buon lavoro, tuttavia ora abbiamo un altro compito – forse più difficile – ovvero quello di fare dell’area di libertà un’area di garanzia per tutti.</p>
    </intervention>
    <intervention id="2-212" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, anch’io, a nome del mio gruppo, penso che oggi è una data molto importante perché allarghiamo la possibilità di movimento, di libera circolazione di molti cittadini comunitari. E questo segna un passaggio epocale che ci rende felici per il fatto che garantiamo ulteriormente la libertà di movimento. Questa è una grande conquista che ci indica anche una strada di prospettiva verso uno Spazio unico europeo.</p>
      <p sl="it">A questo elemento si aggiunge però qualche elemento di titubanza da parte del mio gruppo, in particolare rispetto alla dimensione esterna dell’area Schengen. Di fatto, noi rafforziamo la dimensione esterna dell’area Schengen, effettuando un rafforzamento delle frontiere esterne, una sorta di vera e propria militarizzazione per certi versi delle frontiere esterne. Per questa ragione noi esprimiamo molta perplessità, mentre si garantisce una libertà di movimento ampia ai cittadini comunitari che aderiscono all’area Schengen, sempre di più invece si impedisce l’accesso a quest’area di cittadini che non sono comunitari.</p>
      <p sl="it">Per questa ragione, noi non siamo contenti di tutto questo processo e ulteriormente manifestiamo qualche perplessità in vista dell’attivazione del SIS II. Siamo molto preoccupati e pensiamo che in questo scambio di informazioni, in alcuni casi non ci siano le dovute tutele sui dati sensibili. Ecco, per questa ragione noi pensiamo che oggi abbiamo fatto un passo in avanti molto concreto nella costruzione dell’Unione europea, però abbiamo dato anche un segnale alquanto negativo sulla forma e sulla sostanza di questa Unione europea.</p>
    </intervention>
    <intervention id="2-213" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – Signor Presidente, desidero parlare a nome del mio collega onorevole Blokland.</p>
      <p sl="nl">Nelle scorse settimane si è capito chiaramente tramite i mezzi di informazione che dopo l’adesione della Romania all’Unione europea mezzo milione di rumeni si è già trasferito in Italia. Esiste quindi molta libertà di movimento delle persone all’interno dell’Unione anche senza l’applicazione dell’acquis di Schengen.</p>
      <p sl="nl">Sono pertanto molto preoccupato circa i controlli sulle persone non desiderate che valicano i nostri confini interni. La decisione dell’Italia di respingere cittadini europei è una misura estrema che mostra chiaramente come il fatto di avere frontiere aperte possa avere anche conseguenze negative. Saranno pertanto necessari controlli specifici.</p>
      <p sl="nl">Ciò è possibile presso le frontiere, tuttavia controlli possono essere effettuati anche negli aeroporti e nelle stazioni ferroviarie. Per tale motivo è necessario che a breve termine sia operativo un SIS pienamente funzionante. Può la Commissione, nell’ambito della sua valutazione su Schengen, focalizzarsi anche sulla libera circolazione delle persone provenienti da paesi dell’Unione ma non dell’area Schengen?</p>
    </intervention>
    <intervention id="2-214" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signor Presidente, anche noi siamo soddisfatti che la cortina di ferro tesa dai comunisti da un capo all’altro dell’Europa per oltre mezzo secolo, con tale disprezzo per la dignità umana, sia stata finalmente tolta. Lo dico da austriaco, per il quale l’accesso ai nostri vicini, i cechi, gli slovacchi, gli ungheresi e gli sloveni è ora di nuovo possibile come lo era cento anni fa.</p>
      <p sl="de">Mi permetto tuttavia di esprimere una critica: per una decisione di tale importanza non è assolutamente sufficiente il fatto che il sistema informativo Schengen funzioni correttamente. A mio parere i nuovi guardiani delle frontiere esterne devono effettivamente essere all’altezza del proprio ruolo.</p>
      <p sl="de">Se pensiamo che nel 2006 alcuni paesi dell’UE dell’Europa centro-orientale erano ancora importanti paesi di passaggio e che le cifre sulla cattura degli immigranti illegali erano molto più alte in corrispondenza dei precedenti confini Schengen in Austria e in Germania rispetto ai confini esterni dell’UE, non possiamo permetterci di ignorare tali timori. Nonostante questo è molto positivo che la cortina di ferro appartenga finalmente al passato.</p>
    </intervention>
    <intervention id="2-215" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Ritengo che i nuovi Stati membri, compresa la Repubblica slovacca, siano ben preparati per aderire all’area Schengen.</p>
      <p sl="sk">La Repubblica slovacca ha soddisfatto i criteri individuali nel settore della cooperazione di Schengen e ha pertanto soddisfatto tutte le condizioni fondamentali, consentendo così ai cittadini slovacchi di poter sfruttare i vantaggi derivanti dall’eliminazione dei controlli alle frontiere interne di terra (dal dicembre 2007) e d’aria (dal marzo 2008). La Repubblica slovacca ha introdotto l’acquis di Schengen relativo al sistema informativo Schengen dal 1° settembre 2007 di modo che attualmente le polizie scambiano informazioni attraverso sistema in entrambe le direzioni.</p>
      <p sl="sk">Abbiamo costruito una rete di punti di contatto per agevolare lo scambio di dati tra i sistemi informativi della polizia. Protezione e controllo delle nostre frontiere sono ora in linea con i requisiti della normativa sulle frontiere dell’area Schengen. Le lacune individuate nella protezione dei dati personali e presso l’aeroporto di Bratislava sono state corrette.</p>
      <p sl="sk">Dopo tre anni e mezzo di appartenenza all’UE non sussistono più alcuni ostacoli perché i cittadini slovacchi possano almeno vedersi riconosciuto il diritto previsto ai sensi del trattato CE, ovvero quello della libera circolazione delle persone. Confido che l’Unione europea darà presto nei nostri cittadini un altro diritto che pure spetta loro, ovvero il diritto di lavorare senza restrizioni in altri paesi dell’UE e che l’Unione europea non darà più la precedenza ai lavoratori di paesi terzi ma che al contrario darà la precedenza ai cittadini dell’UE provenienti dall’Europa orientale.</p>
    </intervention>
    <intervention id="2-216" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, onorevoli colleghi, in questo Parlamento europeo rappresento la Baviera meridionale, che confina con la Repubblica ceca. Quando ero più giovane questa zona era davvero la fine del mondo. Se guardo in galleria vedo tra il pubblico un gran numero di giovani e penso che possiamo dire a noi stessi che oggi è un giorno storico, il giorno in cui questi confini cadono e ci ritroviamo tutti uniti in Europa. Per tale ragione questo giorno costituisce un motivo per festeggiare.</p>
      <p sl="de">In qualità di rappresentante politico mi permetto di dire in tutta onestà che molti non erano persuasi che avrebbe funzionato così bene come invece funziona oppure, ad esempio, che i nostri amici dell’Est europeo avrebbero reso operativo il SIS in questo modo. Vorrei inoltre esprimere le mie congratulazioni e la mia ammirazione per tale conquista. Desidero inoltre ringraziare l’onorevole Carlos Coelho. Il fatto che il Parlamento europeo abbia un ruolo così importante per quanto riguarda Schengen lo dobbiamo al nostro relatore. Anche questo è un punto che desidero sottolineare.</p>
      <p sl="de">Tuttavia i politici devono sempre pensare al domani e a cosa ci aspetta. In tal caso vorrei ricordare a tutti quanto il direttore esecutivo di Frontex, Ilkka Laitinen, ha dichiarato nel corso dell’ultima riunione del Consiglio GAI (giustizia e affari interni):egli ha detto che i flussi migratori stanno già mutando, e che ciò è verificabile, spostandosi dal confine meridionale che attraversa il Mediterraneo al confine orientale. A questo oggi dobbiamo prepararci. Dobbiamo inoltre lavorare ai problemi individuati nelle relazioni di valutazione. Per questo motivo la clausola di valutazione proposta dal Parlamento è così importante.</p>
      <p sl="de">Noi abbiamo bisogno del SIS II e per questo vorrei fare appello al Vicepresidente della Commissione affinché non si cessi di fare pressione, in quanto è importante che gli Stati membri resistano a qualsiasi tentazione di prendersela comoda e di pensare che tutto sia finito. Abbiamo bisogno dello stesso livello di impegno da parte loro anche per quanto riguarda l’attuazione del SIS II.</p>
      <p sl="de">Avendo frontiere aperte per i cittadini avremo anche frontiere aperte per i criminali e in questo caso abbiamo bisogno anche di frontiere aperte per la nostra polizia. Per tale motivo non bisogna allentare l’impegno in questo momento in merito al trattato di Prüm; anche qui abbiamo bisogno di una più stretta collaborazione.</p>
      <p sl="de">Come quinto punto vorrei dire che vi è la necessità di potenziare Frontex. Mi piacerebbe che Frontex prendesse su di sé dei compiti per la valutazione in futuro degli standard esistenti presso le frontiere esterne.</p>
      <p sl="de">La celebrazione cade in dicembre e spero che dopo, oltre alla stanchezza per i festeggiamenti, conserveremo un ricordo positivo di tale celebrazione e dei suoi motivi.</p>
    </intervention>
    <intervention id="2-217" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Mi scusi, signor Presidente, le chiedo di scusarmi ma sono stata informata del fatto che l’interprete inglese ha detto Repubblica ceca invece di Repubblica slovacca. Vorrei chiedere ai nostri interpreti di abituarsi al fatto che la Cecoslovacchia è stata divisa in due Stati sovrani, il che significa anche che nel contesto del mio discorso volevo dire che è stata la Repubblica slovacca a soddisfare le condizioni.</p>
    </intervention>
    <intervention id="2-218" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La ringrazio, onorevole Belohorská. Conosciamo i fatti e lei saprà anche che siamo stati testimoni eccezionali della situazione. In ogni caso abbiamo preso nota del fatto che, qualora fossero necessarie correzioni, queste saranno apportate a tempo debito.</p>
      <p sl="unknown">A dirle la verità non sono del tutto sicuro chi lei intenda, chi avrebbe detto Cecoslovacchia. Non penso sia stata la Presidenza.</p>
    </intervention>
    <intervention id="2-219" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">La ringrazio, signor Presidente. La decisione di oggi ha un alto valore simbolico e ciò può essere compreso in modo particolare da coloro tra di noi cresciuti dietro la cortina di filo spinato, che potevano attraversare il confine con l’Occidente ogni tre anni e che oggi ricordano ancora il momento di paura fisica in cui passavano il confine.</p>
      <p sl="hu">L’Ungheria ha attuato la necessaria normativa entro il 2004, l’anno dell’allargamento. Da allora ha sviluppato il proprio sistema di strumenti necessari per la protezione secondo quanto previsto per Schengen. Le ispezioni hanno giudicato eccellenti i preparativi, per le frontiere di terra e d’aria. Inoltre l’Ungheria assumerà la responsabilità per il 15 per cento della frontiera orientale.</p>
      <p sl="hu">Desideriamo ringraziare gli Stati membri che ci hanno mostrato solidarietà e in particolare la Presidenza portoghese per questa opportunità gravida di responsabilità. Vorremmo inoltre ringraziare il Consiglio per la flessibilità dimostrata che ci ha consentito di risolvere il problema con la Croazia e che anche ha reso possibile risolvere la situazione degli ungheresi residenti all’estero attraverso accordi bilaterali, conformemente alle loro aspirazioni e all’approvazione dei paesi confinanti. Grazie tutti! E grazie a lei signor Presidente, per avermi dato la parola.</p>
    </intervention>
    <intervention id="2-220" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, con l’adesione di nove nuovi Stati membri all’area Schengen, la vera e definitiva caduta della storica cortina di ferro, l’UE ha davvero dato l’opportunità ai cittadini europei di viaggiare e fraternizzare.</p>
      <p sl="en">L’autunno scorso ho attirato l’attenzione dell’opinione pubblica estone verso la minaccia che l’accesso dei nuovi Stati membri potesse essere ritardato fino all’inizio del 2009. Sono lieto che la Commissione europea abbia trovato i mezzi per velocizzare il processo, sperando che questo non abbia inciso sulla pertinenza del sistema. Tuttavia, al di là degli effetti positivi di tale adesione, l’UE deve essere all’altezza della sfida di gestire le possibili minacce che potrebbero derivare da un’unità amministrativa di così ampie dimensioni.</p>
      <p sl="en">Il SIS costituisce una necessaria salvaguardia atta ad assicurare il normale funzionamento dell’area Schengen e dovrebbe essere lasciato aperto sine die per eventuali integrazioni future. Ora la pratica potrebbe portare ad alcune nuove questioni. Eliminare le minacce e mantenere una natura flessibile è essenziale perché il SIS possa affrontare le sfide portate da questo allargamento.</p>
    </intervention>
    <intervention id="2-221" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, lo spirito del trattato di Schengen è quello di salvaguardare la sicurezza dei cittadini europei, per cui sicuramente meglio qualche coda alle frontiere e negli aeroporti piuttosto che l’entrata libera insieme a tante persone perbene anche della peggiore delinquenza che noi non vogliamo nei nostri territori.</p>
      <p sl="it">Noi chiediamo controlli, per esempio controlli dei Rom rumeni, alle frontiere con rilevazione obbligatoria dei dati biometrici ivi comprese le impronte digitali. Dobbiamo sapere chi facciamo entrare nel nostro paese e anche la data certa dell’entrata, per poter ad esempio rigorosamente applicare la direttiva europea che consente, come è stato di recente ben sottolineato, l’espulsione dopo tre mesi di chi non ha mezzi per potersi mantenere.</p>
      <p sl="it">La Commissione presieduta da Prodi aveva preso impegni con i paesi di nuova adesione senza tenere il conto in alcuna maniera delle emergenze, che poi si sono regolarmente presentate. Oggi creano drammatici problemi di sicurezza e l’Unione europea deve pensare non solo ai diritti, ma anche alla sicurezza dei cittadini europei, che è un diritto inalienabile, un diritto naturale.</p>
      <p sl="it">Ora bisogna intervenire e giustamente il Commissario Frattini con equilibrio sta dando dei segnali positivi in questo senso, ma non bisogna dimenticare anche che Schengen deve preoccuparsi, e deve farlo sempre più efficacemente, del controllo delle frontiere esterne dell’Unione europea. Noi non abbiamo nulla nei confronti di alcuna etnia, di alcuna popolazione, meno che mai dei nostri fratelli dell’Est europeo. Non vogliamo però delinquenti in libera circolazione nelle nostre terre.</p>
      <p sl="it">La Padania è terra di onestà e di lavoro: porte aperte solo a chi viene per lavorare e si comporta bene e rispetta, come è necessario nello spazio di giustizia e di libertà dell’Unione europea, le regole, che sono le regole dell’onestà, della legge e dell’ordine.</p>
    </intervention>
    <intervention id="2-222" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">La storia dell’allargamento dell’area Schengen è contrassegnata dall’applicazione di doppi standard. Nel 1995 i tre nuovi Stati Schengen dovevano solo adempiere a poche formalità. Tuttavia nel 2004 i nuovi Stati membri sono stati sottoposti ad una serie di controlli e di valutazioni umilianti durati tre anni e mezzo. Ci sono state obiezioni da parte della Germania e dell’Austria in particolare, che sostenevano che l’allargamento del sistema informativo di Schengen esistente con l’inclusione di nuovi paesi non era possibile. Alla fine il problema è stato superato grazie alla Presidenza portoghese, che va encomiata per essere riuscita ad imporsi su queste voci.</p>
      <p sl="cs">Oggi il SISone4all soddisfa tutti i requisiti. I nuovi Stati membri sono ora pronti a garantire una sufficiente sicurezza nell’area Schengen. Sussistono ancora alcune questioni non risolte, come quella della protezione dei dati e forse anche della protezione dei nuovi Stati membri contro il trasporto di sostanze tossiche, come nel caso della Germania e della Repubblica ceca. Penso tuttavia che tutte queste questioni verranno affrontate con successo e che l’Europa non diventerà una specie di fortezza blindata. Spero che l’Europa continuerà ad essere aperta alla collaborazione con altre nazioni dell’Europa centrale, orientale e centro-orientale. Senza l’Europa dell’est e i Balcani, l’Europa non è e non sarà mai completa.</p>
    </intervention>
    <intervention id="2-223" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, come i ministri europei degli affari esteri anche questo Parlamento dà ora il via libera all’allargamento del sistema Schengen agli Stati membri che hanno aderito all’UE nel 2004. Per molti ciò costituirà un sollievo.</p>
      <p sl="nl">Sono tuttavia un po’ meno euforico per quanto riguarda il sistema Schengen stesso: il fatto è che la politica europea delle frontiere aperte espande anche, e vistosamente, il campo di attività del crimine organizzato internazionale. Di conseguenza Schengen ha un effetto secondario. Il sistema delle frontiere aperte ha sempre chiesto un ulteriore trasferimento di competenze e una cooperazione ancor più stretta tra le polizie, il che è destinato a portare con il tempo ad una vera e propria forza di polizia, a procuratori e a un codice penale europei, con gli aspetti positivi ma anche negativi che ciò comporta.</p>
      <p sl="nl">Tuttavia la politica delle frontiere aperte rende i singoli Stati membri impotenti davanti ai programmi di regolarizzazione dei migranti illegali adottati in alcuni paesi – penso in particolare alla Spagna e all’Italia – che attraggono un numero sempre crescente di migranti verso le frontiere malamente protette dell’Europa. In questo la famosa solidarietà europea manca del tutto e ciò va detto.</p>
    </intervention>
    <intervention id="2-224" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la decisione sulla questione Schengen era una missione impossibile, come ha affermato il Presidente Magalhães. Essa dimostra che, se c’è realmente la voglia di farlo, è possibile interconnettere in pratica le aree della libertà dei cittadini europei, compresa la libertà di viaggiare, potenziando contemporaneamente la sicurezza degli stessi cittadini, ovvero la sicurezza interna. I preparativi per tale decisione sono durati almeno 10 anni e negli ultimi due sono stati molto intensi. Nella sua forma presente il progetto Schengen è alquanto diverso da quello che era alla metà degli anni ‘80. La differenza principale è che esso è pienamente sancito nell’ordinamento giuridico riorganizzativo della Comunità. In altre parole, per quanto riguarda i nuovi paesi, la questione non è sapere se ma quando inizieremo a trarre veramente i vantaggi derivanti dall’esistenza dell’area Schengen.</p>
      <p sl="pl">In tale frangente si è tentati di indugiare nei ricordi storici e simbolici. Dopo la Seconda guerra mondiale la questione dei confini e del loro controllo ha portato a tracciare sanguinose linee di divisione sulla carta dell’Europa. Spesso attraversare un confine significava rischiare la vita. Oggi possiamo affermare che una parte della nostra eredità postbellica se n’è andata per sempre. I nuovi paesi hanno superato la fase preparatoria con le bandiere a festa. E’ soverchiamente ovvio che molte delle soluzioni adottate dalla Polonia e altri nuovi Stati membri possono e devono essere di esempio per gli attuali membri dell’area Schengen. Il vento del cambiamento portato dai nuovi paesi sarà motivo d’ispirazione per la vecchia Unione e non una minaccia, e contribuirà ad accrescere la fiducia reciproca.</p>
      <p sl="pl">Il processo di allargamento di Schengen rappresenta inoltre per noi del Parlamento una sfida e un grande lavoro. A livello personale è stato per me un onore lavorare con un relatore illustre come l’onorevole Coelho, con i colleghi del mio gruppo e con la commissione per le libertà civili, la giustizia e gli affari interni. Vorrei inoltre ringraziare la Presidenza portoghese per la sua eccezionale determinazione. Un grazie anche al Commissario Frattini per il suo atteggiamento favorevole e il suo impegno per questo splendido risultato, che non ha precedenti nella storia.</p>
    </intervention>
    <intervention id="2-225" speaker_id="1935" name="Wolfgang KREISSL-DÖRFLER" is_mep="True" mode="spoken" nationality="Germany" birth_date="01-12-1950" birth_place="Augsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, l’allargamento dell’area Schengen a nove nuovi Stati membri rappresenta un passo storico che completa l’allargamento dell’Unione europea e abbatte quei confini con cui un tempo la cortina di ferro separava le nostre nazioni. Vi sono stati alcuni che credevano, prima dell’inizio di questo processo, che fosse prematuro, ma oggi possiamo dissolvere tali timori.</p>
      <p sl="de">L’ultima valutazione ha mostrato che i nuovi Stati membri stanno dando attuazione all’acquis di Schengen con soddisfazione di tutti. A onor del vero, i controlli alle frontiere e gli incolonnamenti che hanno provocato non hanno contribuito se non in modo limitato alla sicurezza dei nostri paesi.</p>
      <p sl="de">Il vero crimine organizzato transfrontaliero può essere combattuto efficacemente solo attraverso un’intensa collaborazione tra la nostra polizia e le autorità di sicurezza. Tale collaborazione dovrà essere migliorata in futuro e tutti sono invitati a farlo. Dopotutto, tra i vecchi Stati membri, la Germania è uno di quei paesi i cui confini sono stati più colpiti dall’abolizione dei controlli.</p>
      <p sl="de">Vorrei pertanto dare il benvenuto ai cittadini dei paesi nostri confinanti della nostra area comune di libero movimento. Vorrei dire che anche i popoli dei nostri paesi – Germania, Austria, Italia, Francia e Spagna – beneficeranno di tale libertà appena acquisita, sia quando vanno in vacanza sia quando vanno a trovare conoscenti.</p>
      <p sl="de">Il 21 dicembre i paesi d’Europa saranno ancora più uniti. E’ una buona cosa per i popoli europei e per l’Europa.</p>
      <p sl="pt">Ancora una volta ringrazio l’onorevole Coelho, il nostro Presidente in carica del consiglio e il Commissario Frattini.</p>
    </intervention>
    <intervention id="2-227" speaker_id="28386" name="Jan Jerzy KUŁAKOWSKI" is_mep="True" mode="spoken" nationality="Poland" birth_date="25-08-1930" birth_place="Myszków" p_group="Group of the Alliance of Liberals and Democrats for Europe" m_state="PL">
      <p sl="pl">Signor Presidente, il 21 dicembre di quest’anno la Polonia aderirà all’area Schengen assieme ad altri nuovi Stati membri. Ciò costituirà un ulteriore significativo passo avanti verso la piena adesione all’Unione europea. Desideriamo pertanto esprimere tutto il nostro plauso per tale sviluppo. Il prossimo passo sarà aderire all’area euro.</p>
      <p sl="pl">Entrare nell’area Schengen non significa voltare le spalle ai nostri vicini dell’Est. Cercheremo di agevolare l’ingresso in Polonia per i loro cittadini nel quadro degli impegni di Schengen. Consentitemi di sottolineare tuttavia che potremo fare questo solo osservando gli impegni assunti quali aderenti all’area Schengen.</p>
    </intervention>
    <intervention id="2-228" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Signor Presidente, la ringrazio per avermi dato la parola. La nuova Europa sta diventando una realtà che incide concretamente nella vita di tutti noi, in quanto le linee di spartizione tracciate con così grande cura nel passato non esistono più e ciò avrà un impatto maggiore di qualsiasi altro fattore sulla vita di ogni giorno di tutti quelli, come noi, che vivono nella regione interessata. Desidero congratularmi e ringraziare la Presidenza portoghese per avere creato l’opportunità e il quadro tecnico per quanto si realizza oggi. Desideriamo ringraziare il Commissario Frattini per l’aiuto ricevuto da questi Stati membri. Infine ma non meno importante un ringraziamento al collega onorevole Coelho per aver vissuto la questione come una missione.</p>
      <p sl="hu">Ora possiamo avvertire i benefici dell’allargamento come una realtà concreta nonché l’importanza sia a livello simbolico che a livello pratico di poter, ad esempio, attraversare i ponti sul Danubio senza controlli o a remi, cose che rappresentavano un sogno proibito dei nostri genitori. Quel prezioso anelito di molte generazioni si sta concretizzando. E in questo modo la storia riconosce oggi che i nostri giovani eroi del 1956 avevano ragione.</p>
      <p sl="hu">Allo stesso tempo dobbiamo fare di tutto per estendere quanto prima questa zona alla Bulgaria e alla Romania, paesi che hanno recentemente aderito. In quest’ultimo caso – ad esempio nel caso della Transilvania – sarà molto importante il confine tra Romania e Ungheria e sarà possibile un paragone con quanto provato dalle persone che vi vivono quando è caduto il confine franco-tedesco.</p>
      <p sl="hu">Allo stesso tempo non possiamo dimenticare che i controlli saranno ancora più severi in corrispondenza delle frontiere esterne dell’area Schengen. Per tale motivo i gruppi etnici che vivono al di fuori dei nostri confini, gli ungheresi che vivono nella Vojvodina e nei Subcarpazi, saranno svantaggiati: il nostro contatto stretto con loro è una condizione per la loro permanenza in quel luogo e un obbligo costituzionale per noi. Le frontiere esterne non possono trasformarsi per queste comunità in una nuova cortina di ferro. Per noi solo in tal modo, ovvero prestando attenzione a chi rimane fuori, le celebrazioni per l’apertura delle frontiere possono essere complete. Vi ringrazio per la parola concessami.</p>
    </intervention>
    <intervention id="2-229" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, come i precedenti oratori desidero anch’io ringraziare la Presidenza portoghese per la grande determinazione con cui ha lavorato per l’allargamento del sistema Schengen. Accolgo favorevolmente il fatto che una delle ultime differenze di trattamento rimaste tra i cittadini della vecchia e della nuova Unione scomparirà il 21 dicembre di quest’anno.</p>
      <p sl="pl">In particolare come polacca sono orgogliosa del fatto che al mio paese spetti il controllo di oltre 1200 chilometri di frontiere esterne dell’Unione e che l’agenzia FRONTEX abbia sede a Varsavia.</p>
      <p sl="pl">Allo stesso tempo desidero sottolineare che il sistema Schengen non è inteso ad isolare l’Unione dai suoi vicini. Esso non punta a creare una cosiddetta “fortezza Europa”. Penso che dovremmo cogliere questa opportunità per inviare un segnale, da quest’Aula, ai nostri vicini che si trovano al di là delle frontiere dell’Unione, compresi i cittadini di Russia, Ucraina e Bielorussia, dicendo chiaramente che il confine dell’Unione non è assolutamente un muro per difenderci da loro. Dobbiamo far sapere che si tratta semplicemente di una misura di sicurezza per l’Unione e che non cesseremo di essere buoni vicini.</p>
    </intervention>
    <intervention id="2-230" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">L’ingresso di nove Stati membri costituisce un significativo passo avanti per l’integrazione, sia per l’Unione europea sia per gli Stati membri interessati. Finalmente l’adesione all’Unione europea porterà un beneficio concreto per i cittadini. Un grazie per questo risultato va riconosciuto alla Presidenza portoghese, che ha fatto di tutto perché potessimo aderire alla data programmata, nel 2007, anche se ci sono stati tentativi per impedire che ciò accadesse. Un grazie anche agli Stati membri interessati per il grande sforzo profuso per soddisfare i severi criteri e le condizioni.</p>
      <p sl="hu">E’ molto importante che non scenda una nuova cortina di ferro tra i paesi che hanno appena aderito e i paesi loro confinanti. Gli accordi per uno snellimento delle procedure per l’ottenimento di visti e per il traffico locale di frontiera possono costituire un grande contributo in tal senso, tuttavia l’obiettivo ultimo resta in ogni caso quello dell’esenzione dal visto. Per questo occorre fissare tempi specifici e realistici, in modo da arrivare a tale esenzione il prima possibile. Grazie.</p>
    </intervention>
  </section>
  <section id="creitem28" title="14. Benvenuto">
    <intervention id="2-232" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Oggi ho il piacere di dare il benvenuto a una delegazione dell’EFTA che siede in tribuna, guidata dalla signora Katrín Júlíusdóttir, assieme a parlamentari di Islanda, Norvegia e Liechtenstein e ad alcuni osservatori della Svizzera.</p>
      <p sl="unknown">La delegazione è in visita in quest’Aula nel quadro della 29a sessione della commissione parlamentare mista dello Spazio economico europeo che si riunirà qui a Strasburgo il 14 e il 15 novembre.</p>
      <p sl="unknown">Auguro ai nostri colleghi il massimo successo per l’accordo del SEE nonché per le prospettive future dell’area, le questioni energetiche e il cambiamento climatico nonché per i colloqui che avranno con il Commissario Borg sulla politica marittima, elementi che figurano nell’ordine del giorno delle discussioni.</p>
      <p sl="unknown">Osservo inoltre con piacere che hanno deciso di farci visita al Parlamento europeo durante la tornata.</p>
      <p sl="unknown">Grazie e benvenuti a tutti qui oggi.</p>
      <a text="(Applausi)"/>
    </intervention>
  </section>
  <section id="creitem29" title="15. Applicazione delle disposizioni dell’acquis di Schengen - Applicazione dell’acquis di Schengen a Repubblica ceca, Estonia, Lettonia, Lituania, Ungheria, Malta, Polonia, Slovenia e Slovacchia (seguito della discussione)">
    <intervention id="2-234" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione sulla dichiarazione del Consiglio in merito all’applicazione dell’acquis di Schengen, e sulla relazione dell’onorevole Carlos Coelho sull’applicazione dell’acquis di Schengen, a Repubblica ceca, Estonia, Lettonia, Lituania, Ungheria, Malta, Polonia, Slovenia e Slovacchia.</p>
    </intervention>
    <intervention id="2-235" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signor Presidente, vorrei iniziare ringraziando il governo portoghese per la soluzione tecnica proposta in merito al periodo transitorio. Ciò consentirà ai nuovi Stati membri di aderire al SIS prima della fine dell’anno in corso, in anticipo rispetto alla conferma e all’introduzione del sistema da parte della Commissione.</p>
      <p sl="pl">Sono lieto per i miei concittadini che torneranno in Polonia per il Natale. Questa volta non dovranno trascorrere lunghe ore in coda in attesa di poter attraversare il confine per tornare a casa.</p>
      <p sl="pl">Tutto ciò è divenuto possibile solamente perché, dopo le iniziali difficoltà, ogni singolo paese coinvolto si è prefisso di superare, riuscendovi, i problemi sorti con l’attuazione del sistema SIS, adattandolo alle condizioni locali.</p>
    </intervention>
    <intervention id="2-237" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="sk">Anch’io desidero cogliere questa opportunità per esprimere il mio apprezzamento alla Presidenza portoghese per la sua iniziativa e per aver trovato una soluzione proponendo il sistema SISone4all, che ha consentito a nove nuovi Stati membri di aderire all’area Schengen.</p>
      <p sl="sk">Non vi possono essere dubbi sulla portata storica di tale passo per i cittadini di questi paesi. Ciò non solo dà concretezza al principio della libertà di movimento delle persone ma rappresenta anche uno storico passo avanti verso la riunificazione dell’Europa.</p>
      <p sl="sk">Vorrei inoltre ringraziare il relatore, onorevole Carlos Coelho, per l’ottimo lavoro svolto e per il notevole dominio di tutte le questioni. Un grazie anche al Commissario Frattini per il suo grande impegno e per l’aiuto dato per soddisfare i criteri di Schengen.</p>
      <p sl="sk">Nella relazione viene sottolineato più volte che l’adesione all’area Schengen era una questione di fiducia reciproca e ritengo che la fiducia sia anche il filo conduttore di questa nostra discussione. E’ chiaro che la sicurezza alle frontiere non si riduce ad una questione tecnologica ma che è anche una questione di fiducia reciproca. Tuttavia ciò vale in entrambi i sensi. I sistemi tecnologicamente più avanzati aiuterebbero senza dubbio anche i singoli Stati membri ad avere fiducia nei paesi che proteggono la sicurezza delle frontiere esterne dell’Unione. Dobbiamo pertanto chiederci perché e per quanto tempo ancora dobbiamo attendere il SIS II, che aumenterà la sicurezza e agevolerà la cooperazione giudiziaria e di polizia tra gli Stati membri in questo settore. Prolungare l’esistenza di soluzioni temporanee è economicamente oneroso e costituisce un risarcimento insufficiente per l’assenza del SIS II.</p>
      <p sl="sk">Desidero inoltre sostenere l’emendamento presentato sul soddisfacimento dei criteri di Schengen che afferma che il Parlamento deve essere informato entro sei mesi sulla valutazione della situazione negli Stati membri. Non vorremmo vedere il ripetersi della situazione per cui la Commissione non voleva fornire al Parlamento le informazioni che erano essenziali per consentirgli di decidere in merito.</p>
    </intervention>
    <intervention id="2-238" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Signor Presidente, la gioia per questo magnifico regalo di Natale tra i nuovi cittadini europei del XXI secolo è comprensibile. L’allargamento dell’area Schengen – con questo particolare tocco portoghese – costituisce un evento storico di grande portata psicologica e simbolica che va al di là della rimozione delle frontiere e delle divisioni in Europa.</p>
      <p sl="en">Tuttavia, se da un lato oggi noi possiamo viaggiare dal Baltico (Vilnius) a Lisbona (Atlantico), dall’altro si sta alzando una nuova cortina europea davanti all’Ucraina, alla Russia, alla Moldova e alla Bielorussia, una cortina economica e amministrativa al posto della cortina di ferro. Non molto tempo fa i nostri vicini potevano viaggiare senza obbligo di visto in molti dei nuovi paesi dell’area Schengen mentre oggi devono pagare tra 35 e 60 euro. Si tratta di un importo che corrisponde ad un quarto o anche ad un terzo del salario mensile di alcuni di questi paesi. Non abbiamo bisogno di una nuova fortezza europea, mentre l’acquis di Schengen, con alcuni miglioramenti, è essenziale per un’Europa più forte e più inclusiva.</p>
    </intervention>
    <intervention id="2-239" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">Non posso fare a meno di dare il benvenuto e di gioire per l’imminente allargamento dell’area Schengen, che avverrà alla fine di quest’anno. I concetti di “Schengen” e di “roaming” sono concetti che cittadini dell’UE comprendono benissimo. Li possiamo vedere funzionare in concreto e incidono sulla vita di tutti, in un modo o nell’altro. Per la maggior parte degli europei tali nozioni sono strettamente associate all’idea di Europa unita.</p>
      <p sl="lt">L’adesione di nove nuovi Stati membri costituisce un passo storico non solo per la Lituania ma anche per l’Europa in generale. Per la Lituania essa significa un altro passo in avanti verso una maggiore integrazione europea. La preparazione ha richiesto molto lavoro e molti sforzi. Sono lieto che gli esperti abbiano valutato tali sforzi e li abbiano ritenuti accettabili e che tutti e nove i candidati potranno aderire, avendo superato positivamente il test. Desidero ringraziare il paese cui spetta la Presidenza, il Portogallo, per aver proposto la soluzione sul sistema informativo Schengen che ha evitato che i nostri paesi sprecassero vari anni.</p>
    </intervention>
    <intervention id="2-240" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, risulta dalla relazione dell’onorevole Coelho che nove nuovi Stati membri sono correttamente preparati per aprire i rispettivi confini di terra il 21 dicembre di quest’anno e i confini aerei il 30 marzo 2008.</p>
      <p sl="pl">Nonostante i passati timori tutti questi paesi sono riusciti a mettersi alla pari e a istituire un sistema informativo che consente lo scambio di dati tra gli organi responsabili della protezione delle frontiere esterne dell’Unione.</p>
      <p sl="pl">Di conseguenza il principio della libera circolazione delle persone troverà attuazione dopo circa tre anni dall’accesso di questi paesi all’Unione. Desidero ricordare a quest’Aula che questo è uno dei quattro principi fondamentali che governano il funzionamento dell’Unione europea.</p>
      <p sl="pl">E’ stato positivo che il Consiglio dell’Unione europea abbia risposto alle speranze del Parlamento europeo assumendo la decisione formale di aprire le frontiere nella notte tra il 20 e il 21 dicembre di quest’anno. Si tratterà di un regalo di Natale molto speciale per molte migliaia di europei che si spostano tra i vecchi e i nuovi Stati membri durante il periodo delle vacanze natalizie e per il nuovo anno.</p>
    </intervention>
    <intervention id="2-241" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Vorrei iniziare unendomi agli onorevoli colleghi e ringraziare ed esprimere i miei migliori omaggi all’onorevole Coelho per il prezioso lavoro svolto.</p>
      <p sl="mt">Signor Presidente, l’allargamento dell’area Schengen non costituisce solo un altro passo storico nel cammino europeo ma, di più, costituisce un’importante conquista per i cittadini europei in quanto conferisce loro nuovi diritti. Signor Presidente, talvolta dimentichiamo che un tempo, ovunque in Europa, il viaggiatore si vedeva vidimare il passaporto negli uffici per l’immigrazione. Per poter lasciare il proprio paese e rientrarvi era necessario compilare un modulo d’imbarco per informare le autorità sulla destinazione e i tempi di permanenza all’estero. All’arrivo occorreva di nuovo sottoporsi ai controlli per l’immigrazione, attendere in coda e quindi rispondere ad una serie di domande: motivo dell’arrivo, attività previste, durata prevista della permanenza. Si veniva accolti più con sospetto che non con un benvenuto, il che indisponeva molti.</p>
      <p sl="mt">Tornando al proprio paese occorreva fare la stessa trafila, con controlli nel paese di partenza e controlli nel proprio paese. Non dobbiamo dimenticare neanche che fino a poco tempo fa i funzionari di dogana controllavano il bagaglio, chiedevano informazioni sugli acquisti, sull’importo speso, come se si trattasse di una qualche forma di contrabbando.</p>
      <p sl="mt">Signor Presidente, non sto parlando di cinquant’anni fa, ma di poco tempo fa. Ora, finalmente, i controlli finiranno una volta per tutte. Ciò significa per un paese appartenere all’area Schengen. Quando ci si sposta all’interno dell’area Schengen si è liberi come nel proprio paese: si lascia il proprio paese per arrivare in un altro paese, quindi si torna senza controlli, timbri, frontiere, domande. Il senso di libertà che si prova grazie a una libertà di circolazione senza controlli costituisce una grande conquista che consideriamo davvero come uno dei maggiori successi dell’Unione europea. Per quelli di noi che provengono dalle isole, Schengen ci unisce sempre di più, creando un ponte tra la periferia e il centro; per noi Schengen significa una sensazione di libertà, di liberazione.</p>
    </intervention>
    <intervention id="2-242" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">La creazione dell’area Schengen, con la fine dei controlli alle frontiere interne tra tutti gli Stati partecipanti e quindi con la concreta realizzazione della libera circolazione delle persone in tutto il territorio comunitario, può essere a buon diritto considerata una delle maggiori conquiste dell’UE.</p>
      <p sl="sk">I cittadini dei paesi che in dicembre entreranno a far parte di quest’area saluteranno la nostra decisione come una decisione presa nell’interesse della gente, che realizza concretamente il loro diritto alla libera circolazione. Tuttavia l’allargamento dell’area Schengen richiede anche l’introduzione di alcune misure compensative, compresa l’introduzione di controlli efficaci presso le frontiere esterne, una migliore cooperazione tra autorità amministrative, di polizia, doganiere e giudiziarie, una politica comune per i visti e la creazione del sistema informativo Schengen. Il governo slovacco ha, secondo tutte le valutazioni, completato la fase preparatoria in modo molto positivo ed è un onore per me poter dichiarare nel Parlamento europeo oggi che la Repubblica slovacca è pienamente preparata ad entrare a far parte dell’area Schengen.</p>
    </intervention>
    <intervention id="2-243" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Oggi stiamo per ultimare la discussione sull’applicazione delle disposizioni dell’acquis di Schengen nei nuovi Stati membri. Saluto il fatto che tutto il duro lavoro profuso da questi paesi che si accingono ad entrare nell’area Schengen, assieme agli sforzi degli Stati membri esistenti e della Commissione, abbia portato a raggiungere gli obiettivi.</p>
      <p sl="lt">La creazione dell’area Schengen è uno dei più grandi progetti dell’UE. Per agevolarne l’attuazione dopo l’allargamento del 2004, quando avevamo difficoltà con la realizzazione del SIS II, gli Stati membri hanno dimostrato una reale solidarietà; il Portogallo ha proposto la versione SISone4all, che consentiva l’apertura delle frontiere tra i 15 Stati membri esistenti e i nove nuovi prima del prossimo Natale.</p>
      <p sl="lt">Ciò significa una maggiore libertà di movimento all’interno dell’Europa nonché una decisione razionale che impedirà perdite per i nuovi Stati membri dovute al ritardo nel fissare la data per l’applicazione del SIS II. Il SISone4all, che sarà operativo per quasi un anno, agevolerà la circolazione delle persone e contemporaneamente avrà un impatto positivo sulla crescita economica dei paesi.</p>
    </intervention>
    <intervention id="2-244" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, l’allargamento dell’area Schengen è un evento per tutti i 500 milioni di europei, anzi, per tutto il mondo. Con l’eliminazione dei controlli alle frontiere interne l’Unione europea mette fine ad un’epoca caratterizzata da divisioni e opposizioni, Est e Ovest.</p>
      <p sl="et">Ho trascorso l’infanzia e l’adolescenza nell’Unione sovietica e ricordo l’ansia causata dal sapere di essere rinchiusi per terra e per cielo, che i soldati dell’esercito occupante proteggevano la cortina di ferro. L’adesione a Schengen segna la liberazione definitiva dal passato. La scomparsa delle frontiere ha un potente valore simbolico per 75 milioni di europei.</p>
      <p sl="et">I nove paesi che aderiscono a Schengen sono pronti ad accogliere le modifiche sullo scambio di dati che accompagnano il privilegio della libera circolazione. Il mio paese, l’Estonia, protegge uno dei nostri confini esterni. Cionondimeno sono deluso per il fatto che tale storica occasione sia stata divisa in due eventi più piccoli senza alcun motivo convincente in quanto le frontiere aeree non scompariranno, ovviamente, per gli europei dell’Est fino alla fine di marzo.</p>
    </intervention>
    <intervention id="2-245" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Desidero condividere con voi alcuni pensieri su Schengen e la mia opinione al riguardo. Per me non si tratta solo di quanto sancito nel trattato e di cosa ci darà o delle regole applicate; considero tale avvenimento come una parte del processo, parte di un importante processo che mira a comprendere vari Stati europei – in questo caso due Stati dell’EFTA – e a contribuire a farli sentire più integrati avvicinandoli l’uno con l’altro. Anche se abbiamo questa caratteristica di indipendenza e di sovranità dobbiamo d’altro canto essere orgogliosi di far parte di un insieme comune. In questo caso l’ingresso e l’uscita attraverso frontiere comuni – dato che diventeranno frontiere comuni – fanno parte di un processo come quello che ha portato all’euro, parte di un processo grazie al quale il mio paese è entrato a far parte dell’Europa. Dobbiamo essere tutti orgogliosi di far parte di un continente così saggio che arriva ad esportare i valori in cui crede.</p>
    </intervention>
    <intervention id="2-246" speaker_id="photo_generic" name="José Magalhães" is_mep="True" mode="spoken">
      <p sl="pt">Presidente in carica del Consiglio . − Signor Presidente, signor Vicepresidente della Commissione, onorevoli colleghi, ritengo che vi sia un consenso totale in quest’Aula sul fatto che l’imminente allargamento non abbia solo una portata storica ma anche altamente simbolica. Tale consenso tuttavia non è solo istituzionale ma, cosa molto più importante, anche sociale in quanto rispecchia ciò che i nostri cittadini giustamente vogliono. E’ giusto che gli organismi dell’UE ascoltino i cittadini e diano una risposta sollecita alle loro aspirazioni. E’ quanto abbiamo fatto.</p>
      <p sl="pt">Sono molto grato per i commenti positivi che hanno fortemente encomiato il lavoro svolto non solo dalla Presidenza portoghese ma anche da tutti quelli che hanno contribuito al momento giusto, in modo che i molti pezzi di questo complesso puzzle siano stati predisposti e incastrati assieme nel modo previsto. Appena un anno fa stavamo affrontando una situazione molto diversa e non si tratta solo di un’impresa tecnologica, in sé molto importante, ma anche di un’impresa politica che le nostre istituzioni hanno raggiunto per i nostri cittadini, che rafforza la credibilità di queste istituzioni.</p>
      <p sl="pt">In secondo luogo devo sottolineare il fatto che le nuove frontiere esterne sono un grande regalo di Natale per i nostri cittadini e continueranno ad esserlo ancora per molti anni. Tuttavia esse forniscono anche un nuovo modo di gestire le relazioni esterne dato che noi non vogliamo creare una cortina di ferro di seconda generazione verso i nostri vicini. Abbiamo qui l’avvio di una frontiera elettronica, inflessibile nell’intercettare i criminali e flessibile, come tutti i sistemi elettronici, nel consentire ai bravi cittadini di attraversarla rapidamente, indipendentemente da chi siano e da dove provengano. Questo è il modello che l’Europa presenta al mondo ed è l’impegno a cui siamo vincolati.</p>
      <p sl="pt">In terzo luogo questo lavoro e questa impresa si basano su una meticolosa preparazione che ha reso gli Stati partner del progetto SISone4all ottimamente attrezzati dal punto di vista degli strumenti e delle procedure di polizia che dobbiamo collegare a nuove misure, come il potenziamento recentemente annunciato dalla Commissione di Frontex e il nostro nuovo modello di gestione integrata delle frontiere. Si tratta quindi di un ulteriore mattone di una politica complessa che va perseguita e sviluppata.</p>
      <p sl="pt">In quarto luogo vorrei sottolineare che uno dei segreti per il successo del progetto è la capacità di combinare opportunamente sicurezza e libertà, libertà di circolazione, una libertà di circolazione molto più grande, con un’adeguata protezione dei dati. Le due cose sono inseparabili. Questa è la via sulla quale l’Europa deve procedere e che costituisce anche un punto di convergenza importante tra Commissione, Consiglio e Parlamento europeo. Per andare avanti c’è solo questa via, non ce ne sono altre.</p>
      <p sl="pt">Questa regola è valida per il SISone4all e sarà valida anche per il SIS II, il sistema informativo Schengen di seconda generazione. Ciò risulta chiaramente nella normativa approvata con l’imprimatur del Parlamento europeo e traspare dai suggerimenti formulati nella relazione dell’onorevole Coelho.</p>
      <p sl="pt">Devo dire anche che ciò vale per la questione della gestione della riservatezza e della trasparenza. Riservatezza e trasparenza possono trovare un equilibrio, ed è necessario individuare l’equilibrio ottimale in modo che i responsabili delle decisioni dispongano delle informazioni necessarie per decidere in modo pienamente informato. Tale approccio è stato raggiunto nell’ambito di questo processo e costituisce sicuramente un aspetto che fa ben sperare in successi futuri nell’ottimo rapporto tra Commissione e Consiglio su questo punto essenziale.</p>
      <p sl="pt">Infine devo sottolineare ancora una volta l’importanza del metodo che abbiamo scelto. Non siamo scappati di fronte ai problemi o alle cattive notizie. Nel 2006 ci siamo resi conto che c’era un problema grave e ne abbiamo preso nota. Non abbiamo adottato un atteggiamento di condanna o di vergogna ma abbiamo cercato di individuare soluzioni positive ai problemi assicurando una collaborazione esemplare tra le istituzioni. Non ho nulla da rimproverare al comportamento della Commissione durante il processo e ritengo che la Commissione non abbia alcunché da rimproverare al comportamento del Consiglio, così come rappresentato dalla Presidenza precedente (tedesca), attuale (portoghese) e futura (slovena) e dalle altre Presidenze future. Si tratta di un tipo di collaborazione che ritengo necessario per risolvere i problemi europei.</p>
      <p sl="pt">Per concludere occorre assaporare la vittoria e prepararsi per il futuro. Desidero pertanto invitare i rappresentanti di quest’Aula a partecipare alle celebrazioni che si terranno il 21 e il 22 novembre. Si tratterà di un viaggio simbolico attraverso i luoghi in passato simboli della chiusura e che, dopo il 21 dicembre, saranno simboli di libertà, ovvero dell’aria e dell’ossigeno che portano vita e felicità in Europa.</p>
    </intervention>
    <intervention id="2-247" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signor Presidente, onorevoli colleghi, grazie molte, esprimo anch’io la profonda soddisfazione all’esito di questo dibattito.</p>
      <p sl="it">E’ chiaro che il risultato che oggi abbiamo a portata di mano dimostra che i paesi che entreranno in Schengen il 21 e il 22 dicembre, dei loro cittadini meritano davvero, come dire, questo regalo di Natale. Lo meritano loro perché abbiamo lavorato insieme negli ultimi 12-15 mesi per superare alcune difficoltà tecniche - gli elogi al governo portoghese oggi, alla Presidenza portoghese non sono mai abbastanza - ma loro hanno fatto la loro parte. Hanno superato negli aeroporti, nei posti di frontiera, nell’addestramento del personale, delle difficoltà e delle lacune che soltanto 12, 13, 14 mesi fa sembravano difficili da superare.</p>
      <p sl="it">Ecco perché questo che è stato chiamato in modo carino un regalo di Natale se lo sono proprio meritato e lo voglio dire avendo anche personalmente visitato molti posti di frontiera insieme a tanti colleghi, ministri degli Interni che mi hanno fatto vedere da una visita all’altra i grandissimi passi avanti che sono stati realizzati. Questo passo credo che abbia il senso di una grande azione politica dell’Europa con un forte impatto sociale, cioè sui cittadini. Una grande azione politica perché dal 21 dicembre ogni Stato membro considererà le frontiere esterne che si trovano in un altro Stato membro come le proprie frontiere. Io che sono italiano considererò la lontana frontiera tra Polonia ed Ucraina come la mia frontiera. Quella sarà la frontiera del mio paese e questo è l’effetto politico di questa decisione che l’Europa ha saputo prendere in un tempo davvero molto ragionevole.</p>
      <p sl="it">E poi c’è l’impatto sociale, l’impatto sociale cioè sulla vita quotidiana dei cittadini, mi permetto di dire va anche al di là dell’effetto simbolico di non fare più una coda ad una frontiera, ad un posto di frontiera. Vuol dire che ogni cittadino europeo che rispetta la legge si dovrà sentire a casa propria in qualsiasi altro paese dell’Unione europea. Questo vuol dire libera circolazione, questo vuol dire non mostrare il passaporto, non vuol dire soltanto non fare una fila ai controlli di frontiera, ma sentire che la cittadinanza europea è diventata realtà.</p>
      <p sl="it">Molti hanno sollevato il tema della sicurezza: io sono pienamente d’accordo con quanto il Ministro Magalhães ha appena detto. E’ evidente che sicurezza e libertà devono stare insieme. Quanto più noi favoriamo l’espansione di questo diritto, di questa grande libertà, tanto più dobbiamo impedire che i criminali approfittino di questa grande libertà per incrementare i propri traffici e le proprie attività illegali.</p>
      <p sl="it">Ecco perché questa Europa, questo grande spazio Schengen non sarà una fortezza ma certamente proteggerà i cittadini dell’Unione europea dai flussi criminali. Ed è chiaro che quindi il sistema Schengen, ora il sistema Schengen one for all , poi il sistema Schengen II, dovranno essere dotati delle migliori tecnologie, perché è evidente che i criminali sfuggono ai controlli, o tendono a sfuggire ai controlli e noi per non farli sfuggire ai controlli dobbiamo essere in grado di avere strumenti tecnologici, ad esempio l’uso delle biometrie nel pieno rispetto delle libertà di tutti ma per prevenire, diciamo così, la tentazione.</p>
      <p sl="it">Un’ultima parola, perché ciò che mi ha molto colpito è il riferimento ai vicini dell’Europa. E’ chiaro che uno spazio Schengen allargato non deve comportare il rischio di chiuderci con quei paesi che sono ormai paesi di confine delle grandi frontiere Schengen. Voi sapete che noi con questo sistema Schengen dobbiamo controllare e gestire – e il ruolo di Frontex sarà sempre maggiore – 80.000 km di frontiere esterne dell’Unione europea. E’ un’enormità, basta pensarci ma dobbiamo farlo. Ebbene, questo non deve andare a scapito dei nostri vicini, dei rapporti citati, la Federazione russa, l’Ucraina, la Moldova, i paesi dei Balcani occidentali.</p>
      <p sl="it">Ecco, noi abbiamo avviato una strada e io chiedo ancora una volta, oggi nel momento in cui voi date il via libera finale a quest’azione, che voi confermiate come Parlamento europeo il sostegno alla strada che io ho proposto al Consiglio, e che il Consiglio dei ministri ha condiviso, una politica dei visti che si rinnovi, che vada verso la facilitazione della circolazione delle persone oneste, che sia accompagnata da misure per la sicurezza dei documenti, per l’identificazione delle persone, per l’uso delle biometrie, ma che dia ai cittadini che vivono ormai vicinissimi, ma non dentro questo Spazio europeo, uno strumento concreto per poter andare un giorno ad assistere ad una rappresentazione teatrale a Vienna o per venire a Roma a vedere il Colosseo o per andare a Lisbona senza quelle difficoltà tremende che oggi ci sono per ottenere un visto che costa anche moltissimo.</p>
      <p sl="it">Allora la strada è: rendiamo la politica dei visti strumento della politica di vicinato e facciamolo proprio mentre allarghiamo l’area Schengen. Questo a mio avviso sarebbe, io spero sarà un altro passo politico, solo politico, non è questione né burocratica, né strettamente giuridica. E’ un messaggio che diamo politicamente ad altri Stati e che diamo ai cittadini di quegli Stati che dal vicinato dell’Europa ci guardano e non devono guardarci con invidia perché noi siamo liberi di circolare e loro non possono neanche andare a frequentare un corso universitario in una qualsiasi città d’Europa.</p>
      <p sl="it">Per far sì che questa invidia non ci sia e che l’Europa sia amata dai nostri vicini accompagniamo all’allargamento di Schengen una politica amichevole usando i visti e la libertà maggiore di circolazione come uno strumento strategico.</p>
    </intervention>
    <intervention id="2-248" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Segnalo ai colleghi che, a conclusione della discussione, ho ricevuto, ai sensi dell’articolo 103 paragrafo 2 del regolamento una proposta di risoluzione presentata da cinque gruppi politici.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì alle 12:00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-249" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Ricordiamo ancora la paura provata quando attraversavamo la cortina di ferro del tempo pur avendo in tasca passaporti validi. Il passaporto era valido ma non bastava, avevamo tutti i timbri ma anche quello non bastava, perché alla frontiera poteva sempre succedere qualcosa. Oppure, se non succedeva niente, avevamo paura comunque perché attraversare il confine era comunque un evento straordinario in Europa.</p>
      <p sl="hu">Con l’eliminazione della cortina di ferro il traffico alla frontiera è diventato più semplice ma sono rimasti i controlli, e l’attraversamento è ancora possibile solo in corrispondenza di alcuni punti designati, il che principalmente creava difficoltà per chi vi abitava. Ora anche questo è finito e le frontiere – come i democratici ungheresi hanno voluto per molti decenni – sono svanite nel nulla. Da oggi per noi sarà naturale che chi vive vicino alla frontiera possa spostarsi in un altro paese con la naturalezza con cui ad esempio, si va in automobile da Budapest a Budakeszi, con l’autobus numero 22 o a piedi.</p>
      <p sl="hu">Una completa libertà di circolazione senza controlli è particolarmente importante per chi, pur appartenendo alla stessa nazione, vive da una parte e dall’altra del confine. Ultimamente non sono molte le leggi varate che superano questo avvenimento per importanza, ed è per me motivo di orgoglio vivere questo meraviglioso processo.</p>
    </intervention>
  </section>
  <section id="creitem30" title="16. EUROMED (discussione)">
    <intervention id="2-251" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca ora le dichiarazioni del Consiglio e della Commissione sulla preparazione della conferenza ministeriale Euromed sulla migrazione.</p>
      <p sl="unknown">Prima di cedere la parola al Consiglio e quindi alla Commissione, invito i colleghi a rispettare davvero il tempo di parola, dato che il piccolo margine che avevamo si è esaurito. E’ pur vero che la discussione precedente era importante. In generale, se ognuno rispetterà il proprio tempo di parola, tutto si svolgerà in modo perfetto.</p>
    </intervention>
    <intervention id="2-252" speaker_id="photo_generic" name="José Magalhães" is_mep="True" mode="spoken">
      <p sl="pt">Presidente in carica del Consiglio . − Signor Presidente, signor Vicepresidente della Commissione, onorevoli colleghi, la prima conferenza ministeriale Euromed sulla migrazione si terrà a Santa Eulália, in Algarve (Portogallo) tra il 18 e il 19 novembre. Detta così sembra la più banale delle affermazioni, ma così non è. Siamo riusciti a organizzare tale conferenza ministeriale di alto livello dopo che era stata definita come prioritaria dei nostri capi di Stato e di governo nel novembre 2005. Ciò accadeva quasi due anni fa, in occasione del decimo anniversario del processo del Vertice di Barcellona, allorché è stata riconosciuta la crescente importanza delle questioni della migrazione nel nostro partenariato euromediterraneo. Successivamente, come alcuni di voi certamente ricorderanno, abbiamo avuto l’occasione di riaffermare a Rabat, a Tripoli, la nostra agenda politica comune.</p>
      <p sl="pt">Il Consiglio ritiene che ciò sia stato fatto in modo realistico e lucido. Ora, su entrambi i versanti della regione mediterranea, vivono grandi comunità di migranti che hanno un ruolo molto importante nelle nostre società. Abbiamo il dovere di dare nuovo slancio al partenariato che possa trarre beneficio dall’esistenza di queste massicce comunità. La complessità e il significato delle questioni relative alla migrazione impongono a ciascuno di affrontarle, sia i paesi di origine che i paesi di transito e di destinazione. In occasione di questa prima conferenza in Algarve il Consiglio ritiene che la discussione debba concentrarsi sulle questioni più urgenti e solo su queste, adottando un approccio graduale.</p>
      <p sl="pt">I punti principali all’ordine del giorno saranno le aree prioritarie concordate all’incontro ministeriale di Tampere, ovvero immigrazione e sviluppo, migrazione legale e lotta contro la migrazione illegale. Tali settori che interessano questioni importanti come il quadro per le rimesse dei migranti, la nuova sfida costituita dal microcredito, le opportunità che stiamo creando nell’Unione europea e su entrambe le sponde del Mediterraneo per una migrazione legale, la questione essenziale della sicurezza dei documenti sollevata in precedenza, a proposito di un’altra questione, dal Vicepresidente Frattini – la sicurezza dei documenti di viaggio è fondamentale se vogliamo che i flussi migratori si sviluppino in condizioni di sicurezza – e la questione molto importante delle condizioni di rimpatrio, ove del caso.</p>
      <p sl="pt">Ritengo che il lavoro preparatorio svolto nelle ultime settimane possa portare ad un esito positivo che prometta bene per la discussione che si terrà in Algarve. Esiste una chiara volontà da entrambe le parti per trovare soluzioni positive e misure concrete e per trovare un accordo e dare attuazione a tali misure. A tale riguardo il Consiglio informa il Parlamento europeo in merito alla propria convinzione che la conferenza perverrà ad un accordo su misure concrete che ci consentiranno di far avanzare il nostro partenariato.</p>
      <p sl="pt">Speriamo che tali sforzi portino ad una dichiarazione finale che, grazie all’attento processo preparatorio, otterrà l’approvazione dei ministri in Algarve. Tale dichiarazione deve definire in modo inequivocabile le principali priorità e dovrà inoltre individuare i progetti specifici da attuare nel breve termine. Consideriamo pertanto che tale iniziativa si stia sviluppando in un contesto positivo e che si dimostrerà motivante e un momento significativo del nostro partenariato euromediterraneo. Questo è il dovere del Consiglio nonché il risultato che ci prefiggiamo e che è pienamente alla nostra portata.</p>
    </intervention>
    <intervention id="2-253" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signor Presidente, il miglioramento della gestione delle migrazioni nella regione mediterranea sarà sicuramente una delle priorità dell’UE e dei suoi partner Euromed. Troppe persone annegano e noi non stiamo approfittando a sufficienza del potenziale che una migrazione ben gestita può portare.</p>
      <p sl="en">Al Vertice del 2005, che è stato appena richiamato, i capi di Stato e di governo dell’area Euromed hanno adottato un programma di lavoro che definiva obiettivi in materia di cooperazione per la migrazione, integrazione sociale, giustizia e sicurezza. Ora, grazie all’eccellente iniziativa assunta dalla Presidenza portoghese, i ministri responsabili per la migrazione avranno l’occasione di fare ulteriori passi verso una cooperazione più concreta. L’evento promette di segnare una tappa storica. Ho ascoltato con piacere l’enfasi posta dalla Presidenza sugli esiti operativi concreti che occorre attendersi dalla conferenza in quanto i nostri cittadini vogliono risultati molto concreti.</p>
      <p sl="en">I tre temi di questo incontro sono molto equilibrati e pienamente in linea con un approccio globale. In primo luogo, la migrazione legale: viviamo in un mondo di crescente mobilità e avere una migrazione ben gestita è nell’interesse di tutte le parti. L’Unione europea ha bisogno di una migrazione che avvenga nel pieno rispetto delle leggi. La necessità di manodopera esistente in molti Stati membri dell’UE è già evidente, ad esempio, nei settori agricolo, sanitario e turistico. Tuttavia l’Unione europea deve essere in grado di gestire e integrare questi migranti. Dobbiamo coordinare le competenze meglio che nel passato e dobbiamo preparare i migranti alla vita che avranno nell’UE e all’eventuale rimpatrio qualora la migrazione abbia carattere temporaneo o circolare. Nessuna strategia per le migrazioni è possibile se una politica europea per l’integrazione dei migranti che vivono e lavorano nell’UE non rispetta pienamente le leggi.</p>
      <p sl="en">Discuteremo come utilizzare il Fondo europeo per l’integrazione che, per la prima volta, è a disposizione dell’UE, grazie ad una proposta avanzata un anno e mezzo fa dalla Commissione e sottoscritta dal Consiglio e da questo Parlamento. Dobbiamo rendere l’Europa più interessante per i migranti legali. La nostra recente proposta per una “blue card” europea per i migranti altamente qualificati costituisce il primo esempio ed è rilevante nel contesto Euromed.</p>
      <p sl="en">Seguiranno il prossimo anno iniziative legislative per i migranti non qualificati e stagionali e per gli apprendisti remunerati. Le proposte di avviare delle discussioni su tali questioni con i nostri partner Euromed mi sembrano logiche e tempestive.</p>
      <p sl="en">Il secondo punto riguarda migrazione e sviluppo. Per potere avere successo nella gestione delle migrazioni dobbiamo anche guardare alle cause principali delle migrazioni come le sperequazioni economiche, la mancanza di opportunità di carriera, l’instabilità, una governance insufficiente, ecc. Una buona cooperazione con i paesi partner e una conoscenza dettagliata della situazione sul campo in termini di necessità di manodopera, mancanza di competenze e criteri per l’aumento delle capacità sono essenziali in tale opera. Per questo motivo i ministri discuteranno con la Commissione le proposte concrete sulle rimesse dei migranti e su come possano essere rese più produttive per lo sviluppo – una discussione che va salutata con soddisfazione.</p>
      <p sl="en">Il terzo settore di discussione è quello della migrazione illegale perché se vogliamo affrontare l’intera questione dobbiamo anche combattere la migrazione illegale e proteggere le frontiere esterne dell’Europa.</p>
      <p sl="en">I nostri partner Euromed sono paesi di destinazione, transito e origine. Dobbiamo puntare ad istituire una collaborazione per evitare che i migranti continuino ad annegare. Nel corso della conferenza Euromed discuteremo con i ministri di cooperazione e di un possibile nuovo ruolo per l’agenzia Frontex nelle attività di ricerca e salvataggio e non solo nelle attività di pattugliamento e di rimpatrio dei migranti illegali. Nel far questo dobbiamo assicurarci di rispettare i nostri obblighi in termini di protezione internazionale e diritti umani. Vorremmo sostenere uno sviluppo per cui Frontex si configura come uno strumento che sostiene i paesi terzi nella loro opera per una migliore gestione delle migrazioni e un controllo delle rispettive frontiere nel pieno rispetto degli obblighi internazionali.</p>
      <p sl="en">Attendiamo con ansia questo incontro ministeriale. La migrazione è una questione di vitale interesse per tutti noi e scatena forti passioni a livello di Stati membri e di Comunità. Lo stesso accade nei paesi nostri partner . Tuttavia la collaborazione costituisce l’unico metodo per fare passi in avanti. Direi quasi che la cooperazione da sola non basta più. Abbiamo bisogno di partenariati basati su obiettivi condivisi e sull’eguaglianza di tutti i partecipanti. Abbiamo bisogno di soluzioni politiche, comprese misure per migliorare sia la circolazione delle persone oneste sia il rispetto delle leggi nazionali ed europee e per aumentare i tassi di crescita locali nei paesi d’origine.</p>
      <p sl="en">Infine, ritengo che i ministri riusciranno ad individuare dei settori concreti di cooperazione. La Commissione è pronta a sostenere il processo di attuazione, anche in termini finanziari. Siamo impegnati per sostenere tali azioni tramite il programma MEDA nonché tramite lo Strumento europeo di vicinato e partenariato e i nuovi programmi tematici.</p>
    </intervention>
    <intervention id="2-254" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">a nome del gruppo PPE-DE . – Signor Presidente, accolgo certamente con favore questo incontro con i partner mediterranei. Avrei tuttavia preferito che vi partecipassero i ministri degli Esteri, come nel corso dell’incontro Europa-Africa di Rabat. Per quale motivo? Vorrei che fossero presenti per sottolineare il fatto che l’immigrazione deve costituire una questione principale nel quadro dei nostri rapporti con i paesi del Mediterraneo meridionale.</p>
      <p sl="es">Si tratta paesi vicini con grandi differenze di reddito. Molti dei rispettivi cittadini lavorano oggi a nord del Mediterraneo e il loro trasferimento costituisce una questione di sviluppo essenziale, come è già stato detto. Tali paesi stanno attraversando una considerevole espansione demografica e i loro popoli cercano una vita migliore in Europa. Noi subiamo gli effetti dell’immigrazione illegale proveniente da questi paesi, che a loro volta costituiscono anch’essi paesi di transito per gli emigranti provenienti dalla regione subsahariana.</p>
      <p sl="es">Ciò significa che l’integrazione dei residenti, il collegamento tra immigrazione e sviluppo e immigrazione illegale sono di importanza vitale. Pertanto l’incontro ministeriale in Algarve ha davanti a sé molto da fare.</p>
      <p sl="es">In quest’Aula abbiamo recentemente discusso di immigrazione: mi riferisco alle relazioni Klich e Moreno. Confido che entrambe riceveranno la dovuta considerazione nel corso delle discussioni.</p>
      <p sl="es">A tale riguardo vorrei fare alcune osservazioni.</p>
      <p sl="es">La prima è sulla necessità di assicurare che i paesi del sud collaborino strettamente con noi per controllare i flussi migratori e per incoraggiarli con quella che definirei una “condizionalità positiva”. Il fenomeno dell’immigrazione è molto più semplice da controllare laddove vi è la volontà politica di farlo. I risultati si ottengono se il vicino vuole davvero collaborare.</p>
      <p sl="es">Secondariamente l’immigrazione illegale è tuttora una questione molto attuale. Dobbiamo impedire l’arrivo per mare degli immigranti illegali, che tra l’altro rischiano la vita. Ci sono anche bambini, vittime delle attività di chi tratta senza scrupoli le vite altrui. Occorre chiedere ai paesi mediterranei di firmare e ratificare i due protocolli della convenzione dell’ONU contro la criminalità transnazionale organizzata in relazione alla tratta degli esseri umani.</p>
      <p sl="es">In terzo luogo devo ribadire la necessità di predisporre degli accordi di riammissione. Ciò è già stato fatto con Russia, Ucraina e Moldova e allora perché dopo tanti anni non è ancora stato fatto con il Marocco? E qual è la situazione con l’Algeria?</p>
      <p sl="es">Signor Presidente, faccio i miei migliori auguri alla conferenza Euromed. Spero che i partecipanti riescano ad ottenere impegni specifici di accordi forti che saranno effettivamente attuati e che non si finisca con una semplice sovrapposizione di auspici reciproci senza seguito pratico.</p>
    </intervention>
    <intervention id="2-255" speaker_id="28347" name="Javier MORENO SÁNCHEZ" is_mep="True" mode="spoken" nationality="Spain" birth_date="12-03-1965" birth_place="Ginebra " m_state="ES">
      <p sl="es">a nome del gruppo PSE . – Signor Presidente, signor Vicepresidente della Commissione, signor Presidente in carica del Consiglio, onorevoli colleghi, secondo gli scienziati quasi due milioni di anni fa il cambiamento del clima portò alla prima migrazione di vasta scala dall’Africa all’Europa. Nella nostra epoca, sebbene sia possibile che il cambiamento climatico vi abbia un qualche ruolo, povertà e limitate libertà e opportunità continuano ad essere i motivi principali per cui un gran numero di emigranti rischia la propria vita per avere maggior fortuna nel nostro continente.</p>
      <p sl="es">Una sfida che affrontiamo come europei è quella di fare dell’immigrazione una parte vera dello sviluppo sia per i paesi di origine sia per i paesi di destinazione e fare in modo che tale sviluppo contribuisca a ridurre l’immigrazione illegale. Per questo motivo dobbiamo lavorare a fianco dei paesi di origine e di transito per una vera mobilità, per lavoratori con diritti e doveri, non per lavoratori schiavi.</p>
      <p sl="es">Desidero pertanto ribadire che abbiamo bisogno di dialogo, cooperazione e solidarietà per costruire uno spazio di coabitazione tra il nord e il sud del Mediterraneo. Pertanto accogliamo calorosamente il Vertice Euromed in accordo con le conferenze ministeriali di Rabat e Tripoli. Il dialogo tra paesi di origine e di transito e i paesi europei che ricevono gli emigranti va istituzionalizzato al fine di fornire una pietra angolare sulla quale fondare una reale associazione basata sullo sviluppo.</p>
      <p sl="es">Onorevoli colleghi desidero passare in rassegna alcuni dei settori che potrebbero essere oggetto di attenzione nel corso del Vertice. Gli immigranti devono entrare in Europa e lavorare nel pieno rispetto della legge. Ciò significa che iniziative come la direttiva “carta blu” costituiscono un passo necessario ma non sufficiente. L’iniziativa va rafforzata con una direttiva applicabile agli immigranti con qualifiche più basse e accompagnata da misure che favoriscano una migrazione circolare, una vera e migrazione circolare che impedisca la fuga di cervelli e consenta agli emigranti che rimpatriano di portare a termine progetti importanti nei loro rispettivi paesi, nelle condizioni socio-economiche adatte.</p>
      <p sl="es">Lo spazio Euromed deve essere un’area di prosperità, libertà e sviluppo. Dobbiamo continuare a sondare, come la Spagna sta facendo con alcuni di questi paesi, la possibilità di reclutare e formare i lavoratori nel paese di origine creandovi scuole-laboratorio e istituti di formazione professionale.</p>
      <p sl="es">Onorevoli colleghi, inviamo un messaggio chiaro tramite campagne informative sulle possibilità di emigrare e lavorare legalmente in Europa nonché sui rischi inutili dell’emigrazione illegale per evitare che migliaia di giovani finiscano nelle mani delle mafie e rischino la vita a bordo di battelli fatiscenti o di canoe.</p>
      <p sl="es">Infine desidero chiedere che al Vertice sia riservata una particolare attenzione per i più vulnerabili tra gli emigranti, donne e bambini, in particolare i bambini che viaggiano da soli.</p>
    </intervention>
    <intervention id="2-256" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, onorevoli colleghi, dal 6 all’8 dicembre in una riunione, un incontro che si terrà qui al Parlamento per iniziativa dell’ALDE e in collaborazione con i radicali transnazionali, si discuterà di queste cose, dove penso quel che manca è qualche idea forza nuova.</p>
      <p sl="it">Forse c’è presunzione in questo, ma vorrei signori della Presidenza in esercizio, signor Commissario Frattini, anche lei Presidente, pregarvi personalmente e invitarvi personalmente come istituzioni a non far mancare la vostra attenzione. Il problema che stiamo trattando, il voisinage , il vicinato, adesso questa nuova lodevole iniziativa finisce sicuramente poi ancora una volta in un appesantimento velleitario burocratico: Lisbona, ma anche diciamo Barcellona e tutto il resto. Il Presidente Prodi ebbe a dire nel presentare il voisinage , ebbe a dire tutto, tutto fuorché le Istituzioni. No! Il problema è diverso!</p>
      <p sl="it">Lei Commissario Frattini ha detto noi abbiamo bisogno nella nostra area di lavoro. Il problema storico non è questo, noi siamo sufficientemente antropizzati, mentre dall’altra parte del Mediterraneo, c’è bisogno di capitale, capitale del lavoro d’impresa, come Israele ha fatto a lungo anche per il suo deserto. Quindi ,il tempo sta concludendo, vi prego davvero di annotare questo appuntamento, di tenere presente che il problema, il vizio è il partenariato, il problema è della membership . Anche l’Europa non sarebbe nata se si fosse limitata, come si voleva al cammino, del partenariato. Il problema è che la nostra Europa abbia i limiti – vi farò conoscere – nel 1987 il sultano Hassan II del Marocco ci dava la soluzione; vedremo di lanciarla contro la cecità europea.</p>
    </intervention>
    <intervention id="2-257" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signor Presidente, le migrazioni, come è stato detto da tutti anche questa mattina, costituiscono una priorità dell’Unione, delle relazioni Euromed. Si tratta di una sfida importante per le popolazioni spesso costrette a lasciare le proprie terre devastate dalla miseria, dalla desertificazione, dalle inondazioni, da guerre, ecc.</p>
      <p sl="fr">La conferenza ministeriale Euromed sarà all’altezza di tale sfida? Nulla vi è di meno sicuro. I documenti preparatori sono disperatamente vuoti. Come stupirsi allora nell’apprendere che nessuna organizzazione che opera sul territorio – comprese quelle che, ogni giorno, affrontano concretamente la situazione dei migranti in transito, allo sbando, che rischiano la vita sul Mediterraneo – ebbene che nessuna sia stata coinvolta nella loro preparazione, neanche l’Alto commissario delle Nazioni Unite per i rifugiati.</p>
      <p sl="fr">I pregiudizi fanno trascurare il diritto d’asilo, il fermo illegittimo dei migranti, i loro diritti, siano essi regolari o meno, le violenze inaccettabili che subiscono, in particolare le donne migranti, i diritti dei minori, la criminalizzazione degli aiuti ai migranti e alle loro famiglie. L’oblio è totale sul rispetto degli impegni internazionali dell’Unione e sulle convenzioni che si tratterà di attuare o ratificare: convenzione di Ginevra per gli uni, convenzione sul diritto dei lavoratori migranti e dei familiari per gli altri, ovvero tutti i paesi dell’Unione europea.</p>
      <p sl="fr">Dove speriamo veramente di andare con una tale politica euromediterranea, con una totale assenza di requisiti in tema di diritti e doveri comuni degli Stati? Qual è il rischio? Il rischio è quello di avere un paravento di migrazioni legali selezionate dietro il quale continuano le violazioni di massa dei diritti per tutte le altre. Qualora la conferenza volesse essere benevola con le anime più sensibili e rinunciare quindi ad una politica ambiziosa, essa sarebbe fin dall’inizio inutile. In un sol colpo giustificherebbe abbondantemente la moltiplicazione degli accordi bilaterali del tipo Italia-Libia, firmati alla chetichella, che violano nella massima impunità il principio del non-respingimento.</p>
      <p sl="fr">Non è troppo tardi per agire. Invitate l’Alto commissario dell’ONU per i rifugiati, invitate un rappresentante delle ONG, ripartite dal documento iniziale dei paesi del Mediterraneo meridionale che era ben più ambizioso e forse la conferenza avrà una possibilità di segnare una tappa positiva e significativa.</p>
    </intervention>
    <intervention id="2-258" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, la prossima conferenza ministeriale Euromed è certamente importante, complessa e urgente vista la tragedia che vediamo ogni giorno nei nostri mari. Credo che sia un peccato però, che non siano state coinvolte le ONG, che in realtà sul tema delle migrazioni hanno forti esperienze anche rispetto, per esempio, a progetti come microcrediti, ecc.</p>
      <p sl="it">Ma a Volterra lo scorso weekend ci siamo incontrati parlamentari, profughi, rifugiati, ONG ed abbiamo lanciato una Carta per il diritto di asilo e per i rifugiati, tema che manca, mi pare, nella Conferenza ministeriale. E li abbiamo distinti nettamente dai migranti per affermare però i diritti dell’uno e dell’altro sanciti dalla Convenzione di Ginevra del ‘51 da una parte e dalla Convenzione internazionale per i diritti dei lavoratori migranti e le loro famiglie, che purtroppo, mi risulta, che tra i 37 paesi membri del processo di Barcellona solo 5 paesi hanno ratificato.</p>
      <p sl="it">Mi auguro quindi che la Commissione e il Consiglio vogliano agire per verificare quali sono gli ostacoli e per fare in modo che se ne solleciti la ratifica.</p>
    </intervention>
    <intervention id="2-259" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo IND/DEM . – La ringrazio, signor Presidente. Il Ministro Magalhães ha affermato che il Vertice Euromed del 18 e 19 novembre sarebbe il primo sull’immigrazione.</p>
      <p sl="en">L’immigrazione illegale verso l’Europa è effettivamente un enorme problema per molti paesi europei e pone problemi particolari per quei paesi le cui coste sono a breve distanza dal nord Africa. Anche il Regno Unito ha i suoi particolari problemi con l’immigrazione. L’immigrazione nel Regno Unito – legale o meno – ha raggiunto un livello incontrollato, illimitato e indiscriminato, nel vero senso della parola. Il Regno Unito soffre di un enorme problema di immigrazione illegale tuttavia attualmente il problema più grande è causato dall’immigrazione legale proveniente dall’Unione europea. Il tasso di immigrazione nel Regno Unito, a quanto sembra di capire, si colloca tra 500 000 e 600 000 persone ogni anno, con una variazione netta della popolazione di circa 200 000 persone all’anno, il che equivale ad un milione di persone in più ogni cinque anni. Il Regno Unito è uno dei paesi del mondo a maggior densità abitativa e l’Inghilterra, presa da sola, si colloca proprio in cima all’elenco dei paesi a più alta densità di popolazione. Un’immigrazione nel Regno Unito a questi livelli è semplicemente insostenibile. Sta mettendo a dura prova le infrastrutture e servizi pubblici. L’immigrazione potrebbe essere controllata adottando alcune misure molto semplici. Nessuna di queste misure è possibile fintantoché facciamo parte dell’UE: sarebbero tutte fuorilegge. La soluzione per il Regno Unito, se vuole controllare la propria immigrazione, è semplicemente quella abbandonare l’Unione europea.</p>
    </intervention>
    <intervention id="2-260" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">a nome del gruppo ITS . – Il nostro gruppo ha visitato il punto più a sud d’Europa, l’isola di Lampedusa, dove ha sede un centro di accoglienza per immigrati. Qui abbiamo incontrato un gruppo di profughi arrivati in una barca che era affondata con la conseguente morte di persone. Sebbene avessero perso degli amici questi immigranti illegali erano di ottimo umore e il motivo era, secondo me, l’eccessiva tolleranza esistente nella Comunità europea verso gli immigranti illegali. Sono così ben tollerati che, una volta raggiunte le coste dell’UE, hanno come la sensazione di aver portato a termine una missione.</p>
      <p sl="bg">Pertanto vanno introdotte misure che facciano capire ad un immigrante illegale ancor prima della partenza che il rischio di annegamento è assolutamente troppo alto. E che se anche ciò non avviene e l’immigrante raggiunge il territorio dell’Unione europea, dev’essere chiaro che non potrà rimanervi.</p>
      <p sl="bg">Perché se da un lato ci preoccupiamo che degli esseri umani muoiano durante il tentativo di immigrare illegalmente, dall’altro dobbiamo assicurarci che non ci sia nessuno che fa tali tentativi.</p>
      <p sl="bg">Grazie.</p>
    </intervention>
    <intervention id="2-261" speaker_id="28183" name="Patrick GAUBERT" is_mep="True" mode="spoken" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, onorevoli colleghi, vorrei dedicare prima di tutto qualche istante per esprimere il mio sostegno, il nostro sostegno, al Commissario Frattini dicendo con forza che gli attacchi mossi contro di lui sulla questione dei rumeni in Italia sono intollerabili.</p>
      <p sl="fr">Tutti sappiamo quali sono i valori difesi dal Commissario, i valori della difesa dei diritti dell’uomo, i valori che sono gli stessi dell’Unione europea e su questi valori lei, signor Commissario, è irreprensibile.</p>
      <p sl="fr">Per tornare a Euromed, mi congratulo per l’organizzazione della conferenza ministeriale euromediterranea sulle migrazioni che si terrà in Algarve e che sarà la prima di questo tipo e unicamente dedicata alla questione dei flussi migratori nella regione euromediterranea.</p>
      <p sl="fr">La questione dei flussi migratori costituisce un punto chiave che va messo al centro del nostro dialogo, del nostro partenariato e della nostra cooperazione con i paesi dell’area euromediterranea, sulla scia delle conferenze di Rabat e Tripoli.</p>
      <p sl="fr">In tale settore gli Stati membri dell’Unione europea non possono agire da soli. Abbiamo bisogno del sostegno e della collaborazione di questi paesi partner che sono spesso paesi di origine o di transito, per rendere più efficace la nostra politica migratoria.</p>
      <p sl="fr">Con essi dobbiamo trovare un accordo sulla politica per il ritorno, moltiplicare gli accordi di riammissione, condurre assieme una politica di sviluppo coordinato intelligente affinché i residenti di questi Stati restino nel loro paese e contribuiscano alla sua crescita.</p>
      <p sl="fr">La questione della gestione dei flussi ha risvolti per la sicurezza ma anche un lato umano che sarebbe opportuno non trascurare. Per questo auspico, nel rispetto dei diritti fondamentali, che la questione sia uno dei temi della conferenza. Spero inoltre che tale incontro sia l’occasione per scambi di vedute aperti e realisti, al fine di trovare assieme le soluzioni più appropriate per entrambe le parti.</p>
    </intervention>
    <intervention id="2-262" speaker_id="4309" name="Béatrice PATRIE" is_mep="True" mode="spoken" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Signor Presidente, signor ministro, signor Commissario, onorevoli colleghi, sono lieto che il tema dell’immigrazione sia stato scelto per la prossima riunione dei ministri degli Affari esteri dell’area Euromed.</p>
      <p sl="fr">Credo che fino ad oggi non siamo riusciti a dare attuazione ad una politica europea per l’immigrazione. Sappiamo che è una questione difficile perché incide sulla sovranità degli Stati membri, che propendono per un’applicazione estremamente restrittiva del principio di sussidiarietà. Sappiamo anche che la questione dell’immigrazione, o delle migrazioni, è una questione oggetto di controversie con i nostri partner del sud, che spesso ci rimproverano di affrontarla puramente sotto l’aspetto della sicurezza. Ringrazio il Commissario Frattini per il suo approccio molto più globale, che tiene conto delle dimensioni economica e sociale dei flussi migratori.</p>
      <p sl="fr">L’immigrazione legale e illegale costituiscono le due facce della stessa medaglia e non è possibile combattere l’immigrazione clandestina senza allo stesso tempo individuare delle vie di immigrazione legali in Europa. Per questo motivo sono soddisfatto per il progetto della “carta blu”, la versione europea della green card americana, e che i canali per l’immigrazione legale raccomandati dal Consiglio tengano evidentemente conto delle necessità economiche europee ma che rispondano anche ai bisogni reali dei paesi del sud.</p>
      <p sl="fr">Per quanto riguarda il rilascio dei visti, credo che l’Unione debba facilitarne il rilascio, soprattutto per gli studenti, i ricercatori e i soggetti della società civile. Credo che gli accordi di riammissione, in particolare con l’Algeria e il Marocco, debbano far sì che qualsiasi procedura di ritorno sia strettamente controllata da meccanismi che garantiscano il rispetto del diritto dei migranti. Infine, per quanto riguarda la nuova migrazione che ci troviamo ad affrontare e che proviene dall’Africa subsahariana, sostengo fermamente l’idea che l’Europa non debba ricorrere al processo di Barcellona per rispedire alle frontiere dello spazio mediterraneo la responsabilità della gestione di un flusso che non riesce a gestire presso le proprie frontiere.</p>
    </intervention>
    <intervention id="2-263" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">Signor Presidente, la migrazione costituisce uno dei temi prioritari dell’Unione europea. L’area Euromed è in tal senso una regione per noi strategicamente importante. La conferenza ministeriale Euromed sulla migrazione sarà la prima del suo genere che si focalizza esclusivamente su tale questione e a cui partecipano i partner di Euromed. E’ pertanto ancor più deplorevole che in vista della conferenza non siano state condotte consultazioni con le organizzazioni della società civile.</p>
      <p sl="de">E’ parimenti deplorevole che la questione dell’asilo sia stata esclusa dall’agenda della conferenza ministeriale, in particolare se si tiene presente la situazione disperata in cui si trovano i rifugiati in molte parti del Mediterraneo meridionale e orientale a causa dell’assenza di una normativa adeguata che li tuteli. Nessuno di questi paesi, come sappiamo, dispone di una regolamentazione normativa del diritto d’asilo. Solo alcuni riconoscono l’Alto commissario dell’ONU per i rifugiati. Libia, Siria, Libano e Giordania non hanno ratificato la convenzione di Ginevra sullo statuto dei rifugiati.</p>
      <p sl="de">E’ inoltre da deplorare che i partecipanti al processo di Barcellona parlino dei diritti dei migranti ma tacciano quando si tratta dei diritti dei migranti illegali. Il fatto è che i migranti illegali hanno anch’essi diritti, in particolare quando si tratta dell’imporre il rispetto delle retribuzioni, l’accesso all’istruzione per i loro figli o alle cure mediche di base, in particolare per le migranti, nei casi in cui valgono le rilevanti disposizioni di tutela.</p>
      <p sl="de">Se vogliamo avere collaborazione nei nostri sforzi contro la migrazione illegale, non dobbiamo negare o trascurare un aspetto: il rispetto dei diritti di migranti e di rifugiati.</p>
    </intervention>
    <intervention id="2-264" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Preparandoci alla conferenza ministeriale Euromed, che si svolgerà il 18 e il 19 novembre, è importante che l’Unione tenga presente che l’incontro parlamentare Euromed costituisce l’unico forum in cui gli europarlamentari rappresentano l’UE assieme ai deputati dei parlamenti nazionali della regione sud-mediterranea, compresi Israele e Palestina.</p>
      <p sl="sk">E’ per me motivo di soddisfazione poter partecipare ai lavori della sezione politica di Euromed che, ritengo, ha un ruolo essenziale da svolgere nel contesto del processo di Barcellona. Il tema di questo incontro non potrebbe essere stato scelto meglio. Il problema della migrazione presenta molte sfide: sviluppo, in quanto i migranti hanno bisogno di essere informati sulla possibilità di ottenere microcrediti e altri tipi di mutui, aspetti della migrazione illegale verso l’UE ma anche la questione scottante della migrazione illegale, che richiede una soluzione urgente.</p>
      <p sl="sk">Accolgo positivamente il fatto che l’UE stia approfondendo i rapporti con alcuni paesi mediterranei, che stanno dimostrando volontà politica e che stanno agendo per un cambiamento. Con alcuni di questi paesi sono già stati siglati degli accordi di associazione. Per quanto riguarda la migrazione illegale, è necessario individuare una soluzione alla difficile situazione causata dall’arrivo di migliaia di migranti non desiderati che causano serie ripercussioni sulla sicurezza a Malta e in Italia in particolare ma anche in altri Stati membri dell’UE. Anche il mio paese sta subendo un flusso di migranti sia legali che illegali. Sono favorevole a che l’Unione europea accolga i migranti in possesso di capacità professionali, capacità che, come il Commissario Frattini ha detto, sono necessarie e possono contribuire all’agricoltura, all’assistenza sanitaria e al turismo dell’UE, tuttavia tali migranti devono possedere già tali qualifiche al momento in cui vengano ammessi nell’UE; i migranti senza competenze professionali non dovrebbero a rigore essere accettati e ritengo che il sistema della “carta blu” contribuirà a risolvere il problema.</p>
    </intervention>
    <intervention id="2-266" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signora Presidente, signor Vicepresidente della Commissione, signor Presidente in carica, la questione della migrazione dimostra molto chiaramente quanto l’Africa sia vicina all’Europa. Quanto accade in Africa ha ripercussioni dirette sull’Europa.</p>
      <p sl="de">I flussi migratori provenienti dalle aree di crisi a sud del Mediterraneo approdano ai paesi mediterranei del sud Europa, il che chiaramente significa che hanno ripercussioni dirette su tutta l’Europa.</p>
      <p sl="de">L’Africa è un continente ricco di gente di talento. Noi, e l’Africa, dobbiamo essere abbastanza intelligenti da utilizzare questo potenziale in Africa e per l’Africa. Questo partenariato che cerchiamo di istituire con l’Africa offre un’enorme opportunità. L’offerta dell’Unione europea a cui puntiamo è molto stimolante. Essa va da un aiuto per creare le capacità locali necessarie nei settori della sicurezza, del commercio e del governo fino a programmi di stabilizzazione, tra cui assistenza alla lotta contro la criminalità, creazione di strutture formative e di posti di lavoro, offerta di microcrediti e campagne informative sulle forme possibili di migrazione legale e su tutte le conseguenze della migrazione illegale e misure per combatterla.</p>
      <p sl="de">Tuttavia l’Unione europea, nel prossimo Vertice, dovrà anche imporre delle richieste. Una di queste riguarda gli accordi di riammissione con tutti i paesi del Mediterraneo meridionale da stipularsi prima dell’avvio dei nostri programmi di azione, perché tali aspetti interagiscono tutti tra di loro e perché noi vogliamo un partenariato.</p>
      <p sl="de">Sono d’accordo con il Commissario Frattini quando dice che ora si parla di partenariatoe non più di cooperazione; in gioco sono un partenariato e l’offerta di pacchetti complessi. A questo il Parlamento europeo è pronto, la Commissione lo sostiene e così anche il Parlamento, e l’Africa va invitata ad utilizzare tali offerte nell’interesse di una stabilizzazione del nord Africa e anche nell’interesse della sicurezza dei cittadini dell’UE.</p>
    </intervention>
    <intervention id="2-267" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">La Commissione e il Parlamento hanno già dato il via libera alla politica di immigrazione, una politica proattiva e, soprattutto, comune, per quanto impopolare essa possa essere. Per un’Europa ricca e che sta invecchiando l’immigrazione rappresenta una realtà. Sappiamo che l’immigrazione illegale può far scendere il PIL di vari paesi anche del 20 per cento, mentre la loro crescita economica è limitata dalla minore disponibilità di manodopera qualificata. E’ giunto il momento di rafforzare il coordinamento internazionale e trovare un accordo su regole comuni ragionevoli.</p>
      <p sl="cs">Sono fiducioso che la prossima settimana in Algarve la conferenza ministeriale Euromed procederà in tale direzione e che non solo discuterà ma approverà anche delle iniziative congiunte per una corretta gestione delle migrazioni, proponendo misure che mitighino l’impatto sui paesi di transito. Dobbiamo trovare un accordo su obblighi internazionali con i paesi terzi in modo da proteggere la vita dei migranti che fuggono per mare.</p>
      <p sl="cs">Quali regioni di transito i paesi mediterranei subiscono un afflusso sproporzionato di immigranti che si spostano nell’UE e ciò richiede misure specifiche. L’imminente conferenza deve sapere che il Parlamento prende la questione molto seriamente. Le nostre priorità comuni sono di assicurare dei campi di accoglienza dignitosi per gli emigranti dei paesi terzi e di contrastare i fattori che sono all’origine delle migrazioni di massa. Noi dobbiamo salvaguardare la vita e la dignità dei migranti.</p>
      <p sl="cs">Vorrei inoltre incoraggiare Euromed a chiarire che la “carta blu” per la regolamentazione degli immigranti professionalmente qualificati non costituisce una minaccia per gli europei ma che, al contrario, è un’opportunità che ci viene offerta dalla globalizzazione. Le resistenze dei sindacati alla “carta blu” costituiscono un atteggiamento irresponsabile e populista, financo xenofobo. Non è la migrazione legale ma quella illegale che causa il dumping nel mercato del lavoro europeo.</p>
      <p sl="cs">Il Commissario Frattini vuole un’Europa che sia attraente per la manodopera qualificata. Dovremo invogliarli a venire qui dagli Stati Uniti, dove l’afflusso annuo è del 55 per cento rispetto ad appena il 5 per cento che si ha oggi in Europa. Sono convinto che questa sia la strategia giusta e che sia in linea con la posizione dell’UE nel contesto globale. Immigrazione legale e illegale sono collegate. Il successo di una politica per l’emigrazione coerente, sicura e comune costituirà un test della maturità dell’UE.</p>
    </intervention>
    <intervention id="2-268" speaker_id="photo_generic" name="José Magalhães" is_mep="True" mode="spoken">
      <p sl="pt">Presidente in carica del Consiglio . − Signora Presidente, signor Vicepresidente, onorevoli colleghi, il Consiglio trarrà da questa discussione il fermo convincimento che il partenariato euromediterraneo va sviluppato e rafforzato e che è giusto tenere la conferenza ministeriale a Santa Eulália. Tale cooperazione, tale partenariato – è questa la parola nuova, il nuovo concetto – deve basarsi su progetti concreti se vogliamo che abbia successo. Vi sono molte buone ragioni per fare questo e molte situazioni drammatiche, richiamate in modo vivo da alcuni colleghi di quest’Aula, ci impongono di cambiare lo status quo . Ciò accadrà solo se saremo capaci di guardare le cose in una prospettiva di lungo termine e di agire rapidamente.</p>
      <p sl="pt">Noi abbiamo una visione complessiva, un approccio globale, dei piani d’azione e proposte legislative ambiziose, come ha ricordato qui oggi il Vicepresidente Frattini. Dobbiamo fare passi concreti in materia di progetti, in particolare nei tre settori richiamati. In primo luogo, in tema di immigrazione e sviluppo, dobbiamo fare passi che portino allo sviluppo di azioni specifiche. Ciò è quanto la conferenza ministeriale prevede di fare in tema di trasferimento delle rimesse e di microcredito. E’ questo il motivo per cui dobbiamo riunire assieme tutte le parti (e questa non è una decisione che possono prendere gli eurodeputati, la Commissione o il Consiglio) come banche, la Banca mondiale, la Banca europea per gli investimenti, le associazioni degli immigranti e la società civile, al fine di individuare modi specifici per incentivare l’uso dei servizi finanziari e rafforzarne l’efficienza, in particolare attraverso metodi alternativi per l’invio di denaro e l’uso delle nuove tecnologie che davvero possono contribuire a farci raggiungere i nostri obiettivi. Certamente non avremo difficoltà nel creare un sito web euro-mediterraneo con tutte le informazioni sulle rimesse, costi compresi, per stimolare la concorrenza e ridurre tali costi, il che costituisce un obiettivo centrale che ci accomuna ai nostri partner .</p>
      <p sl="pt">Quanto alla migrazione legale, abbiamo bisogno di iniziative specifiche anche in quest’area. Vorremmo istituire un gruppo di lavoro con rappresentanti dei partner Euromed e altri partner sociali al fine di studiare più a fondo la situazione del mondo del lavoro e le esigenze dei mercati del lavoro, di sviluppare iniziative di formazione per i lavoratori migranti prima che lascino il proprio paese, di studiare la possibilità di rendere accessibile il portale dell’Unione europea a tutti i partner Euromed per quanto riguarda i contenuti sulla migrazione e l’occupazione e di creare centri di informazione e di gestione della ricerca di lavoro nei paesi Euromed, naturalmente in accordo con i soggetti competenti a livello nazionale.</p>
      <p sl="pt">Abbiamo anche bisogno di progetti specifici in tema di migrazione illegale. Tenendo presente il fatto che molti partner Euromed sono anche paesi di destinazione e transito dei flussi migratori, è importante rafforzare la competenza istituzionale nella lotta contro la migrazione illegale. Dobbiamo pertanto elaborare anche azioni specifiche come le seguenti: in primo luogo dobbiamo aumentare la sicurezza dei documenti in quanto solo così facendo possiamo assicurare la corretta identificazione delle persone e dei flussi, una maggiore fiducia e una maggiore facilità di circolazione; secondariamente dobbiamo migliorare l’accesso per i partner Euromed ai corsi di formazione per Frontex, in modo che possano espandere il proprio know-how nella lotta alla migrazione illegale, nel rispetto di tutti gli strumenti internazionali a cui siamo vincolati, in particolare gli strumenti per la ricerca e il salvataggio per mare. Questo potrebbe costituire un passo concreto iniziale verso la partecipazione ad azioni congiunte sotto il coordinamento di Frontex. Occorrono inoltre iniziative nel settore del rimpatrio volontario e della riammissione. Sarebbe utile una discussione aperta in materia al fine di esaminare eventuali campagne informative, le procedure di identificazione, le procedure di rimpatrio volontario assistito e la negoziazione di accordi di riammissione con i paesi di origine. Questi e molti altri punti saranno esaminati a Santa Eulália in Algarve.</p>
      <p sl="pt">Signora Presidente, onorevoli colleghi, al di là dei molti pareri diversi una cosa è assolutamente sicura, ed è in questo spirito che mi congedo dalla discussione: non ci sono alternative a questo percorso di dialogo e di partenariato effettivo. Questo è l’unico modo per cambiare lo status quo e siamo assolutamente tutti d’accordo sul fatto che sia essenziale per cambiarlo. Santa Eulália potrebbe rappresentare un passo molto importante in tal senso.</p>
    </intervention>
    <intervention id="2-269" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli colleghi, questo dibattito ha offerto anche molti spunti concreti oltre a interessanti riflessioni.</p>
      <p sl="it">Io credo che un punto politico di strategia sia come fare davvero un passo avanti dalla cooperazione verso un vero partenariato, fino all’appartenenza ad un reale Spazio comune euromediterraneo. L’idea dell’onorevole Pannella è molto interessante, ed è chiaro che questa è una strategia che ci impone una riflessione di lungo periodo. Solamente quando vi sarà davvero uno Spazio unico euromediterraneo, questo senso di comune appartenenza potrà indurci a lavorare con un medesimo obiettivo, cosa che stiamo costruendo. Prima abbiamo dovuto ottenere il consenso di 27 paesi membri, adesso ci confrontiamo con i partner della riva sud, la strada comunque è tracciata.</p>
      <p sl="it">Il secondo spunto molto concreto, che certamente riprenderò nella riunione Euromed, è un appello a tutti i partecipanti all’incontro affinché i loro paesi rispettivi ratifichino le convenzioni internazionali che esistono. Prima di pensare a nuove regole, pensiamo che soltanto pochi hanno ratificato importantissime convenzioni internazionali e le hanno applicate. Penso fra tutte alla Convenzione internazionale contro la tratta di esseri umani. Se c’è una materia in cui occorre ratificare subito una convenzione è proprio questa della tratta e del traffico internazionale di esseri umani.</p>
      <p sl="it">Il terzo spunto viene dall’onorevole Gaubert, che ringrazio in modo particolare: l’accento sulla dimensione umanitaria di questa grande discussione. Qui non parliamo di leggi, non parliamo di questioni burocratiche, parliamo di donne, uomini e bambini che come è stato detto rischiano la vita e spesso la perdono; quindi il tema della solidarietà. Credo che il tema della solidarietà verso chi soffre sia una chiave di volta per affrontare un rapporto veramente basato su eguaglianza di diritti con i nostri partner .</p>
      <p sl="it">Il quarto spunto che prenderei da questo dibattito è come passare, diciamo così un po’ brutalmente, dai documenti finali alle azioni concrete. Noi abbiamo scritto molti documenti, ad onor del vero qualche iniziativa concreta anche importante l’abbiamo anche avviata. Ora dobbiamo moltiplicare queste attività concrete, per esempio, come usare i fondi per l’aiuto allo sviluppo. E’ chiaro che se io dispongo come Unione europea di fondi per aiutare lo sviluppo locale, devo avere la possibilità di capire come questi fondi vengono spesi. Devo avere, come qualcuno ha detto, la possibilità ad esempio, di incentivare positivamente quei partner e quei paesi che collaborano positivamente alla nostra comune strategia.</p>
      <p sl="it">Se c’è una comune strategia che dai tempi di Barcellona è strategia euromediterranea e vi sono paesi che più di altri la stanno applicando, io credo che verso questi paesi si debba dare un incentivo, un riconoscimento positivo. Questa è una strada, vorrei dire importante da percorrere, ad esempio, come sradicare la corruzione. La corruzione è una delle radici dell’immigrazione illegale. Se vi fosse meno corruzione nei paesi di provenienza, se vi fosse meno corruzione nei paesi di transito, tanti trafficanti di esseri umani sarebbero bloccati lungo la strada per arrivare verso l’Europa e ci sarebbe più collaborazione; ma questo è solo un esempio.</p>
      <p sl="it">E infine la credibilità e la fermezza verso l’illegalità; il Ministro Magalhães lo ha detto molto chiaramente, ma io sono pienamente d’accordo: non siamo credibili se non dimostriamo che l’illegalità non può essere né premiata né tollerata, quindi dobbiamo essere molto chiari. E su questo è stato toccato il tema degli accordi di riammissione. Gli accordi di riammissione danno credibilità alla nostra politica perché chi non rispetta le leggi deve essere nel pieno rispetto dei suoi diritti individuali rimpatriato.</p>
      <p sl="it">Ma c’è un punto politico: gli Stati di origine che riprendono i loro concittadini non possono essere le guardie di frontiera dell’Unione europea. Lo dico così un po’ brutalmente: loro non accettano solamente di collaborare per la sicurezza.</p>
      <p sl="it">Allora, un tema che io proporrò a questa conferenza è come usare la politica dei visti e della circolazione delle persone come incentivo politico a questi paesi, ad esempio per una maggiore mobilità degli studenti, per la circolazione degli imprenditori, per favorire questo movimento usiamo una politica dei visti europea e quindi offriamo un segnale politico positivo a quegli Stati a cui chiediamo gli accordi di riammissione. L’abbiamo fatto con i Balcani occidentali, credo che sia il momento di parlare adesso con la stessa impostazione generale al Mediterraneo.</p>
    </intervention>
    <intervention id="2-270" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
    </intervention>
  </section>
  <section id="creitem31" title="17. Statuto e finanziamento dei partiti politici a livello europeo (discussione)">
    <intervention id="2-272" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione di Jo Leinen, a nome della commissione affari costituzionali, sullo statuto e il finanziamento dei partiti politici a livello europeo [COM(2007)0634 – C6-0202/2007 – 2007/0130(COD) ] (A6-0412/2007).</p>
    </intervention>
    <intervention id="2-273" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signora Presidente, signor Commissario, onorevoli deputati, come sapete il 27 giugno di quest’anno la Commissione ha presentato una proposta, ai sensi dell’articolo 191 del trattato CE, che punta a migliorare e adattare il regolamento (CE) n. 2004/2003 relativo allo statuto e al finanziamento dei partiti politici a livello europeo.</p>
      <p sl="pt">A tale proposta ha fatto seguito una relazione in cui si valutava l’applicazione del regolamento. La corrispondente risoluzione è stata adottata dal Parlamento europeo il 23 marzo 2006. La proposta della Commissione introduce un nuovo elemento: la possibilità di finanziare le fondazioni politiche europee tenendo presente che queste hanno una funzione importante da svolgere nel sostenere e promuovere le attività e gli obiettivi dei partiti politici a livello europeo.</p>
      <p sl="pt">Dato che le fondazioni politiche hanno affiliazioni strette con i partiti politici europei, si propone che esse presentino la propria domanda di finanziamento tramite il partito politico al quale sono collegate a livello europeo, sulla stessa base giuridica applicata al finanziamento di quest’ultimo, ovvero ai sensi dell’articolo 191 del trattato CE.</p>
      <p sl="pt">So che i partiti politici rappresentati in quest’Aula stanno costituendo o hanno già costituito delle fondazioni a livello europeo. Il Consiglio guarda con favore alla possibilità di fornire un sostegno finanziario comunitario per le attività di tali fondazioni secondo regole molto chiare il che consentirà, tra le altre cose, di operare una netta distinzione tra i settori di intervento dei partiti che devono integrarsi tra di loro e non sovrapporsi.</p>
      <p sl="pt">Il secondo obiettivo principale della proposta della Commissione è quello di rivedere le disposizioni finanziarie che regolano il finanziamento dei partiti politici a livello europeo alla luce dell’esperienza fin qui maturata. A tal fine la Commissione propone, tra le altre misure, due deroghe alla norma dell’esclusione del fine lucrativo di cui all’articolo 109 del regolamento finanziario. La prima misura prevede la possibilità di trasferire fino al 25 per cento dell’introito annuale complessivo da un anno al primo trimestre dell’anno seguente in modo da consentire ai partiti di rispondere meglio in caso di mutazione delle circostanze e delle priorità politiche. La seconda misura punta a consentire ai partiti politici a livello europeo di costituire riserve finanziarie accantonando gli introiti generati dai partiti stessi che superano un livello di cofinanziamento minimo, che è stato ridotto al 15 per cento.</p>
      <p sl="pt">Devo inoltre sottolineare che si propone di stabilire in modo chiaro che gli stanziamenti ricevuti dal bilancio comunitario possano essere usati anche per finanziare campagne condotte dai partiti politici a livello europeo nel contesto delle elezioni del Parlamento europeo, a condizione che ciò non costituisca un finanziamento diretto o indiretto dei partiti politici nazionali o dei rispettivi candidati.</p>
      <p sl="pt">In Consiglio la proposta è stata inizialmente esaminata tre volte dal gruppo affari generali, nel settembre e nell’ottobre di quest’anno, ed è stata in generale accolta favorevolmente dalle delegazioni. Alcune delegazioni hanno tuttavia espresso riserve in merito alla proposta base giuridica e alle deroghe dalla disciplina di bilancio.</p>
      <p sl="pt">E’ stato pertanto chiesto un parere in merito ai servizi giuridici del Consiglio. Questi ultimi hanno ritenuto che le deroghe dalla norma dell’esclusione dei fini di lucro di cui all’articolo 109 paragrafo 2 del regolamento (CE) n. 1605/2002 del Consiglio potessero essere previste solo con un regolamento distinto, ai sensi dell’articolo 279 del trattato CE, con l’intenzione di introdurre tali deroghe nel regolamento stesso tramite una sua modifica. Il parere ha portato alla suddivisione della proposta in due strumenti giuridici e alla consultazione del Parlamento europeo e della Corte dei conti.</p>
      <p sl="pt">Il 17 ottobre 2007, quindi recentemente, il Coreper II ha discusso per la prima volta un testo di compromesso presentato dalla Presidenza portoghese e il parere dei servizi giuridici del Consiglio. Una settimana dopo, il 24 ottobre 2007, il Coreper II ha raggiunto un accordo su due punti: in primo luogo sulla divisione della proposta in due strumenti giuridici, un regolamento basato sull’articolo 279 del trattato CE contenente le disposizioni di modifica del regolamento finanziario, e un regolamento contenente le altre disposizioni della proposta ai sensi dell’articolo 191 del trattato CE; secondariamente, su una consultazione del Parlamento europeo e della Corte dei conti sulla modifica dell’articolo 109 del regolamento (CE) n. 1605/2002 ai sensi dell’articolo 279 del Trattato CE. Tale consultazione si è tenuta immediatamente.</p>
      <p sl="pt">I due testi di compromesso risultanti dalla divisione sono stati esaminati dal gruppo affari generali il 9 novembre 2007, quindi molto recentemente. Di conseguenza è con grande piacere che annuncio che il gruppo affari generali, riunitosi lo scorso venerdì, ha confermato l’esistenza di un largo accordo tra le delegazioni nazionali sulle questioni disciplinate dai due regolamenti che risultano dalla divisione.</p>
      <p sl="pt">In buona sostanza vorrei ripetere che non vi sono disaccordi significativi tra le tre istituzioni. Commissione, Parlamento e Consiglio sono d’accordo sulle linee essenziali sulle fondazioni politiche europee e sulla modifica delle disposizioni che regolano il funzionamento dei partiti politici europei. La questione relativa alla base giuridica era, ed è, di carattere strettamente tecnico-giuridico e non era, né è, intenzione del Consiglio impedire un accordo tra le tre istituzioni.</p>
      <p sl="pt">Posso confermare, a nome del Consiglio, che vogliamo che i due regolamenti ottenuti con la divisione siano adottati entro la fine dell’anno in modo che possano entrare in vigore il 1° gennaio 2008. A tal fine propongo che il Parlamento posticipi il voto sul vostro parere programmato per questa settimana in modo da consentirci, tramite i contatti del caso, di raggiungere un accordo in prima lettura sul regolamento ai sensi dell’articolo 191 del trattato CE in base alla procedura di codecisione.</p>
      <p sl="pt">In tal caso un eventuale parere del Parlamento sulla modifica del regolamento finanziario dovrebbe essere adottato il prima possibile. Abbiamo invitato anche la Corte dei conti ad agire tempestivamente. Il tempo a disposizione è poco tuttavia, riteniamo, è sufficiente per adottare i due regolamenti alle condizioni chieste da Parlamento, Commissione e Consiglio.</p>
    </intervention>
    <intervention id="2-274" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signora Presidente, dal periodo di riflessione abbiamo imparato che esistono una domanda e un’opportunità chiare di misure che vadano a rafforzare e ad allargare il dialogo politico. Ho sempre dichiarato che se vogliamo creare una sfera pubblica europea dobbiamo anche creare una maggiore cultura politica europea, e tale particolare questione è assolutamente vitale in tal senso.</p>
      <p sl="en">Certamente non esiste un’unica soluzione magica per colmare il divario tra politiche europee e cittadini come non esiste un metodo semplice per rispondere alle aspirazioni democratiche dei cittadini e al loro desiderio di una più attiva partecipazione. Tali aspirazioni vanno promosse con un’ampia serie di iniziative con finalità comuni in modo da assicurare la più larga partecipazione possibile dei cittadini compresi, non ultimi i giovani e vorrei aggiungere le donne, nella vita democratica dell’Unione.</p>
      <p sl="en">Le attività dei partiti politici europei, assieme alla creazione delle fondazioni politiche europee, costituiscono parte integrante della creazione di questa vera sfera pubblica europea, in cui le varie idee possono misurarsi l’una con l’altra e in cui i cittadini possono comprendere meglio le sfide in corso e scegliere in modo consapevole. Una discussione politica come le controversie politiche sono parte della democrazia e noi ci auguriamo che ciò contribuisca anche a far aumentare l’affluenza alle elezioni per il Parlamento europeo.</p>
      <p sl="en">Sono lieta di poter dire che la Commissione e il Parlamento si sono sempre trovati d’accordo su questo punto. La Commissione è riuscita a rispondere rapidamente alla richiesta del Parlamento e inoltre la nostra proposta ha ricevuto il forte sostegno della commissione affari costituzionali del Parlamento.</p>
      <p sl="en">Il 25 ottobre ho espresso in quest’Aula le mie riserve sul fatto che il Coreper avesse deciso di seguire una strada che differiva da quella scelta da Commissione e Parlamento e tali timori erano condivisi dai deputati, tra cui il Presidente Pöttering e l’onorevole Leinen. Ho tuttavia espresso anche la mia speranza che l’obiettivo chiave di Consiglio, Parlamento e Commissione sarebbe rimasto lo stesso, ovvero l’approvazione della sostanza della nostra proposta prima della fine dell’anno.</p>
      <p sl="en">Tre settimane più tardi e dopo aver ascoltato quanto dichiarato dalla Presidenza, non posso che accogliere con soddisfazione i recenti sviluppi ed esprimere la mia soddisfazione per il fatto che ci siamo ritrovati a percorrere la stessa strada. Il Consiglio ha ascoltato e venerdì scorso il gruppo di lavoro all’unanimità ha confermato in pieno la sostanza della nostra proposta. Ciò significa che ora possiamo procedere. Tuttavia, anche se l’accordo raggiunto in Consiglio rappresenta un importante passo in avanti e costituisce una novità molto positiva, non siamo ancora giunti alla fine del processo. Dobbiamo ultimare i dettagli in modo da consentire rapidamente l’adozione e l’entrata in vigore del regolamento.</p>
      <p sl="en">Anche se la divisione della nostra proposta non incide in ultima istanza sul suo contenuto, essa tuttavia comporta una procedura legislativa separata e più complicata e un parere della Corte dei conti che, mi auguro, sarà formulato in tempo. I tempi sono molto stretti e impegnativi.</p>
      <p sl="en">Desidero ringraziare l’onorevole Leinen per l’impegno che ha profuso su questo fascicolo e tutti gli altri deputati coinvolti. Voglio inoltre ringraziare il Presidente Pöttering, la Conferenza dei presidenti e i gruppi politici che hanno svolto un ruolo importante nel preparare il terreno per raggiungere un accordo sulla questione. Pertanto, signora Presidente, signor Presidente del Consiglio, onorevole Leinen,</p>
      <p sl="pt">possiamo procedere assieme.</p>
    </intervention>
    <intervention id="2-276" speaker_id="4262" name="Jo LEINEN" is_mep="True" mode="spoken" role="relatore" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, signora Vicepresidente della Commissione, Presidente in carica, onorevoli colleghi, il nuovo trattato di Lisbona costituisce l’idea-guida della democrazia parlamentare a livello di UE. Per una democrazia parlamentare sono necessari i partiti politici. I partiti politici sono necessari per rappresentare gli interessi della società ed offrire ai cittadini vari candidati e programmi elettorali tra cui scegliere in occasione delle elezioni. In tutti i nostri 27 Stati membri abbiamo partiti che si presentano alle elezioni nazionali; quello che dobbiamo fare ora è mettere in condizione questi partiti europei di svolgere il proprio lavoro democratico anche a livello europeo.</p>
      <p sl="de">Vogliamo far sì che anche prima delle elezioni europee i nostri cittadini possano scegliere tra una serie di famiglie politiche attive che siano in grado di mobilitare l’elettorato e dire agli elettori che progetto hanno per loro. Vogliamo che i cittadini possano decidere sulla natura dell’Europa per la quale votano dando loro una reale possibilità di scelta. Il primo regolamento sullo statuto e il finanziamento dei partiti politici europei, adottato già nel 2004, è stato un clamoroso successo. Ora abbiamo dieci famiglie politiche che si sono iscritte e ciò dimostra il respiro dello spettro politico dell’Unione europea. Ora tale revisione del regolamento è destinata a dare un po’ di flessibilità a queste strutture democratiche e contemporaneamente ad espanderle.</p>
      <p sl="de">Nella maggior parte dei nostri paesi non abbiamo solo partiti politici ma anche fondazioni politiche. Si tratta di strumenti per analizzare più in profondità le tendenze sociali che costituiscono inoltre un forum di discussione che va al di là dell’appartenenza al partito. Tali fondazioni hanno dimostrato il proprio valore in molti paesi. Esse fanno un buon lavoro e perciò è tanto più necessario costituire l’opportunità di portare avanti questa discussione, questo discorso sull’Europa anche a livello europeo, superando i confini nazionali. Pertanto accolgo con favore il fatto che questo strumento, che ha carattere supplementare rispetto ai partiti politici stessi, abbia ricevuto anche la benedizione del Consiglio.</p>
      <p sl="de">Onorevoli colleghi, l’agenda di nessun partito politico viene costruita attorno all’anno di esercizio ma risponde ad eventi politici e pertanto i partiti politici vanno trattati in modo diverso da altre forme associative. E’ questo lo scopo del nuovo regolamento: dare un po’ di flessibilità alla gestione finanziaria. Gli obiettivi sono tre: in primo luogo vogliamo avere la possibilità di prolungare l’anno di esercizio di tre mesi sul lato della spesa in modo da consentire ai partiti di rispondere agli eventi politici. Secondariamente non vogliamo che i partiti siano costretti a spendere quanto hanno in cassa alla fine dell’anno. Vorremmo che fossero in grado di utilizzare le risorse proprie, i contributi raccolti con le iscrizioni e le donazioni in modo da costituire riserve che possono essere spese in caso di risposta ad eventi importanti a livello politico e in particolar modo, va da sé, in occasione delle elezioni europee.</p>
      <p sl="de">Infine, per sostenere in particolare le famiglie politiche più piccole ma anche per rendere operative le fondazioni politiche europee, abbiamo bisogno di accordi diversi in merito alla quota dei contributi e delle risorse proprie. Nel nuovo regolamento puntiamo a fissare le risorse proprie al 15 per cento e i contributi all’85 per cento.</p>
      <p sl="de">Onorevoli colleghi, il Consiglio ha deciso di dividere la base giuridica. Abbiamo sostenuto che ciò non era necessario. Purtroppo ciò comporterà una perdita di trasparenza in quanto i cittadini dovranno ora andare a cercare in due posti diversi la base giuridica del nuovo regolamento. Non vogliamo tuttavia prolungare il disaccordo su aspetti tecnico-giuridici perché ciò non farebbe che trascinare avanti il processo e distogliere l’attenzione dal reale obiettivo del regolamento.</p>
      <p sl="de">Nell’interesse dei partiti politici europei e della loro preparazione per la campagna per le elezioni europee del 2009, dobbiamo concentrarci sulla sostanza concludendo prima della fine dell’anno. Sono molto lieto di sentire che i contenuti del regolamento hanno ottenuto largo consenso. Penso che ora occorra fare il possibile per ultimare questo importante strumento giuridico sotto la Presidenza portoghese in modo da disporre della base giuridica per le fondazioni politiche e di una base per una gestione finanziaria più flessibile per l’anno di bilancio 2008. Saranno chieste al Consiglio disposizioni transitorie, come avevamo originariamente proposto alla commissione affari costituzionali.</p>
      <p sl="de">Signora Vicepresidente della Commissione, desidero ringraziarla per aver assunto l’iniziativa a nome della Commissione. Sono anche grato alla Presidenza portoghese per il sincero impegno sulla questione e all’onorevole Leitão con il quale ho lavorato molto. Vorrei inoltre ringraziare la commissione bilancio e la commissione per il controllo del bilancio, l’onorevole Guy-Quint e l’onorevole Mathieu, per il prezioso contributo dato alle relazioni, che introducono maggiore trasparenza e maggiore controllo sullo stanziamento di tali risorse. Stiamo procedendo come da programma e spero che avremo dei risultati per la fine dell’anno.</p>
    </intervention>
    <intervention id="2-277" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">relatrice per parere della commissione per il controllo dei bilanci . – Signora Presidente, signor Ministro, signora Commissario, onorevoli colleghi, nel mio parere sul controllo di bilancio ho sottolineato le quattro esigenze che mi sembravano essenziali: migliorare i dispositivi di controllo e accrescere in tal senso i poteri dei revisori interni ed esterni e dell’ordinatore delegato; istituire verifiche complementari; stabilire una separazione netta tra le risorse finanziarie dei partiti politici e delle fondazioni; infine, chiarire le regole in materia di finanziamento delle campagne elettorali europee.</p>
      <p sl="fr">Sono felice che il Consiglio abbia accettato la famosa norma del 25 per cento che Ingeborg Grässle aveva proposto l’anno scorso e che il Consiglio aveva rifiutato. Abbiamo compreso bene che l’accordo raggiunto quest’anno aveva un elemento particolarmente derogatorio legato a questa relazione.</p>
      <p sl="fr">Tuttavia una certa esitazione in merito al fondamento giuridico di tale relazione ci faceva dubitare del risultato del voto al termine di questa sessione, il che è deplorevole.</p>
      <p sl="fr">Il Parlamento ha elaborato la relazione e il parere in tempi molto rapidi. Sarebbe un peccato se la decisione del Consiglio di dividere il rapporto in due ci facesse perdere tempo. Ci auguriamo quindi un’adozione rapida prima della fine dell’anno. Vi ringrazio.</p>
    </intervention>
    <intervention id="2-278" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signora Presidente, prima di tutto desidero esprimere le mie sincere congratulazioni e i miei ringraziamenti all’onorevole Jo Leinen, relatore, per l’ottimo lavoro svolto. Si tratta di una relazione che il mio gruppo può sostenere pienamente, sottoscrivendone anche gli emendamenti. La relazione trasforma i partiti politici a livello europeo, e il nuovo strumento delle fondazioni politiche, in strumenti efficaci per accrescere la partecipazione dei cittadini europei e rafforzare la legittimazione democratica dell’Europa.</p>
      <p sl="de">I referendum tenutisi in Francia e nei Paesi Bassi hanno mostrato quanto sia importante ricreare la fiducia dei cittadini, anche attraverso i partiti politici e le fondazioni politiche. E’ vero anche che le norme finanziarie vanno adattate ai rapidi cambiamenti delle esigenze dei partiti politici. Va da sé che va salvaguardata anche la trasparenza. Per questo motivo il Parlamento europeo fornirà i dati sui finanziamenti erogati ai partiti e alle fondazioni per ogni esercizio finanziario, che saranno disponibili sul nostro sito web.</p>
      <p sl="de">Un’altra innovazione positiva è che il ruolo dei partiti politici nel quadro delle elezioni europee viene pienamente riconosciuto. Solo se i partiti europei possono essere attivamente coinvolti nelle elezioni del Parlamento europeo potranno essi diventare attori veri della polis europea e contribuire alla formazione di una coscienza europea e a superare quindi il deficit democratico esistente.</p>
      <p sl="de">Un’altra importante componente è la promozione delle fondazioni politiche. Il loro lavoro nel settore dell’informazione e della formazione politica integra quanto svolto dai partiti politici. Le fondazioni hanno un particolare ruolo da svolgere nell’approfondire il processo educativo e nel migliorare la conoscenza dell’Unione europea, in modo da ridurre la distanza tra cittadini e Unione europea.</p>
      <p sl="de">Sono convinto che le fondazioni possano far decollare la partecipazione attiva dei cittadini nella vita politica europea e che possono anche svolgere una funzione importante nella formazione dei politici di domani. Il ragionamento cavilloso del Consiglio è piuttosto difficile da afferrare ma, come diceva sempre Helmut Kohl, la cosa più importante è il risultato. Per questo sostengo questa relazione e vorrei ringraziare tutte le parti interessate per il loro impegno e la collaborazione.</p>
    </intervention>
    <intervention id="2-279" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE . – Signora Presidente, il mio gruppo sostiene questa proposta ritenendo che sia una serie pratica di aggiustamenti alla normativa esistente e che anzi sia utile che i partiti politici europei abbiano la possibilità di fare ricerca e altro attraverso le loro fondazioni e che abbiano la possibilità di spostare, a livello contabile, i soldi da un anno all’altro.</p>
      <p sl="en">C’è stata la questione della base giuridica: Parlamento e Commissione si sono detti d’accordo mentre il Consiglio non lo era. Tuttavia i contenuti sono più importanti della base giuridica, anzi oserei dire che è meglio avere la sicurezza dal punto di vista giuridico piuttosto che affrontare successivamente la questione davanti ad un tribunale. Pertanto siamo soddisfatti dell’esito e siamo lieti di puntare ad un accordo in prima lettura con il Consiglio posticipando il voto.</p>
      <p sl="en">Mi si consenta tuttavia di aggiungere che, per i motivi espressi dal relatore stesso, i partiti politici europei sono importanti perché esprimono le opzioni politiche che affrontiamo come Unione europea. Troppo spesso i mezzi di informazione si concentrano solo sul Consiglio, e specialmente il Consiglio europeo, come se si trattasse di un combattimento gladiatorio tra i paesi. Oggi ha vinto il Regno Unito o la Francia? I tedeschi sono riusciti a mettersi d’accordo con gli italiani? Tuttavia quando queste stesse questioni vengono sottoposte a questo Parlamento raramente accade che tutti gli eurodeputati di un paese votino in un certo modo e che tutti gli eurodeputati di un altro paese votino in un altro modo in quanto noi facciamo scelte politiche, scegliamo delle politiche. Vogliamo norme ambientali più elevate ma a costi maggiori o no? Ci saranno persone in ogni paese su posizioni contrapposte e lo stesso vale per la maggior parte delle scelte che ci troviamo a fare. Gruppi politici e partiti politici sottolineano il fatto che quelle che facciamo nell’Unione europea sono scelte politiche e di politiche e non una battaglia tra un punto di vista nazionale e un altro punto di vista nazionale.</p>
      <p sl="en">E’ per questo motivo che devono essere rafforzati nel loro lavoro; ciò aiuterà i cittadini ad avere un’idea delle questioni che ci troviamo a trattare, facendo funzionare meglio la nostra Unione.</p>
    </intervention>
    <intervention id="2-280" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, vorrei ringraziare la Presidenza del Consiglio per i progressi realizzati nel raggiungimento di un accordo in prima lettura. Confido che la Corte dei conti saprà lavorare con inusitata rapidità per farci avere il suo parere.</p>
      <p sl="en">Un pensiero politicamente fertile costituisce un ingrediente necessario per una democrazia parlamentare viva e pluralistica e questo troverà incoraggiamento e stimolo nella misura in esame volta ad istituire le fondazioni dei partiti politici. Essa incoraggerà la politica fatta dai partiti a crescere a livello europeo e i nascenti partiti politici europei ad accrescere la propria autostima e a dedicarsi alle campagne elettorali con vigore e risolutezza.</p>
      <p sl="en">Devo dire che per parecchi anni abbiamo girato attorno al problema dei partiti politici in quanto, è chiaro, sono in prospettiva rivali e concorrenti dei vecchi partiti politici nazionali che, penso talvolta, saranno l’ultimo baluardo difeso negli interessi della sovranità nazionale. Per questo dobbiamo procedere rapidamente ed elaborare piattaforme a livello europeo per sostenere e promuovere una politica che vada al di là di quella nazionale e che rifletta davvero i modelli del XXI secolo.</p>
    </intervention>
    <intervention id="2-281" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signora Presidente, accolgo con piacere il lavoro attualmente in corso su un’utile regolamentazione del finanziamento dei partiti politici a livello europeo. E’ un lavoro alquanto necessario e apprezzo il lavoro fatto dall’onorevole Leinen.</p>
      <p sl="pl">Ci troviamo tuttavia davanti anche un problema più ampio. Si tratta delle conseguenze del finanziamento dei partiti politici sulla qualità della democrazia sia a livello comunitario che a livello di singoli Stati membri.</p>
      <p sl="pl">Per motivi legali al partito che rappresento non sono stati riconosciuti finanziamenti a titolo del bilancio per un certo periodo durante una fase elettorale. So come sia difficilissimo far fronte ad un’opposizione politica che dispone di denaro quando la propria parte non ne ha. Recentemente uno dei maggiori partiti politici polacchi ha quasi cessato di esistere perché minacciato dal ritiro dei contributi a causa di errori finanziari marginali.</p>
      <p sl="pl">I soldi sono importanti ma non dovrebbero costituire l’unico fattore che determina la natura della vita politica, come talvolta accade. E’ chiaro che questa è una questione per una discussione separata da tenersi in quest’Aula. Dopo tutto la democrazia non può dipendere solo dai finanziamenti.</p>
    </intervention>
    <intervention id="2-282" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signora Presidente, l’interesse che i cittadini hanno nell’UE è ancora modesto, per non dire altro, e ciò è dovuto, tra le altre cose, alle sue strutture poco trasparenti, alle decisioni incomprensibili e ad uno scarso interesse da parte dei mezzi di informazione.</p>
      <p sl="de">I partiti politici europei esistenti hanno ottenuto scarsi effetti in termini di riduzione di questo deficit e non è assolutamente chiaro che essi siano effettivamente uno mezzo adatto con il quale soddisfare il desiderio dei cittadini di contribuire maggiormente ai processi decisionali. Ciò secondo me può essere raggiunto solo tramite più democrazia diretta. Una riproposizione della Costituzione dell’UE rimaneggiata esteticamente nel più modo incomprensibile possibile dopo un accordo fatto a porte chiuse ed evitando i referendum va sicuramente anch’essa a svantaggio dell’obiettivo immaginato e spesso decantato di creare tra i cittadini un entusiasmo verso l’UE.</p>
      <p sl="de">In considerazione di tali circostanze è altamente improbabile che i partiti europei e le fondazioni associate possano suscitare un’euro-euforia tra i cittadini, tuttavia se riusciranno a migliorare la discussione a livello europeo e la comunicazione con i cittadini, rappresentandone anche gli interessi, allora avremo finalmente ottenuto qualcosa. Tuttavia il loro finanziamento deve avvenire in modo chiaro e trasparente e, ritengo, ciò deve comprendere un controllo da parte di organi indipendenti.</p>
    </intervention>
    <intervention id="2-283" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signora Presidente, vorrei dire chiaramente cosa penso della relazione dell’onorevole Leinen: non ha niente a che vedere con la democrazia ma con la propaganda; si tratta di usare le tasse riscosse dai nostri riluttanti cittadini per portare avanti un progetto europeo che vedono sempre più malvolentieri. I danesi hanno votato contro Maastricht, gli irlandesi hanno votato contro Nizza, gli svedesi contro l’euro, i francesi e gli olandesi contro la Costituzione, e tuttavia le tasse da loro pagate verranno usate per promuovere l’integrazione.</p>
      <p sl="en">Oggi in questa Aula il Presidente Sarkozy ha parlato di democrazia europea tuttavia nei nostri diversi Stati membri l’opinione pubblica comune necessaria per una democrazia rappresentativa non esiste. La democrazia a livello europeo è un imbroglio e un’illusione. Con l’accantonamento di finanziamenti per dei partiti paneuropei, l’onorevole Leinen esclude esplicitamente i partiti euroscettici che non puntano ad avere uno status paneuropeo, per cui i soldi dei contribuenti verranno destinati ai partiti integrazionisti e negati ad altri. In un’Europa che parla di democrazia ciò costituisce un crimine contro il popolo.</p>
    </intervention>
    <intervention id="2-284" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">Signora Presidente, oggi il Presidente francese si è rivolto a quest’Aula sulla necessità di un dialogo e di una discussione. Penso che ciò sia quello che tutti abbiamo imparato durante il periodo di riflessione, come ha detto la Vicepresidente Wallström.</p>
      <p sl="es">Tuttavia per il dialogo e la discussione occorrono gli strumenti e alcuni degli strumenti più importanti ed effettivamente essenziali – sebbene non siano gli unici – sono i partiti politici. I partiti politici europei, come i partiti politici nazionali, orientano la volontà della gente. Anche quello deve essere il loro ruolo nelle istituzioni rappresentative europee.</p>
      <p sl="es">Parlare di partiti politici a livello europeo senza parlare di finanziamento non avrebbe senso. Dobbiamo esaminare come sono finanziati questi partiti politici, così necessari per orientare la volontà popolare. Penso che la questione più importante relativa ai partiti politici a livello europeo – e anche a livello nazionale, anche se qui a noi interessa il livello europeo – sia che il finanziamento deve essere responsabile, chiaro e trasparente. Questo è ciò che è importante per il contribuente: che i suoi soldi siano ben spesi e che vi siano istituzioni che si assumono la responsabilità per come questi soldi vengono utilizzati.</p>
      <p sl="es">Penso che gli europei, anche se possono avere alcuni dubbi ed esitazioni sulla strada che l’Europa dovrebbe prendere, non abbiano dubbi sul fatto che il loro futuro è in Europa. Qui nel Parlamento sento sempre anche coloro che sono più contrari agli ideali europei sostenere che loro sono europei e non sono contro l’Europa.</p>
      <p sl="es">Per tornare a quanto dicevo all’inizio e citare ancora una volta il Presidente Sarkozy, la discussione è necessaria e perché vi sia una discussione dobbiamo creare gli strumenti necessari per organizzarla.</p>
      <p sl="es">Pertanto accolgo con favore la relazione dell’onorevole Leinen che accoglie la proposta della Commissione e ringrazio anche lei, signor Presidente in carica del Consiglio nonché mio buon amico, Lobo Antunes, per la proposta che ci è stata fatta.</p>
      <p sl="es">Il Partito popolare europeo non ne discuterà la base in questa sede. Qualora il regolamento debba essere diviso in due parti per trovare una soluzione accettabile per tutti allora lo si faccia. Vi prego di contare sul nostro appoggio.</p>
    </intervention>
    <intervention id="2-285" speaker_id="39318" name="Costas BOTOPOULOS" is_mep="True" mode="spoken" nationality="Greece" birth_date="23-04-1962" birth_place="Athina" p_group="Socialist Group in the European Parliament" m_state="GR">
      <p sl="el">Signora Presidente, sono felice che un altro onorevole collega ascolterà la discussione, in particolare su tale questione, nella nostra splendida lingua.</p>
      <p sl="el">Mi sembra che in questo caso potremmo usare i partiti politici che sono strumenti preziosi. Purtroppo vediamo questi preziosi strumenti nascosti nel nostro ripostiglio istituzionale dove rischiano di arrugginirsi. La maggior parte di noi, se non tutti, concorda sul ruolo democratico che i partiti politici devono svolgere in Europa, tuttavia penso che dobbiamo essere anche d’accordo sul fatto che finora questo ruolo non l’hanno ancora svolto. Questo perché i partiti di oggi, come hanno detto più oratori, non sono propriamente dei partiti politici ma piuttosto delle confederazioni libere di partiti, come l’onorevole Dimitris Tsatsos, mio maestro e all’epoca relatore, scrisse in una sua relazione nel lontano 1996. Non abbiamo veri partiti politici e questa discussione costituisce per noi una buona occasione per vedere se possiamo creare dei veri partiti politici a livello europeo.</p>
      <p sl="el">Devo fare due osservazioni su punti specifici della relazione in esame. La relazione segna due significativi passi avanti. Come abbiamo detto, non risolve tutti i problemi politici ma vi sono due notevoli progressi. Il primo è che ora riconosciamo come funzionano le istituzioni politiche, con il che la nostra discussione acquista un elemento teoretico. E’ stato introdotto un fattore vitale di fermento ideologico. Proprio uno dei problemi della democrazia nell’UE è che noi non ci addentriamo in pensieri politici rigorosi e severi mentre tali istituti possono sopperire a questa esigenza.</p>
      <p sl="el">Il secondo importante passo in avanti è la trasparenza. Ciò è particolarmente evidente nelle norme sulla trasparenza previste per i partiti stessi ma soprattutto, oserei dire, con il nuovo articolo 9, lettera b) sulle norme di trasparenza per il Parlamento stesso.</p>
      <p sl="el">Mi si consenta di concludere con una breve osservazione sulla questione della divisione della base giuridica. Capisco che qui vi sono dei problemi di ordine tecnico. Personalmente deploro tale frammentazione. Il fatto è che se siamo tutti d’accordo che da un punto di vista economico l’indipendenza e la trasparenza sono parti inalienabili del meccanismo politico stesso, un unico meccanismo giuridico non sarebbe molto più forte?</p>
    </intervention>
    <intervention id="2-286" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Signora Presidente, onorevoli colleghi, io esprimo apprezzamento per questa risoluzione che aiuta la vita democratica dell’Europa.</p>
      <p sl="it">Il Partito della sinistra europea che va adesso al suo secondo congresso ha sempre detto che nella globalizzazione, ma anche in questa Europa si sono messi insieme i mercati, gli interessi delle imprese e le burocrazie tecnocratiche ed è rimasta indietro la democrazia. Per i poteri forti è meglio così, non per noi che pensiamo a una società diversa che esprima i bisogni dei più deboli.</p>
      <p sl="it">Questo è stato nel passato il senso dei partiti di massa; oggi c’è una nuova sfida, quella di costruire partiti capaci di agire ai nuovi livelli dei conflitti e delle decisioni. Partiti che ricostruiscano una partecipazione democratica e una funzione democratica del Parlamento, fuori dalle logiche delle grandi coalizioni, degli intergovernativismi che soffocano la dialettica democratica. Certo, occorre trasparenza nell’uso dei finanziamenti, ma la politica non può essere appannaggio solo dei ricchi.</p>
    </intervention>
    <intervention id="2-287" speaker_id="28347" name="Javier MORENO SÁNCHEZ" is_mep="True" mode="spoken" nationality="Spain" birth_date="12-03-1965" birth_place="Ginebra " m_state="ES">
      <p sl="es">Signora Presidente, onorevoli colleghi, vorrei prima di tutto congratularmi con il relatore onorevole Leinen. L’onorevole Leinen è uno dei padri di questo regolamento e un instancabile difensore dei partiti politici con il quale ho condiviso una strana battaglia volta, per così dire, ad ottenere accordi.</p>
      <p sl="es">Onorevoli colleghi, questa proposta non poteva e non può rimanere prigioniera delle battaglie tra i servizi giuridici delle istituzioni comunitarie. Dobbiamo raggiungere un accordo prima piuttosto che dopo in quanto, se così non sarà, le uniche vittime di tale conflitto saranno i partiti politici, che hanno un ruolo essenziale per avvicinare l’UE ai cittadini e per incoraggiarli ad impegnarsi in politica in modo da potersi sentire parte di un progetto politico comune e di un futuro politico.</p>
      <p sl="es">I partiti rappresentano anche la dimensione transnazionale del processo comunitario di integrazione politica. Questa relazione mostra la flessibilità e la capacità operativa del Parlamento. Quest’Aula non può essere accusata di mancata collaborazione per il raggiungimento di un accordo in prima lettura prima della fine del 2007.</p>
      <p sl="es">Onorevoli colleghi vorrei esporre tra idee, tre semplici miglioramenti al progetto che accogliamo favorevolmente e che assicurerà lo sviluppo dei partiti e delle fondazioni.</p>
      <p sl="es">Il primo è il ruolo essenziale dei partiti politici europei nelle elezioni per il Parlamento europeo, da cui deriva la possibilità utilizzare la dotazione finanziaria per le campagne elettorali europee.</p>
      <p sl="es">Il secondo è la gestione indipendente dei partiti politici europei con il trasferimento delle riserve annuali e la possibilità di costituire riserve attingendole dalle risorse proprie nell’arco di più anni.</p>
      <p sl="es">Il terzo infine, l’incoraggiamento delle fondazioni politiche su scala europea rafforza l’attività dei partiti politici europei. Le fondazioni sono uno strumento vitale per estendere l’azione dei partiti politici e rafforzare i legami con i cittadini e avranno un ruolo importante in termini di informazione, discussione e formazione politica.</p>
    </intervention>
    <intervention id="2-288" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signora Presidente, il nostro gruppo è diviso su questa questione. Io rappresento coloro che non credono che i partiti europei significhino maggiore democrazia. Essi sono partiti di partiti e con loro il potere si allontana sempre di più dei cittadini. I partiti europei elaborano politiche centralizzate decise dai grandi partiti dei paesi più grandi.</p>
      <p sl="fi">Possono utilizzare fondi destinati ai partiti europei per diffondere una propaganda centralizzata a livello nazionale in occasione delle elezioni europee. I partiti europei ricevono finanziamenti europei per sensibilizzare la gente sull’Europa. L’obiettivo del potere centralizzato è quello di fare in modo che la gente assuma un atteggiamento più benevolo nei suoi confronti – per renderlo docile.</p>
      <p sl="fi">Ora si propone un nuovo strumento di propaganda nella forma di una base giuridica per speciali fondazioni europee, riducendo la misura di autofinanziamento dei partiti europei e consentendo loro di sottrarsi al rispetto dei regolamenti finanziari ai quali gli altri devono invece conformarsi. Alcuni nel nostro gruppo dicono no a tutto questo.</p>
    </intervention>
    <intervention id="2-289" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Signora Presidente, non sono antifederalista. Penso che il federalismo sia una buona forma di governo in Germania, Canada, Svizzera e negli Stati Uniti. Tuttavia esso richiede un popolo e un popolo europeo che sia preparato per una democrazia europea non esiste ancora. Dalla mia prima elezione l’affluenza alle elezioni è scesa dal 63 per cento al 46 per cento delle ultime elezioni. Probabilmente la prossima volta tale valore scenderà sotto il 40%. I mezzi d’informazione europei sono pochi e di portata ridotta. Vivono di contributi artificiali. Non esistono partiti comuni con tesserati che si siano iscritti, che paghino volontariamente la propria quota d’iscrizione e che siano coinvolti nella creazione dei programmi elettorali. I partiti sono controllati dei partiti nazionali e finanziati dai contribuenti. Ora essi vogliono più soldi e la possibilità di utilizzarli nelle elezioni nazionali. Ciò rappresenta una distorsione di un’equa concorrenza, non è leale ed è probabilmente fuorilegge in quanto viola il principio dell’uguaglianza.</p>
      <p sl="da">Il sostegno ai partiti viene gestito dagli appartenenti ai partiti più grandi; il mio partito ha perso i propri contributi perché è necessaria una firma individuale da uno dei nostri appartenenti, anche se non tutti gli appartenenti agli altri partiti hanno firmato singolarmente la propria appartenenza. Veniamo trattati in modo diverso tuttavia non esiste una stampa critica che affronti i casi di discriminazione. Volentieri voterei per i contributi ai partiti politici europei se l’elettorato volesse una democrazia europea. Iniziate dando ai rappresentati eletti dal popolo potere rispetto al processo legislativo e togliete potere ai funzionari di governo e ai lobbisti, in modo che l’elettorato possa fare la differenza andando a votare e votando per un altro partito. Create dei partiti vivi con tesseramento diretto e quota di iscrizione volontaria così che possiamo distribuire il sostegno pubblico che l’elettorato ritiene ragionevole e che non abbia carattere discriminatorio. Al momento difficilmente possiamo avere il sostegno dell’elettorato per qualsiasi misura in più che vada a gravare sul portafoglio del cittadino.</p>
    </intervention>
    <intervention id="2-290" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signora Presidente, signora Commissario, onorevoli deputati, il Commissario Wallström ha terminato il suo discorso iniziale durante questa discussione auspicando un passo avanti assieme. La conclusione che traggo da questa discussione è che effettivamente stiamo andando avanti assieme. Si tratta sicuramente di buone notizie per il Consiglio e per la Presidenza portoghese e devo ringraziare la Commissione e il Parlamento europeo per il fatto che noi possiamo andare avanti sulla base della proposta che ho presentato oggi.</p>
      <p sl="pt">Come è già stato detto la forma non è poi così importante; quello che veramente conta è la sostanza. In questo caso la sostanza si riferisce alla possibilità di dare ai partiti politici europei ulteriori risorse in modo che possano svolgere pienamente le loro attività politiche ed esercitare le proprie competenze in modo che possano coinvolgere tutti i nostri cittadini in questo affascinante processo della costruzione europea.</p>
      <p sl="pt">Questo è il vero contenuto, il vero motivo e la vera questione. Come ho detto non posso che felicitarmi per il fatto che le tre istituzioni siano riuscite a raggiungere un accordo su come andare avanti in tal senso. Devo anche dire, se posso essere franco, che il fatto che siamo riusciti ad ottenere questo accordo durante la Presidenza portoghese è naturalmente per me e per il Governo portoghese un fattore chiave della nostra Presidenza, che sta rapidamente volgendo al termine.</p>
      <p sl="pt">Devo dirvi tre cose. In primo luogo noi speriamo di ricevere presto il parere della Corte dei conti e che saremo pertanto in grado di raggiungere rapidamente una conclusione in materia. Secondariamente è stato detto qui oggi da un collega che c’erano alcuni partiti politici europei che sarebbero stati esclusi dall’ambito applicativo dei nuovi regolamenti: così non è, dato che tutti sono ammessi. Infine voglio ribadire con grande sincerità il nostro impegno per fare tutto quanto in nostro potere per concludere questo processo entro la fine dell’anno.</p>
    </intervention>
    <intervention id="2-291" speaker_id="4262" name="Jo LEINEN" is_mep="True" mode="spoken" role="relatore" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, il Consiglio ha appena affermato che vi è un largo consenso sui contenuti di questo regolamento. Giovedì, prima del voto su questo punto, proporrò il posticipo della votazione in modo che possiamo ottenere un accordo in prima lettura prima della fine dell’anno, probabilmente nella tornata di dicembre.</p>
    </intervention>
    <intervention id="2-292" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Ho preso nota di quanto ci ha detto, onorevole Leinen, e ora concluderemo la discussione con un intervento del Commissario Wallström.</p>
    </intervention>
    <intervention id="2-293" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . − Signora Presidente, onorevole Lobo Antunes, penso davvero che a lei vada tutto il riconoscimento che si merita se riuscirà, come speriamo sarà, a ultimare questo particolare fascicolo prima della fine dell’anno. Dopodiché penso potremmo brindare con del vino, o del porto, per celebrare quanto ottenuto dalla Presidenza portoghese su questo importantissimo fascicolo.</p>
      <p sl="en">Se l’onorevole Helmer fosse rimasto in plenaria, mi sarei rivolta a lui dicendogli che lui è la prova vivente di come funziona la democrazia europea in quanto i contribuenti europei pagano la sua retribuzione in modo che egli possa essere qui per opporsi, per essere contro l’Unione europea e tutti noi. Siamo lieti che sia qui, lo accettiamo tra di noi perché anche la sua voce è necessaria alla discussione.</p>
      <p sl="en">Così anche chi si oppone svolge un ruolo molto importante in quest’Aula nella discussione politica europea. Questa è esattamente l’idea su cui si basa il fatto di dare a tutti partiti politici la possibilità di formare e di contribuire alla fondazione politica europea, per avere una discussione vivace in cui entrambe le parti e tutte le opinioni diverse possono trovare espressione. E noi facciamo questo in modo aperto e trasparente discutendo dei criteri, delle regole, di esattamente quale base giuridica si applichi a tutto ciò. Non ci sono segreti in questa particolare proposta.</p>
      <p sl="en">Per come è la situazione al momento, tutti e 10 gli attuali partiti politici esistenti a livello europeo hanno istituito delle fondazioni politiche che rappresentano una gamma molto varia di opinioni politiche e di programmi.</p>
      <p sl="en">Ciò non può far altro che stimolare questa discussione vivace e diversificata sulle questioni politiche europee e contribuirà ad avvicinare ulteriormente l’Europa ai cittadini.</p>
    </intervention>
    <intervention id="2-294" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 15 novembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-295" speaker_id="28637" name="Alexandra DOBOLYI" is_mep="True" mode="written" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="hu">Ho l’impressione che la raccomandazione della Commissione sia importante e indichi la via per andare avanti. I partiti politici europei svolgono un ruolo importante nella politica a livello europeo. Il loro ruolo è notevole non solo nella vita politica europea ma anche nella creazione di un settore pubblico europeo nel senso più ampio e pertanto penso che il loro ruolo e la ridefinizione delle loro attività siano una questione attuale.</p>
      <p sl="hu">Stabilire se dobbiamo sostenere le iniziative di questi partiti politici europei al fine di incoraggiare i cittadini a partecipare consapevolmente alla vita democratica dell’Unione e alla sua creazione Costituisce la questione centrale. Confido che vi sia una richiesta e una possibilità di misure volte a rafforzare e allargare il dialogo politico: assicurare la più ampia partecipazione possibile dei cittadini alla vita democratica dell’Unione, non da ultimo dei giovani, al fine di fare in modo che tutti vengano ascoltati.</p>
      <p sl="hu">Vorrei qui accennare al fatto che uno degli obiettivi politici decisi dell’Unione europea continua ad essere la promozione e il progresso della creazione di una vita pubblica europea. Per poter fare questo uno degli elementi evidenziati nel documento della Commissione è il sostegno delle fondazioni politiche a livello europeo in modo da fornire assistenza o sostegno e integrare le attività dei gruppi di partiti politici loro vicini attraverso varie iniziative come, ad esempio, l’organizzazione di seminari, corsi di formazione e conferenze a livello europeo.</p>
      <p sl="hu">Infine le fondazioni di livello europeo come quelle che abbiamo delineato possono fornire un quadro finanziario efficiente per la cooperazione tra fondazioni politiche nazionali e insegnanti a livello europeo, compresi altri rappresentanti delle organizzazioni giovanili e della società civile.</p>
    </intervention>
  </section>
  <section id="creitem32" title="18. Tempo delle interrogazioni (interrogazioni alla Commissione)">
    <intervention id="2-298" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il Tempo delle interrogazioni (B6-0382/2007).</p>
      <p sl="unknown">Visto che iniziamo già in ritardo chiedo ai colleghi di attenersi ai tempi e vi inviterei, come abbiamo già fatto nella precedente occasione, a raggiungere la parte anteriore dell’emiciclo. Prego accomodatevi davanti. Nessuno vi manderà via se prendete il posto di un collega. Sarà molto più piacevole e si potrà interagire meglio se venite tutti davanti.</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
    </intervention>
    <intervention id="2-299" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 36 dell’onorevole Manuel Medina Ortega (H-0778/07)</p>
      <p sl="unknown">Oggetto: Effetti del valore dell’euro sulla competitività del turismo</p>
      <p sl="unknown">Considerando che l’aumento del valore dell’euro ha determinato una perdita della competitività del settore turistico europeo, può dire la Commissione quali misure intende adottare per rinforzare questo settore e fare in modo che l’Europa rimanga una destinazione turistica?</p>
    </intervention>
    <intervention id="2-300" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, onorevoli colleghi, ovviamente il tasso di cambio dell’euro incide sul prezzo relativo dei prodotti turistici europei per i consumatori provenienti dai paesi terzi. Sebbene il tasso di cambio dell’euro non costituisca uno strumento politico, ma viene determinato liberamente sul mercato dei cambi esteri, le conseguenze del recente aumento del tasso di cambio euro-dollaro va visto in un’ottica differenziata.</p>
      <p sl="de">Innanzitutto le fluttuazioni del tasso di cambio dell’euro hanno limitate ripercussioni sui flussi turistici all’interno dell’Unione europea. In base ai dati a disposizione, il 70% degli introiti proviene dal turismo transfrontaliero interno dell’Unione europea, in altre parole da turisti provenienti da altri Stati membri dell’UE.</p>
      <p sl="de">In secondo luogo non dobbiamo focalizzarci solo sul tasso di cambio euro-dollaro. I calcoli effettuati sull’effettivo tasso di cambio dell’euro indicano che la tendenza generale è molto meno drammatica. L’apprezzamento dell’euro rispetto allo yen cinese, ad esempio, quest’anno è risultata molto meno pronunciata e tuttavia gli introiti provenienti da turisti di paesi extra UE non sono neanche raddoppiati nel periodo compreso tra il 1995 e il 2005, mentre gli introiti riferibili ai turisti provenienti dalla Cina sono aumentati di dodici volte nello stesso periodo.</p>
      <p sl="de">La Commissione sa che il prezzo costituisce un fattore competitivo decisivo. Cionondimeno la visione della Commissione per il turismo europeo del futuro, presentata nella comunicazione recentemente adottata, si basa su un’elevata qualità e non sul low cost .</p>
      <p sl="de">Siamo convinti che anche con un euro forte l’Europa continuerà ad essere dapprima destinazione del mondo a condizione che l’Europa sfrutti al meglio i suoi vantaggi: il suo patrimonio, il meraviglioso ambiente naturale, la concentrazione geografica dei luoghi di interesse e la reputazione per l’elevato livello dei servizi.</p>
    </intervention>
    <intervention id="2-301" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signora Presidente, le ultime affermazioni del Commissario sono in contrasto con la realtà. Quello che sta succedendo in questo momento è che una grossa fetta del turismo intra-europeo si sta dirigendo verso paesi al di fuori dell’Europa – Caraibi, paesi in via di sviluppo, estremo oriente, Africa – perlopiù a causa di questo apprezzamento della nostra moneta europea.</p>
      <p sl="es">Vi sono inoltre progetti per introdurre nuove misure che incideranno anch’esse negativamente sul turismo europeo, come i rimborsi alle imprese relativi alle emissioni di CO2 . In altre parole sembrerebbe che vi siano molti fattori che mettono a rischio il turismo europeo e attualmente non si intravede una politica europea sul turismo. A quanto pare ciò costituisce ancora una questione per i governi nazionali e vorrei chiedere al Commissario se ritiene che la Commissione possa favorire una qualche politica europea per contrastare questa tendenza che è sotto gli occhi di tutti e che sta portando ad una diminuzione della competitività del turismo europeo.</p>
    </intervention>
    <intervention id="2-302" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Mi spiace di non essere d’accordo con l’onorevole parlamentare. Come sapete appena pochi giorni fa si è tenuta in Portogallo un’importante conferenza sul turismo europeo e in quella occasione sono state analizzate tutte queste questioni. La conferenza ha riunito 500 eminenti specialisti provenienti da tutta Europa e non ho avuto l’impressione che l’industria turistica europea e neanche gli Stati membri siano preoccupati per una presunta perdita di prestigio dell’Europa quale meta turistica.</p>
      <p sl="de">I dati che abbiamo a disposizione non suffragano quanto ha detto l’onorevole deputato, ovvero che ci troviamo davanti ad una situazione particolarmente grave. Vorrei ripetere una cosa: è chiaro che le fluttuazioni del tasso di cambio incidono sui prezzi tuttavia quello che l’Europa offre ai visitatori di altri paesi non è determinato principalmente dal prezzo. La decisione di venire in Europa non è una decisione sulla quale giochi prima di tutto il prezzo ma è una decisione determinata dalla qualità dell’offerta europea.</p>
      <p sl="de">Ciononostante concordo con l’onorevole deputato sul fatto che dobbiamo prestare una grande attenzione agli oneri che gravano sull’industria turistica europea e assicurare che vengano realizzate quelle condizioni che consentono a questo settore di trarre realmente vantaggio dalla massiccia crescita e dal potenziale occupazionale che ha da offrire.</p>
    </intervention>
    <intervention id="2-303" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Poiché gli autori non sono presenti, le interrogazioni nn. 37, 38 e 39 decadono.</p>
      <p sl="unknown">Parte seconda</p>
    </intervention>
    <intervention id="2-304" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 40 dell’onorevole Bart Staes (H-0786/07)</p>
      <p sl="unknown">Oggetto: European Development Days - Maumoon Abdul Gayoom</p>
      <p sl="unknown">All’apertura delle Giornate europee per lo sviluppo (European Development Days – EDD), in programma dal 7 al 9 novembre 2007, sarà presente il presidente delle Maldive Maumoon Abdul Gayoom. In effetti, le Maldive sono seriamente minacciate dal cambiamento climatico e “cambiamento climatico e sviluppo” costituisce il tema centrale dell’EDD. D’altra parte, però, la sua presenza presuppone la legittimazione di questo presidente e del suo regime da parte dell’UE. Tuttavia il presidente Gayoom viene severamente criticato dalle organizzazioni per la difesa dei diritti umani a causa del carattere autocratico del suo regime e delle gravi e molteplici violazioni dei diritti umani perpetrate dai servizi di polizia e di sicurezza del suo paese.</p>
      <p sl="unknown">Dal momento che esistono altri paesi altrettanto minacciati dal cambiamento climatico ma retti da un governo più democratico, può la Commissione far sapere per quale motivo ha invitato proprio Maumoon Abdul Gayoom? Qual è la sua posizione nei confronti del regime instaurato nelle Maldive?</p>
    </intervention>
    <intervention id="2-305" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Vi ringrazio molto per la vostra domanda, che mi dà lo spunto per mettere in luce la situazione esistente nelle Maldive.</p>
      <p sl="fr">Come sottolineato dal Presidente Maumoon Abdul Gayoom nel corso del recente Vertice delle Nazioni Unite le Maldive, che si trovano ad un’altezza di 1,5 metri sopra il livello del mare, corrono il rischio di scomparire a causa del costante aumento del livello degli oceani in seguito al surriscaldamento climatico. Ciò ha obbligato più di 300 000 rifugiati ad emigrare. Per questo, come ha molto giustamente suggerito l’onorevole parlamentare, l’invito al Presidente delle Maldive costituisce un’occasione per sottolineare il pericolo che minaccia la popolazione di quel paese.</p>
      <p sl="fr">Inoltre le Maldive hanno sempre contribuito attivamente alle conferenze internazionali sui paesi meno avanzati e sui piccoli Stati insulari in via di sviluppo. Tale assiduità è stata riconfermata con la partecipazione delle Maldive alla terza conferenza delle Nazioni Unite sui paesi meno sviluppati organizzata dal Parlamento europeo nel 2001 e più ancora con l’assunzione da parte delle Maldive dell’importante ruolo della presidenza del gruppo di esperti nel corso della convenzione quadro delle Nazioni Unite sui cambiamenti climatici.</p>
      <p sl="fr">Per quanto riguarda la situazione politica delle Maldive, in accordo con la dichiarazione della Presidenza del Consiglio dell’Unione europea, la Commissione accoglie favorevolmente i recenti sviluppi politici delle Maldive ed esprime la propria soddisfazione per le riforme fin qui attuate. La pubblicazione nel 2006 della road map per il programma di riforma è stata una buona notizia. Il prossimo anno, nel 2008, le elezioni costituiranno una tappa importante verso il raggiungimento di una maggiore democrazia. La Commissione europea è pronta a sostenere il processo di riforma offrendo in particolare un’assistenza speciale per le elezioni del 2008.</p>
      <p sl="fr">In materia di diritti dell’uomo restiamo ovviamente vigili. La Commissione si è dichiarata soddisfatta dei recenti miglioramenti e, tra l’altro, della liberazione l’anno scorso di due importanti attivisti, Jennifer Latheef e Mohammed Nasheed.</p>
    </intervention>
    <intervention id="2-306" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signora Presidente, signor Commissario, desidero ringraziarla per la sua risposta.</p>
      <p sl="nl">Ho appreso dalle ONG che hanno partecipato alla giornata per lo sviluppo europeo che sono rimaste molto soddisfatte per l’iniziativa e per le risoluzioni che vi hanno fatto seguito, e per questo mi congratulo. Tuttavia non posso ancora dirmi completamente soddisfatto.</p>
      <p sl="nl">Lei ha detto che la situazione politica delle Maldive è in via di miglioramento e che abbiamo una road map , ma d’altro canto non è forse un po’ troppo presto – dopo tutto il Presidente è quanto meno un semi-dittatore – per offrirgli di partecipare ad un forum di questo tipo, ad un incontro così importante? Penso che dobbiamo essere molto cauti non invitandolo a parlare a meno che non sia assolutamente necessario.</p>
      <p sl="nl">Quanto agli altri punti è chiaro che non sottovaluto i problemi delle Maldive. Ritengo che siano meritevoli di grande attenzione e tuttavia ritengo che occorra essere politicamente saggi.</p>
    </intervention>
    <intervention id="2-307" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Posso capire la domanda e le osservazioni dell’onorevole parlamentare, tuttavia è indiscutibile che gli effetti dei cambiamenti climatici toccheranno soprattutto i paesi più vulnerabili.</p>
      <p sl="fr">E’ essenziale che i negoziati di Bali possano avviare un processo che tenga conto di questo fatto e che i paesi più vulnerabili ne prendano essi stessi conoscenza. Tre sono i gruppi essenziali in seno alle Nazioni Unite, al G-77 e all’Unione europea e sono il gruppo degli LDC , quello dei small island developing countries e quello degli overseas countries and territories . Abbiamo invitato questi tre gruppi alle giornate europee per lo sviluppo. Le Maldive presiedono il gruppo di lavoro LDL sul cambiamento climatico delle Nazioni Unite. Pertanto tale invito non ha altre motivazioni.</p>
      <p sl="fr">Nel corso dell’ultima giornata dedicata alle conclusioni, anche il viceministro di Cuba ha pronunciato un discorso dalla tribuna. In seguito al suo intervento ho dovuto fare qualche precisazione in quanto alcune delle sue proposte erano chiaramente poco opportune e quanto meno fuori tema. Ho colto tale occasione per precisare che la democrazia comunque aveva i suoi vantaggi in quanto tutti potevano esprimere liberamente il proprio pensiero, anche cose talvolta scioccanti.</p>
      <p sl="fr">Comprendo pertanto molto bene la sua riflessione ma in questo caso è molto difficile ignorare le Maldive trattandosi di un paese molto rappresentativo di una reale situazione di vulnerabilità.</p>
    </intervention>
    <intervention id="2-310" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 41 dell’onorevole Gay Mitchell (H-0793/07)</p>
      <p sl="unknown">Oggetto: Baraccopoli e sviluppo</p>
      <p sl="unknown">Ben un cittadino su sei, ossia l’incredibile cifra di 900 milioni di persone, vive - spesso senza alcun diritto all’abitazione - in vere e proprie baraccopoli urbane, dove l’elettricità, l’acqua o le strutture igienico-sanitarie sono carenti o completamente inesistenti, e dove l’accesso ad altri servizi sociali non è garantito. Quali misure specifiche intende la Commissione adottare in materia? Esiste una strategia di azione mirata per affrontare l’importante questione dello sviluppo?</p>
    </intervention>
    <intervention id="2-308" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Purtroppo l’onorevole Mitchell non è presente in Aula.</p>
    </intervention>
    <intervention id="2-309" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, accade spesso che io riceva la risposta alle interrogazioni per il collega onorevole Mitchell. Se per lei va bene, signora Presidente, riceviamo la risposta all’interrogazione.</p>
    </intervention>
    <intervention id="2-311" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − La tendenza alla rapida crescita delle zone urbane nei paesi in via di sviluppo continua.</p>
      <p sl="fr">Nel corso degli ultimi anni il numero di persone che vivono nelle città è aumentato notevolmente. Tra i paesi in via di sviluppo, l’Africa è anche la regione con la crescita urbana più alta del mondo. La popolazione urbana dell’Africa è triplicata negli ultimi 25 anni e da qui al 2030 raddoppierà ancora.</p>
      <p sl="fr">Tale sfasamento demografico molto importante ha portato alla rapida espansione di baraccopoli e costruzioni malsane, spesso su terreni difficili, e nelle periferie urbane.</p>
      <p sl="fr">L’incertezza del posto di lavoro, il mercato non ufficiale dei terreni e della casa e la mancanza di servizi specializzati sono problemi che riguardano in particolare i cittadini più poveri e indicano la capacità delle città di offrire un ambiente sicuro per la popolazione e la crescita.</p>
      <p sl="fr">La lotta contro la povertà nel quadro degli obiettivi dello sviluppo del millennio costituisce l’obiettivo della politica di sviluppo della Commissione e guida l’azione della Commissione in tutte le sue attività in tale settore.</p>
      <p sl="fr">La Commissione sostiene uno sviluppo urbano sostenibile tramite una buona governance e una buona gestione urbana. Gli aiuti alle zone urbane vengono erogati nel quadro della lotta contro la povertà e pertanto il miglioramento della qualità della vita civile nelle baraccopoli viene affrontato nel quadro di un approccio globale volto a sostenere una migliore gestione delle città.</p>
      <p sl="fr">La strategia urbana della Commissione interessa chi vive nelle baraccopoli e si attua tramite una serie di programmi nelle zone geografiche interessate dai nostri programmi di sviluppo. E’ il caso dell’America latina che ha beneficiato del programma URB-AL o dell’Asia con il programma Asia-Urbs.</p>
      <a text="(La Presidente invita l’oratore a parlare più lentamente)"/>
      <p sl="fr">Trattandosi di una risposta lunga, temo che gli onorevoli parlamentari potrebbero non avere la pazienza sufficiente per ascoltarla fino alla fine, comunque parlerò più lentamente.</p>
      <p sl="fr">Ai gruppi degli Stati dell’Africa, dei Caraibi e del Pacifico la Commissione eroga un aiuto finanziario per iniziative e programmi globali che si concentrino sul miglioramento delle baraccopoli, ovvero l’iniziativa Cities Alliance e il programma UN-Habitat delle Nazioni Unite. L’obiettivo dell’iniziativa Cities Alliance è il miglioramento dell’impatto e dell’efficacia della cooperazione per lo sviluppo urbano tramite il miglioramento delle condizioni di vita dei poveri delle città e l’elaborazione di programmi di miglioramento delle baraccopoli su scala urbana e nazionale.</p>
      <p sl="fr">Nel 2007 la Commissione è entrata a far parte dell’iniziativa Cities Alliance ,che si concentra sulle città povere e sui poveri delle città. L’obiettivo finale è la promozione dello sviluppo sostenibile delle città. Tramite questa iniziativa la Commissione promuove un approccio inclusivo e partecipativo allo sviluppo urbano e ne condivide gli obiettivi di miglioramento delle baraccopoli.</p>
      <p sl="fr">Nel 2007 la Commissione ha approvato un contributo di 4 milioni di euro a titolo del nono fondo europeo di sviluppo per sostenere il programma regionale di modernizzazione delle baraccopoli. Tale programma punta a migliorare il dialogo e gli scambi a livello regionale, nazionale e locale nonché le esperienze di sviluppo politico per il miglioramento delle baraccopoli. I piani di miglioramento regionale delle baraccopoli, gli studi di fattibilità e il potenziamento delle capacità saranno finanziati tramite il programma.</p>
      <p sl="fr">Un settore particolare ove la Commissione è attiva è destinato al miglioramento delle condizioni delle baraccopoli, in particolare al livello idrico e igienico-sanitario. Il miglioramento della disponibilità di acqua e delle caratteristiche igienico-sanitarie nelle aree urbane e periurbane è chiaramente parte integrante della nostra politica settoriale. Nel caso specifico dei poveri delle città, un particolare accento viene posto sul miglioramento degli operatori e dei fornitori di servizi decentralizzati e municipali.</p>
      <p sl="fr">In Africa, dove per la maggior parte i servizi pubblici e municipali funzionano male, è necessario riformarne la gestione operativa e finanziaria per migliorare la distribuzione, in particolare se si vogliono attirare investimenti. Tali servizi pubblici vanno potenziati in particolare per quanto riguarda la fissazione delle tariffe, la riscossione dei pagamenti e gli aspetti operativi della manutenzione.</p>
      <p sl="fr">Voi sapete che abbiamo anche un Fondo per l’acqua, finanziato a titolo del nono fondo di sviluppo europeo, che assicura la disponibilità di acqua e di servizi igienico-sanitari per i poveri e i più vulnerabili nelle zone urbane e periurbane. Vi sono stati due inviti a presentare proposte per facilitare l’accesso ai servizi idrici e igienico-sanitari ai più poveri e più vulnerabili. Sono stati messi in opera 175 progetti con un contributo di 416 milioni di euro della Commissione per tutte le regioni ACP. Di questi, 38 progetti integrati di azioni nelle zone urbane e 29 di azioni nelle zone periurbane.</p>
      <p sl="fr">L’acqua costituisce il tema centrale della maggior parte di tali attività. L’acqua è sostenuta da una componente igienico-sanitaria o da una componente sanitaria. L’investimento totale per il Fondo per l’acqua nelle zone urbane e periurbane è di circa 191,7 milioni di euro. A causa delle condizioni di povertà di un gran numero di destinatari nelle baraccopoli e dei settori più poveri di tali regioni la maggior parte se non tutti i progetti prevedono una componente destinata ai poveri con adeguamenti tariffari.</p>
      <p sl="fr">Quello che posso ancora aggiungere, concludendo questo romanzo fiume che mi è stato preparato, è che ho incontrato la direttrice di UN-Habitat e che ho parlato con lei a lungo. In particolare l’ho sollecitata a preparare assieme a noi le prossime giornate per lo sviluppo che si terranno alla fine dell’anno prossimo. Il tema principale saranno i poteri locali e il decentramento – questo è uno dei temi principali e ce ne sarà un secondo, mezzi di informazione e sviluppo – e le ho chiesto di preparare con noi questo tema in quanto la questione dell’aumento estremo della densità dei centri cittadini e delle capitali in particolare è una vera questione per lo sviluppo.</p>
      <p sl="fr">A tale riguardo, ed è di questo che volevo soprattutto parlare, vi è anche il problema della gestione del territorio nei paesi in via di sviluppo, che dovrà costituire per noi un nuovo asse della nostra politica per lo sviluppo. Su questo stiamo facendo un gran lavoro e avrò probabilmente occasione di ritornarvi con una comunicazione specifica su tale tema – la gestione del territorio nei paesi in via di sviluppo – perché si tratta di una reale questione per lo sviluppo. Se prendiamo, ad esempio, Kinshasa, ha più di 6 milioni di abitanti. E’ evidente che una tale situazione si è fatta ingestibile in termini di sicurezza, servizi, progetti sanitari, ecc.</p>
      <p sl="fr">Siamo in ogni caso molto sensibili alla questione posta dall’onorevole parlamentare.</p>
    </intervention>
    <intervention id="2-314" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Desidero innanzitutto ringraziare il Commissario osservando che, pur essendo la sua risposta lunga, non è comunque la più lunga che si sia ascoltata durante il tempo delle interrogazioni, e ha comunque il merito di aver stimolato varie richieste di ulteriori interrogazioni. Ora vorrei riunire le prime tre che mi sono state sottoposte, quelle degli onorevoli McGuinness e Mitchell, che ha presentato l’interrogazione originale, e dell’onorevole Budreikaitė.</p>
    </intervention>
    <intervention id="2-315" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, con tutto il dovuto rispetto per l’onorevole McGuinness, non penso sia la prassi che qualcuno presenti un’interrogazione e poi debba aspettare qualcun altro.</p>
    </intervention>
    <intervention id="2-316" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Mi dispiace molto. Abbiamo iniziato tardi per cui si pensava che lei sarebbe stato presente in anticipo.</p>
    </intervention>
    <intervention id="2-317" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, avete iniziato in ritardo sullo schermo e poi avete saltato delle interrogazioni. Quindi avete concesso una risposta di sette minuti e chiedete ad altri un supplemento prima del deputato che ha presentato l’interrogazione. E’ una procedura assurda contro la quale protesto.</p>
    </intervention>
    <intervention id="2-318" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Sono molto dispiaciuta, se i parlamentari non si trovano in Aula, le loro interrogazioni decadono. Seguiremo quindi l’ordine che ho suggerito.</p>
    </intervention>
    <intervention id="2-319" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, mi scuso per le difficoltà. Ho ricevuto la risposta all’interrogazione per l’onorevole Mitchell perché sapevo che stava arrivando.</p>
      <p sl="en">Signor Commissario, nella sua lunga risposta non mi pare di aver sentito pronunciare neanche una volta le parole “rurale”, “agricoltura” o “necessità di investimenti” in quanto il problema delle baraccopoli è che 900 milioni di persone vi ci corrono per avere una vita migliore, in quanto le aree rurali non offrono niente di meglio. Penso che voi dobbiate affrontare la questione degli investimenti nell’agricoltura e nello sviluppo rurale nel mondo non industrializzato in modo da evitare la creazione di baraccopoli ancora più grandi.</p>
    </intervention>
    <intervention id="2-320" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Lei ha sicuramente ragione, tuttavia ho già avuto ultimamente l’occasione di affrontare questo aspetto dello sviluppo rurale.</p>
      <p sl="fr">Lei saprà che il decimo fondo europeo per lo sviluppo mette un maggiore accento sullo sviluppo rurale e sugli investimenti nell’agricoltura rispetto, ad esempio, al nono fondo europeo per lo sviluppo, nel quale gli stanziamenti per i progetti riguardanti lo sviluppo rurale e l’agricoltura rappresentavano – se non ricordo male – il 9 per cento dei crediti.</p>
      <p sl="fr">Nel decimo fondo europeo per lo sviluppo tale quota è di poco superiore al 12 per cento. Si passa dai 666 milioni di euro del nono fondo europeo per lo sviluppo a 1 miliardo e 100 milioni di euro del decimo. Va da sé che noi incoraggiamo tale evoluzione e sono d’accordo con lei nel dire che si tratti di una delle migliori risposte, come anche per la gestione del territorio.</p>
      <p sl="fr">Se vogliamo decongestionare i centri delle città, dare la possibilità di una vita migliore ai poveri che oggi vivono in tali centri e attirarli nelle zone rurali, è chiaro che occorre sviluppare l’agricoltura. Occorre anche disporre di infrastrutture che servano a rompere l’isolamento, a collegare, servizi sociali e sanitari.</p>
      <p sl="fr">Noi lavoriamo quindi sull’insieme di tali parametri e condivido il suo punto di vista anche se non ho affrontato quella particolare questione. E’ possibile pensare ad altre soluzioni ma lei ha perfettamente ragione e stia certo che la metteremo in cima al nostro elenco di priorità.</p>
      <p sl="fr">Nel corso delle giornate europee per gli investimenti tale questione è stata trattata in dettaglio da Kofi Annan, il quale ha creato una fondazione per aiutare le regioni rurali e sviluppare l’agricoltura.</p>
    </intervention>
    <intervention id="2-321" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente vorrei chiedere al Commissario se sa che l’obiettivo 11 degli obiettivi di sviluppo per il millennio punta a migliorare significativamente la vita di 100 milioni di persone che vivono nelle baraccopoli entro il 2020. E c’è in realtà qualcosa come 900 milioni di persone – o perlomeno l’interrogazione parlava di 900 milioni e non penso che il Commissario dubiti di questo dato – che vivono nelle baraccopoli urbane.</p>
      <p sl="en">Il Commissario parteciperà questo mese in Ruanda all’assemblea UE-ACP. In tale occasione sarà egli in grado di dare una qualche indicazione all’assemblea, oppure mi chiedo quando sarà in grado di dare una indicazione all’assemblea, sulle statistiche precise relative al modo in cui tale obiettivo può essere raggiunto? Lei ha detto che si ripresenterà con un programma, con una relazione, ma tale relazione conterrà dettagli precisi su come raggiungere l’obiettivo di salvare 100 milioni di persone dalle baraccopoli?</p>
    </intervention>
    <intervention id="2-322" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Ci saranno delle statistiche ma si tratta di statistiche per paese, se le riceviamo e se il sistema di raccolta dati è affidabile. In ogni caso al momento non posso confermarle che avremo statistiche complete per quanto riguarda queste interrogazioni. Tanto più che le definizioni variano molto da un paese all’altro. Pertanto ci stiamo lavorando.</p>
      <p sl="fr">Di norma, nel momento in cui faremo la valutazione e io presenterò un rapporto, avremo già – mi auguro – un certo numero di elementi che permetteranno di rispondere alla vostra richiesta di informazioni. Tuttavia non posso prometterle oggi che avremo dati statistici affidabili e precisi su tale questione. Si tratta di uno degli aspetti sul quale attualmente stiamo lavorando.</p>
      <p sl="fr">Abbiamo già effettuato ricerche presso altre organizzazioni internazionali. I dati ottenuti sono generalmente molto incompleti e spesso da prendere con cautela in quanto gli elementi di cui disponiamo e i metodi per quantificare queste statistiche non sono sempre affidabili.</p>
    </intervention>
    <intervention id="2-323" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">La popolazione ha abbandonato i villaggi per andare in città in cerca di lavoro. Quali misure saranno assunte, quali progetti verranno attuati in questi paesi per far sì che non solo le aree agricole, non solo le aree rurali otterranno aiuti, cosicché vengano creati nuovi posti di lavoro anche in altre regioni? Mi è capitato di sentire che, ad esempio, in Mozambico appena il 5% dei fondi di assistenza viene destinato allo sviluppo delle infrastrutture e dell’occupazione. Ritiene ciò sufficiente?</p>
    </intervention>
    <intervention id="2-324" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Innanzitutto in linea di principio i programmi per l’occupazione non sono finanziati tramite gli aiuti umanitari ma tramite i programmi per lo sviluppo. Non sono quindi i programmi di aiuto umanitario. In un certo numero di paesi noi finanziamo dei programmi di lavoro ad alta intensità di manodopera, soprattutto nei paesi che si trovano in una fase post-bellica, in Ruanda, nel Burundi, nella Repubblica del Congo, ad esempio. Vi è tutta una serie di programmi ad alta intensità di manodopera che finanziamo, in particolare per la costruzione di strade, messa a norma delle strade, piccoli lavori di manutenzione e così via che daranno lavoro a delle persone. Si tratta di un primo passo.</p>
      <p sl="fr">In secondo luogo approfitto della sua domanda per ricordare cosa la Commissione sta cercando di fare al momento – piaccia o non piaccia, ognuno può avere un’opinione ma trattandosi di una discussione libera lo dico lo stesso – gli accordi di partenariato economico che attualmente cerchiamo di concludere con le regioni dei paesi in via di sviluppo puntano appunto a far nascere una dinamica e un settore privato che portino una creazione di occupazione, di ricchezza, di prosperità e soprattutto che facciano in modo che i paesi in via di sviluppo siano in condizioni tali da aprire progressivamente i rispettivi mercati per trarre gli effetti più positivi della globalizzazione – anche se so che non ci sono solo effetti positivi.</p>
      <p sl="fr">Inoltre sono sempre molto sorpreso di constatare che, anche in quest’Aula, sono in molti ad opporsi alla conclusione degli accordi di partenariato economico. Se si pensa che in Africa un aumento dell’1 per cento degli scambi commerciali equivale a due volte e mezzo il totale degli aiuti pubblici erogati per lo sviluppo in Africa, si comprenderà bene che non si potrà mai avere uno sviluppo sostenibile nei paesi poveri se non vi è un’economia più prospera. Per rispondere alla sua domanda le posso assicurare che vi sono delle risposte a carattere prioritario, in particolare nelle fasi post-belliche, a cui noi cerchiamo di dare attuazione. A questo scopo finanziamo programmi di inserimento nel lavoro e lavori ad alta intensità di manodopera. Si tratta di risposte immediate. Si tratta di emergenze.</p>
      <p sl="fr">Oltre questo, tutte le politiche di aid for trade sono le sole politiche che possono alla lunga creare occupazione, un’occupazione sostenibile. Altre cure miracolose non esistono. La soluzione – come ho già sentito dire – secondo la quale sarebbe necessario, ad esempio, finanziare il pubblico impiego non è realistico. In alcuni paesi il 60-70% della popolazione ha meno di 25 anni. Non è possibile creare posti di lavoro nel pubblico impiego per un numero così grande di persone. L’unica risposta al problema dev’essere di natura economica.</p>
      <p sl="fr">Vi sono quindi due fattori. Il primo, l’agricoltura, che è un elemento importante in quanto crea un’occupazione sostenibile che permette di sfamare una famiglia intera. Nel corso degli ultimi anni non abbiamo forse investito molto nel settore agricolo.</p>
      <p sl="fr">Il secondo è, va da sé, l’economia. E’ essenziale creare e consolidare mercati regionali integrati in modo tale da consentire alla popolazione di trovarsi nelle condizioni di trarre vantaggio dalla globalizzazione e dalla crescita economica.</p>
    </intervention>
    <intervention id="2-325" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Signora Presidente, comprendo la frustrazione dell’onorevole Mitchell, che è la frustrazione di molti colleghi parlamentari – per il fatto che ogni mese il tempo delle interrogazioni della Commissione viene compresso e inizia in ritardo. Avevo una domanda sul Darfur e vorrei chiedere se, visto il ritardo con cui è iniziato il tempo delle interrogazioni alle 18.15, sono andate avanti cinque interrogazioni in dieci minuti, perché sono arrivato in Aula appena dopo le 18.20.</p>
      <p sl="en">Se così è, mi chiedo se sia giusto nei confronti degli onorevoli parlamentari creare una situazione in cui devono correre di qua e di là per presenziare a riunioni e devono tentare di prevedere a che punto viene esaminata la loro interrogazione. E’ possibile fare qualcosa al riguardo, in particolare il fatto che quasi ogni mese a Strasburgo il tempo delle interrogazioni della Commissione inizia in ritardo?</p>
    </intervention>
    <intervention id="2-326" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La ringrazio per le sue osservazioni, onorevole Moraes. Io e i Vicepresidenti, cui spetta la responsabilità per il tempo delle interrogazioni, siamo sempre disponibili a trovare soluzioni migliorative, come nel caso dell’invito rivolto agli onorevoli parlamentari di venire nella parte anteriore dell’Aula.</p>
      <p sl="unknown">Per quanto riguarda gli orari di oggi si tratta di uno spiacevole disguido. Posso solo dire, per quanto riguarda la posizione sua e dell’onorevole Mitchell, che l’onorevole Staes era presente in Aula e ha assistito alla trattazione della sua interrogazione, sebbene l’interrogazione dell’onorevole Staes venisse dopo la sua. Dispiace ma non posso far altro che invitarla a guardare gli schermi. Non possiamo star qui seduti ad aspettare ma dobbiamo passare all’interrogazione successiva e proseguire come meglio possiamo.</p>
    </intervention>
    <intervention id="2-327" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 42 dell’onorevole Jim Higgins (H-0800/07)</p>
      <p sl="unknown">Oggetto: Miglioramento della sicurezza stradale nei paesi in via di sviluppo</p>
      <p sl="unknown">Può la Commissione delineare le misure che sta al momento adottando per assicurare l’aumento e il miglioramento della sicurezza stradale nei paesi in via di sviluppo e pronunziarsi in merito ai risultati delle misure attuate finora?</p>
    </intervention>
    <intervention id="2-328" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Aiutare i governi dei paesi in via di sviluppo, migliorare la sicurezza dei trasporti, compresi i trasporti su gomma, è una delle priorità della Commissione per la cooperazione allo sviluppo nel settore dei trasporti. Ciò si riflette nelle politiche della Commissione. La necessità di politiche idonee a promuovere la sicurezza dei trasporti costituisce uno dei punti chiave del nostro continuo dialogo settoriale con i governi partner e delle direttive interne che raccomandano l’integrazione di determinate misure di sicurezza nell’ideazione dei progetti stradali finanziati dalla Commissione.</p>
      <p sl="fr">Una valutazione, effettuata nel 2004, dell’intervento della Commissione nel settore dei trasporti dei paesi in via di sviluppo ha rilevato che, nella maggior parte dei progetti stradali, le considerazioni sulla sicurezza erano state tenute in conto. Così, per dare degli esempi concreti, la maggior parte dei progetti stradali comprendeva la segnaletica stradale e indicava i limiti di velocità e molti progetti prevedevano l’allargamento delle banchine onde consentire il passaggio in sicurezza dei mezzi di trasporto non motorizzati e dei pedoni.</p>
      <p sl="fr">In alcuni paesi la Commissione ha finanziato interventi svolti in modo specifico alla sicurezza stradale come, per esempio, la stesura di un codice stradale e la dotazione di centri di collaudo per veicoli, segnatamente in Albania, e l’introduzione di norme per i controlli di sicurezza dei veicoli a Mali. Un progetto in corso nel Camerun sta finanziando dei lavori di costruzione, che comprendono l’installazione di barriere anticollisione per migliorare la sicurezza sulla strada principale Douala-Yaoundé come anche una campagna di sensibilizzazione sulla sicurezza stradale.</p>
      <p sl="fr">E’ chiaro che si può fare di più. I progressi dipendono in primo luogo dagli impegni dei governi partner per attirare l’attenzione sulla sicurezza stradale, raccogliere e analizzare i dati sugli incidenti, introdurre norme legislative, regolamenti e definire norme tecniche nonché istituire e potenziare gli enti responsabili dell’attuazione generale delle politiche per la sicurezza.</p>
    </intervention>
    <intervention id="2-329" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signora Presidente, come il Commissario saprà, il Consiglio europeo per la sicurezza dei trasporti pubblica a scadenze regolari relazioni molto utili contenenti statistiche sulle norme tecniche in campo stradale riportando le performance dei vari paesi. Esse mostrano in modo molto chiaro che i paesi dell’Est europeo e, purtroppo, anche il mio paese, l’Irlanda, sono agli ultimissimi posti. Non pensa il signor Commissario che il problema maggiore sia che gli incidenti indicati come tali non siano in realtà incidenti? Ma che siano piuttosto causati da velocità eccessiva, norme stradali insufficienti e, in molti casi, di un abuso di alcolici? Sappiamo che nel 2013 avremo una patente comune europea pertanto vorrei chiedere al Commissario se vi sono possibilità di anticipare l’introduzione di tale patente comune europea. In secondo luogo non pensa il Commissario che quando un cittadino si trasferisce da uno Stato membro ad un altro Stato membro alla guida di un mezzo e in possesso di una patente di guida in corso di validità non dovrebbe essere obbligato a superare una prova di teoria vertente sulle norme della strada, sulla segnaletica e sugli altri aspetti esistenti nel particolare paese in cui risiede?</p>
    </intervention>
    <intervention id="2-330" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Non so se l’interrogazione era rivolta a me. Volete parlare di sviluppo oppure è un’interrogazione più generale, perché ho l’impressione che non fosse rivolta in modo specifico a me, quale Commissario per lo sviluppo.</p>
      <p sl="fr">Per quanto riguarda l’interrogazione dell’onorevole Higgins penso di aver risposto ma è evidente che, nel quadro dei progetti per le infrastrutture statali, in particolare quelli finanziati da noi, esistono in generale delle condizioni in termini di manutenzione ma anche altre. Noi abbiamo finanziato un codice della strada, ad esempio, e va da sé che quanto facciamo in Europa può essere uno spunto anche per i paesi di cui stiamo parlando.</p>
      <p sl="fr">Per quanto riguarda l’interrogazione rivoltami più direttamente, ho l’impressione di non essere io la persona competente per rispondere ma la trasmetterò ben volentieri al mio collega, Commissario Barrot, se vuole.</p>
      <p sl="fr">Farò così, trasmetterò l’interrogazione al mio collega.</p>
    </intervention>
    <intervention id="2-331" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Come il Commissario anch’io ho capito che l’interrogazione riguardava la sicurezza stradale nei paesi in via di sviluppo e non negli Stati membri dell’UE.</p>
      <p sl="en">Chiedo al Commissario se ha mai viaggiato per strada nel sud dell’Asia dove, con tutto il rispetto, il suo richiamo al codice stradale potrebbe, in molti casi, essere considerato una battuta in quanto il traffico procede molto velocemente su entrambi i lati della strada e in entrambe le direzioni contemporaneamente, il che causa ovviamente incidenti, e ciò comprensibilmente in una situazione in cui circolano autocarri e risciò assieme. Nel corso dei suoi colloqui con i paesi dell’Asia del sud il Commissario ha mai suggerito che l’Unione europea – con tutti i consigli che forse l’onorevole Higgins potrebbe portare dalla Repubblica d’Irlanda e da altri paesi Higgins – potrebbe assisterli nel miglioramento della sicurezza stradale migliorando anche, forse, un richiamo al codice autostradale che non esiste e contribuire a ridurre la mortalità su quelle strade?</p>
    </intervention>
    <intervention id="2-332" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Non sono contrario al fatto che l’Unione europea dia il suo contributo e il suo aiuto. Ho citato il caso da voi stessi richiamato ovvero il codice stradale. E’ chiaro che questo può rientrare in un progetto che la Commissione potrebbe finanziare nel quadro della buona governance , del rafforzamento dello Stato di diritto o del potenziamento della capacità degli apparati statali, ad esempio. Questo lo facciamo. Per quanto riguarda le strade, è vero che in determinate zone dove si sa esistere un intenso traffico pedonale si cerca anche di gestire le banchine, di fare prevenzione dal campo alla sicurezza stradale.</p>
      <p sl="fr">Complessivamente, nel quadro del dialogo politico, si toccano tutte queste questioni tuttavia, occorrerebbe ugualmente che il messaggio che inviamo di tanto in tanto ai nostri partner dicesse che anche loro stessi devono affrontare tali questioni politiche. Quando sento questo tipo di interrogazioni mi chiedo sempre se ci stanno chiedendo di fare tutto al posto degli altri. Non ci può essere chiesto di fare tutto. Possiamo dare spunti, suggerire, finanziare, aiutare ma non possiamo governare al posto di chi deve governare. E’ come prendere i regali dall’albero di Natale. Ci si attende che la cooperazione allo sviluppo faccia praticamente quasi tutto.</p>
      <p sl="fr">Dovete inoltre comprendere che, con le dotazioni di cui dispongo, devo concentrarmi sulle grandi priorità. L’onorevole Mitchell ha molto giustamente messo in rilievo gli obiettivi del millennio. Queste sono le grandi priorità. Siamo pronti a finanziare, tuttavia occorre che i paesi partner ce lo chiedono. Questa è una delle condizioni. Nel quadro del dialogo talvolta si cerca di suggerire in tal senso.</p>
      <p sl="fr">L’onorevole Bowis non è presente ma posso comunque dire, a titolo d’esempio, che nel quadro delle politiche per lo sviluppo cerco di suscitare sempre di più nei nostri partner un’attenzione per i disabili. Il problema dei disabili non viene generalmente preso in considerazione dagli Stati o dai governi partner . Vi è quindi tutta una serie di effetti o di politiche collaterali che cerchiamo di suggerire, che cerchiamo di attuare, ma non dimenticate che possiamo finanziare solo i progetti sollecitati o richiesti dai partner .</p>
      <p sl="fr">Evidentemente, dato che l’Unione europea finanzia un gran numero di strade e di infrastrutture stradali, tale elemento – e comunque la questione della sicurezza stradale – rientra spesso nella discussione.</p>
    </intervention>
    <intervention id="2-333" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Le statistiche mostrano che le perdite causate da incidenti e le loro conseguenze nei paesi dell’UE sono pari a circa il 2 per cento del PIL dell’Unione europea, cioè si tratta di perdite ingenti. Disponiamo di dati analoghi per il terzo mondo e dei paesi in via di sviluppo? Le percentuali sono maggiori o minori? Dato che in quei paesi ci sono meno automobili, è possibile che le percentuali siano inferiori. Pur pienamente consapevole che la Commissione non può fare tutto per i paesi in questione, vorrei sapere se questi paesi attingono all’esperienza dell’Unione europea dove, negli ultimi cinque anni, il numero degli incidenti è sceso del 50%.</p>
    </intervention>
    <intervention id="2-334" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Sono d’accordo, sono d’accordo. Tuttavia non dispongo dei mezzi per contare gli incidenti stradali nei paesi in via di sviluppo.</p>
      <p sl="fr">Devo pertanto basarmi su quanto dicono i governi. E’ evidente che ci sono incidenti, tuttavia la minore densità del traffico, il minor numero di veicoli fanno sì che, ad esempio, siano molto più numerosi gli incidenti sul lavoro, sul lavoro nei campi, ecc. Di incidenti sul lavoro ce ne sono in numero enorme, questo è un fatto.</p>
      <p sl="fr">Per quanto riguarda gli incidenti stradali, posso basarmi solo sulle statistiche che ci pervengono dagli Stati partner , quando ci sono. Ora se mi chiedete di finanziare progetti statistici, avrei qualche difficoltà, perché credo che non abbiamo i mezzi per fare una microgestione sostituendoci ai nostri partner .</p>
      <p sl="fr">Penso che dobbiamo – altre soluzioni non esistono – concentrarci su grandi politiche per essere efficaci. Se cominciamo a fare della microgestione su ogni questione di dettaglio, non ci sarà più una linea politica, ci dovremo occupare di tutto, non ci sarà più una strategia, un sistema d’azione, coerenza, niente di tutto questo.</p>
      <p sl="fr">Le questioni che avete posto sono chiaramente valide e va bene affrontarle nel dialogo con i nostri partner . Tuttavia devo dirvi che ciò non è altrettanto evidente quando si tratta di sollecitare l’interesse e l’attenzione dei nostri partner su tali questioni. Pertanto avevo promesso all’onorevole Bowis – che non è presente ma si tratta di una promessa fattagli almeno due anni fa e che tengo ferma per una questione di metodo – di integrare oltre alle politiche per il genere e l’infanzia anche la categoria “disabili”. Tuttavia vi assicuro che nella pratica ciò non è semplice. Le cose non sono così evidenti e ogni volta occorre sempre tornare alla carica. Sono d’accordo con tutto quanto da voi detto tuttavia non posso sostituirmi agli Stati partner per fare ciò che loro, palesemente, non sembrano pronti a fare subito.</p>
      <p sl="fr">Pertanto la Commissione insiste su tutti questi punti, che costituiscono questioni valide, pur senza spingersi ad una microgestione di tutti tali aspetti.</p>
    </intervention>
    <intervention id="2-335" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annunci l’</p>
      <p sl="unknown">interrogazione n. 47 dell’onorevole Marco Cappato (H-0783/07)</p>
      <p sl="unknown">Oggetto: Dialogo per la riconciliazione di Cipro</p>
      <p sl="unknown">Come valuta la Commissione l’incontro del 5 settembre scorso tra il Presidente della Repubblica di Cipro Papadopoulos e la sua controparte Talat?</p>
      <p sl="unknown">Non ritiene la Commissione che occorrerebbe far fare un salto di qualità politica nel processo di ricerca di soluzione condivisa su base bi-comunitaria (bi-communal), invitando Nicosia a mantenere il dialogo al più alto livello politico (quanto meno ministeriale) in un quadro temporale predefinito e preciso piuttosto che devolverlo a commissioni di esperti?</p>
      <p sl="unknown">Che ne è stato del resto dei finanziamenti annunciati per la parte nord dell’isola di Cipro ed effettivamente pagati solo al 10%?</p>
    </intervention>
    <intervention id="2-336" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − La Commissione accoglie con favore l’incontro dei due leader del 5 settembre di quest’anno e l’accordo sulla necessità di iniziare quanto prima il processo che porti ad una risoluzione comprensiva del problema di Cipro. Il nostro obiettivo è quello di ottenere un inizio senza ritardi non giustificati di seri negoziati per una composizione onnicomprensiva sotto gli auspici delle Nazioni Unite. L’accordo dell’8 luglio 2006 tra i leader delle due comunità dell’isola dovrebbe spianare la strada per tali colloqui favorendo la piena ripresa di tali colloqui finalizzati ad una soluzione onnicomprensiva.</p>
      <p sl="en">Quanto alla questione degli aiuti finanziari utilizzati entro la fine di settembre di quest’anno, l’importo totale degli appalti a titolo del programma per gli aiuti della comunità turco-cipriota ammonta a 24 milioni di euro – pari al 9 per cento del totale – mentre le offerte ammontano a 44 milioni di euro. Una gran parte del programma è destinata agli investimenti infrastrutturali, la cui preparazione richiede tempo e per i quali il grosso dei pagamenti verrà effettuato nell’ultima parte del periodo di programmazione, la cui durata è prevista fino al dicembre 2012.</p>
      <p sl="en">Nonostante le sfide poste dal particolare statuto politico, diplomatico e giuridico, la Commissione ritiene che l’attuazione del programma per gli aiuti, al momento, sia grosso modo in linea con la programmazione.</p>
    </intervention>
    <intervention id="2-337" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, onorevoli colleghi, ringrazio il Commissario e mi permetto di insistere sull’opportunità da parte della Commissione di esprimere con chiarezza un invito alle parti perché i negoziati vengano svolti a livello ministeriale, ai massimi livelli proprio per sbloccare la situazione. Ovviamente l’appuntamento delle elezioni a Nicosia, nella parte greca, previste per febbraio, magari rendono difficili accelerazioni positive in questo momento, ma è bene iniziare da subito a investire per il dopo.</p>
    </intervention>
    <intervention id="2-338" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Desidero ringraziare l’onorevole parlamentare per questa proposta. Devo dire che abbiamo tentato di farlo alla fine del 2006, durante la Presidenza finlandese dell’Unione europea. E’ stato fatto un serio sforzo diplomatico per sbloccare le relazioni economico-commerciali a e attorno a Cipro, che è culminato in una serie di incontri a Helsinki che tuttavia non hanno portato a risultati.</p>
      <p sl="en">Pertanto penso che la lezione che dobbiamo imparare è che occorra puntare ad una soluzione onnicomprensiva e abbiamo bisogno dei buoni servizi delle Nazioni Unite. Dal nostro punto di vista prima è meglio è e comunque non oltre le elezioni presidenziali, in modo che il 2008 sia un anno di negoziati seri e di risultati per quanto riguarda una soluzione onnicomprensiva per la riunificazione di Cipro.</p>
    </intervention>
    <intervention id="2-339" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signora Presidente, signor Commissario, abbiamo sentito che solo una piccola percentuale dei finanziamenti dell’Unione va a beneficio della parte nord di Cipro. Qual è la situazione relativa agli obblighi che incombono sulla parte nord di Cipro? Non vi sono ritardi anche qui? Ho anche una domanda aggiuntiva per il collega parlamentare. Il termine che ha usato non è quello di una “doppia comunità” ma di due Stati separati, dato che è stato fatto riferimento al livello ministeriale, a presidenti e colleghi. Forse può essere utile per la discussione.</p>
    </intervention>
    <intervention id="2-340" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − In realtà penso che questa domanda fosse diretta in parte all’onorevole Cappato. E’ chiaro che la Commissione europea non si riferisce ad alcun tipo di governo in relazione alla parte nord di Cipro tuttavia è allo stesso tempo chiaro che sull’isola esistono due comunità. Esiste una comunità greco-cipriota e una comunità turco-cipriota. Auspichiamo e ci attendiamo che i leader delle due comunità continuino gli sforzi per la ripresa dei negoziati per una composizione completa sotto gli auspici delle Nazioni Unite.</p>
    </intervention>
    <intervention id="2-341" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Prima di passare alla successiva interrogazione vorrei ripetere agli onorevoli parlamentari che partecipano al tempo delle interrogazioni l’invito a venire davanti all’Aula. In tal modo la discussione risulta un po’ più dinamica.</p>
    </intervention>
    <intervention id="2-342" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 48 dell’onorevole Bernd Posselt (H-0789/07)</p>
      <p sl="unknown">Oggetto: Amministrazione UE in Kosovo</p>
      <p sl="unknown">Come giudica la Commissione lo stadio dei preparativi per l’instaurazione di un’amministrazione UE in Kosovo il prossimo anno nonché le possibilità di un chiarimento della questione relativa allo status del Kosovo entro il 10 dicembre 2007?</p>
    </intervention>
    <intervention id="2-343" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − L’Unione europea si sta preparando ad assumere un ruolo maggiore nel Kosovo dopo la determinazione del suo statuto. Nonostante i negoziati in corso per la determinazione dello statuto, vengono condotti significativi preparativi per l’Ufficio civile internazionale e per una missione nell’ambito della PESD per lo Stato di diritto nel Kosovo.</p>
      <p sl="en">La Commissione finanzia azioni congiunte nell’ambito della PESC con l’istituzione di équipe di programmazione a Pristina. Tali équipe hanno sviluppato i programmi per le missioni future sulla base del piano Ahtisaari. Tuttavia l’orientamento finale delle future missioni internazionali dipenderà dagli esiti precisi dei negoziati per la determinazione dello statuto. La Commissione ha lavorato in stretto contatto con le due équipe al fine di assicurare una presenza complessiva coerente dell’UE nel Kosovo dopo l’avvenuta determinazione del suo statuto.</p>
      <p sl="en">Vorrei inoltre cogliere questa occasione per ringraziare il Parlamento europeo per l’eccellente collaborazione nel rendere possibile il finanziamento di queste importantissime missioni. La Commissione sostiene pienamente il lavoro della troika internazionale che attualmente conduce i negoziati; la data ultima per le attività della troika è il 10 dicembre, come confermato a settembre dal gruppo di contatto ministeriale a New York. Allo stato è prematuro fare ipotesi su quando esattamente sarà risolta la questione dello statuto del Kosovo tuttavia è chiaro che prolungarne l’agonia non è nell’interesse di nessuno. Per parte nostra siamo disponibili a non lasciare nulla d’intentato per raggiungere una soluzione negoziata che sarebbe la soluzione migliore per tutti. Questo chiediamo ad entrambe le parti e ai nostri partner della comunità internazionale, restando inteso che allo stesso tempo ci stiamo preparando sia per le ipotesi migliori e per quelle peggiori sullo statuto del Kosovo.</p>
    </intervention>
    <intervention id="2-344" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Commissario, le sono molto grato per l’ottima risposta. Vorrei toccare due punti. Il primo: come lei sa, quest’Aula ha votato, con una maggioranza del 75 per cento, a favore dell’indipendenza del Kosovo sotto un controllo internazionale sulla base del piano Ahtisaari. Abbiamo votato contro i progetti di divisione del Kosovo e contro qualsiasi ritorno al governo di Belgrado. Gradirei sapere se la Commissione sottoscrive tale posizione.</p>
      <p sl="de">Secondo punto: come lei sono stato a Belgrado la settimana scorsa e, come lei stesso ha detto, più si trascina il processo decisionale, più destabilizzante sarà l’effetto sulla Serbia. Anche sulla Serbia è necessaria una decisione rapida in modo da consentirle di fare la sua strada che conduca ad un suo futuro in Europa.</p>
    </intervention>
    <intervention id="2-345" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − In effetti, come ha detto l’onorevole Posselt, la Serbia è un paese chiave e per questo motivo la settimana scorsa abbiamo siglato l’accordo di stabilizzazione e di associazione con il vice Primo Ministro Đelić alla presenza del Presidente Tadić. Si tratta del primo passo concreto della Serbia verso l’Unione europea. Se la Serbia dà piena collaborazione al Tribunale penale internazionale per la ex Yugoslavia – questa è la precondizione – allora la Commissione e gli Stati membri possono siglare l’accordo che consentirà alla Serbia di qualificarsi come paese candidato all’accesso.</p>
      <p sl="en">Pertanto noi siamo pronti, quando lo sarà anche la Serbia, per andare avanti, dato che questo aiuta effettivamente la Serbia a lasciarsi alle spalle un passato nazionalistico per abbracciare il suo futuro europeo.</p>
    </intervention>
    <intervention id="2-346" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Commissario, ci auguriamo davvero tutti che la questione sullo statuto sarà risolta il 10 dicembre. Tuttavia la domanda è: e se non si arriva ad una risoluzione? Quali sono i rischi per la regione nel suo complesso, secondo lei? Esiste un’altra via di uscita o strategie alternative qualora il 10 dicembre non si raggiunga un accordo?</p>
    </intervention>
    <intervention id="2-347" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Stiamo ovviamente lavorando molto seriamente e molto duramente per consentire una soluzione negoziata. In questo sosteniamo l’ambasciatore Wolfgang Ischinger, che coordina i lavori della troika quale rappresentante dell’Unione europea. Penso sia importante concentrare i nostri sforzi e le nostre dichiarazioni pubbliche in modo da aiutare il lavoro della troika e di incoraggiare le due parti a cogliere questa opportunità, che è l’ultima, questi tempi supplementari, al fine di raggiungere risultati concreti nel corso dei negoziati.</p>
      <p sl="en">Come qualsiasi istituzione responsabile l’Unione europea e i suoi Stati membri, la Commissione e il Parlamento devono essere preparati per esiti diversi, tuttavia non vorrei fare ipotesi per il caso di fallimento dei negoziati. Come dicevo, concentriamoci per ora sui negoziati mentre prepariamo le missioni, sia quella della Commissione sia quella PESD del Consiglio, in modo che quando vi sarà una decisione sullo statuto del Kosovo noi saremo pronti a fare la nostra parte e a farci carico delle nostre responsabilità.</p>
    </intervention>
    <intervention id="2-348" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annunci l’</p>
      <p sl="unknown">interrogazione n. 49 dell’onorevole Michl Ebner (H-0805/07)</p>
      <p sl="unknown">Oggetto: Negoziati di adesione con la Croazia</p>
      <p sl="unknown">Nel giugno 2004 la Croazia si è vista finalmente riconoscere dall’UE lo status ufficiale di paese candidato. Nell’ottobre 2005 hanno preso avvio ufficialmente i negoziati di adesione, nell’ambito dei quali sono stati finora aperti i primi dodici capitoli negoziali. La Croazia, per parte sua, aspira a concludere i negoziati nel 2008-2009, e alla luce degli sviluppi positivi che si registrano nel paese per quanto riguarda economia di mercato, Stato di diritto, democrazia e diritti umani, tale data appare del tutto plausibile. Si pone tuttavia la questione della capacità dell’UE di rispettarla, poiché vi è chi obietta che prima dell’allargamento sarebbe indispensabile una riforma istituzionale dell’UE.</p>
      <p sl="unknown">Come valuta la Commissione lo stato dei negoziati di adesione? Che sostegno supplementare sta fornendo (o ha in programma) per garantire che la Croazia possa entrare il prima possibile nell’UE?</p>
    </intervention>
    <intervention id="2-349" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − I negoziati per l’accesso della Croazia vanno avanti a velocità regolare. Come forse ricorderà i colloqui sono iniziati il 3 ottobre 2005 o, più precisamente, il 4 ottobre, perché era notte fonda o le prime ore del mattino, a seconda della definizione utilizzata a Lussemburgo. Il processo di analisi è stato completato un anno dopo, nell’ottobre 2006, e tutte le 33 relazioni di analisi sono state sottoposte al Consiglio.</p>
      <p sl="en">Tra situazione attuale vede aperti i negoziati su 14 capitoli su 35, mentre due capitoli sono stati chiusi. Stiamo procedendo a passo spedito. Vorrei aggiungere che, su 10 capitoli, abbiamo deciso i parametri di apertura – o meglio la decisione è stata presa dal Consiglio, per la precisione – che sono stati comunicati alla Croazia. Al momento consideriamo soddisfatto solo il parametro per l’apertura su giustizia, libertà e sicurezza. Auspichiamo tuttavia che il lavoro attualmente svolto dalla Croazia per soddisfare i parametri di apertura ci consentirà di raccomandare prossimamente l’apertura dei negoziati su un altro capitolo o su due capitoli.</p>
      <p sl="en">Per concludere ciò che è più importante per quanto riguarda i prossimi passi sono maggiori progressi sui capitoli più difficili. Si tratta perlopiù dei capitoli per i quali sono stati fissati dei criteri di apertura. In ultima istanza la velocità di avvicinamento della Croazia verso l’Unione europea sarà determinata dalla sua capacità di soddisfare tutte le necessarie condizioni sulla base dei propri meriti.</p>
    </intervention>
    <intervention id="2-350" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="en">Signora Presidente, onorevoli colleghi, ringrazio il Commissario per questa delucidazione che ci ha dato. Nella mia opinione il progresso che è stato fatto è sicuramente soddisfacente, ma potrebbe essere ancora migliore e, per quanto mi riguarda - sono membro anche del comitato parlamentare misto tra l’Unione e la Croazia – è la parte croata che sta spingendo però non ha il riscontro positivo da parte della Commissione europea, per cui le chiederei uno sforzo ulteriore per favorire la Croazia affinché possa entrare nell’Unione europea nel 2009.</p>
    </intervention>
    <intervention id="2-351" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Sono d’accordo che è necessaria un’ulteriore azione in primo luogo da parte della Croazia.</p>
      <p sl="en">A titolo esemplificativo delle difficoltà: i negoziati tecnici costituiscono la sovrastruttura dei negoziati sull’acquis comunitario, mentre le riforme sul terreno costituiscono il substrato – le fondamenta – dei negoziati. In molti settori, per la Croazia o la Turchia o qualsiasi altro futuro paese candidato, è chiaro che, per poter rispondere a determinati parametri per l’apertura dei negoziati tecnici, dobbiamo prima fare progressi sulle riforme a livello concreto.</p>
      <p sl="en">L’esempio concreto che ho in mente riguarda la cantieristica navale e l’acciaio. Noi potremmo raccomandare l’apertura di un capitolo sulla politica per la concorrenza e gli aiuti di stato, ovvero uno dei capitoli centrali della legislazione comunitaria, una volta che la Croazia avrà iniziato in modo convincente ad attuare le riforme strutturali collegate alle industrie della cantieristica navale e dell’acciaio ottenendo risultati.</p>
      <p sl="en">Pertanto dipende in primo luogo dal governo e dal parlamento croato fare progressi su tali riforme e pertanto promuovere progressi nei negoziati tecnici.</p>
    </intervention>
    <intervention id="2-352" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">E’ altamente probabile che il 21 dicembre il confine Schengen tra Italia e Austria sarà allargato per comprendere un altro paese, la Slovenia. Tale fatto è da mettere in relazione all’apertura di un capitolo – quello sull’area comune di libertà, sicurezza e giustizia – nei negoziati per l’accesso? Ha davvero senso in questo caso costruire importanti nuovi confini esterni per poi rimuoverli solo pochi anni dopo?</p>
    </intervention>
    <intervention id="2-353" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Utilizzando un po’ di buon senso, giacché anche un Commissario può farlo, penso che la sua domanda sia molto sensata. Allo stesso tempo devo dire che la Slovenia, dopo notevoli sforzi, ha raggiunto una situazione in cui entrerà a far parte dell’accordo di Schengen per la libera circolazione delle persone e, fino a prova contraria, la Slovenia fa parte dell’Unione europea. La Croazia entrerà nell’Unione europea nel giro di pochi anni e pertanto per questo periodo fino al momento in cui la Croazia sarà in condizioni di aderire all’accordo di Schengen, quale Stato membro, ci sarà l’accordo a cui faceva riferimento l’onorevole parlamentare.</p>
      <p sl="en">Tuttavia va da sé che nel medio-lungo termine dobbiamo arrivare ad una situazione in cui tutti i paesi dei Balcani occidentali saranno membri dell’Unione europea e, un giorno, aderiranno anche all’accordo di Schengen per la libera circolazione delle persone. Ciò è molto importante per l’europeizzazione, in una prospettiva di lungo periodo, della società civile dei Balcani occidentali.</p>
    </intervention>
    <intervention id="2-354" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Commissario, penso che il governo Sanader e il capo negoziatore Drobnjak stiano portando avanti un lavoro di prim’ordine tuttavia ritengo che vi siano due problemi. In primo luogo sento la parte slovacca dire che le condizioni fissate per la Croazia sono diverse da quelle fissate a suo tempo per la Slovacchia.</p>
      <p sl="de">La seconda domanda è la seguente: qual è la situazione in merito alle capacità proprie della Commissione di trattare tale fascicolo? Ho sentito dire che molte questioni rimangono inattive in quanto la Missione non ha capacità sufficiente per trattare il fascicolo Croazia. Risponde questo al vero?</p>
    </intervention>
    <intervention id="2-355" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Signora Presidente, penso che non vi sia stata molta chiarezza nella traduzione in quanto non ritengo che l’onorevole collega abbia potuto dire che la Commissione ha difficoltà a gestire adeguatamente il fascicolo.</p>
      <p sl="en">Noi lo stiamo gestendo con tutta l’accuratezza e la determinazione necessarie. Ed effettivamente stiamo facendo, come ho già detto, buoni progressi con la Croazia grazie ai meriti della Croazia stessa.</p>
      <p sl="en">Se il riferimento era alla questione dei confini e alle zone ecologiche e di pesca, aspetti che attengono in particolare alle relazioni bilaterali tra Croazia e Slovenia, si tratta di una questione bilaterale per cui invitiamo la Croazia e la Slovenia a risolvere tali annosi problemi.</p>
      <p sl="en">Confido che, al massimo subito dopo le elezioni parlamentari in Croazia, entrambi i paesi moltiplicheranno gli sforzi e intensificheranno il lavoro al fine di sfruttare questa finestra di opportunità per cercare di risolvere tali questioni non risolte, come quelle dei confini.</p>
    </intervention>
    <intervention id="2-356" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 56 dell’onorevole Marie Panayotopoulos-Cassiotou (H-0782/07)</p>
      <p sl="unknown">Oggetto: Condizioni di vita ed istruzione dei minori migranti illegali</p>
      <p sl="unknown">Tra i migranti che entrano illegalmente nell’UE, si annoverano anche minori il cui futuro soggiorno e la cui istruzione nel territorio europeo non sono garantiti né basati su standard comuni.</p>
      <p sl="unknown">E’ possibile, nel quadro della futura strategia per i diritti del minore, delineare una politica europea comune che assicuri condizioni di vita e di istruzione dignitose ai minori entrati illegalmente in Europa, fondata sul rispetto degli obblighi internazionali degli Stati membri?</p>
    </intervention>
    <intervention id="2-357" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − E’ vero che, molto spesso, i bambini, dato che risiedono illegalmente, non hanno la possibilità di frequentare una scuola e sono pertanto privati di qualsiasi possibilità fin dall’inizio.</p>
      <p sl="en">Come affermato nella nostra comunicazione su una strategia europea per i diritti dei minori, è necessaria una base giuridica nei trattati per un’azione in una specifica area politica per la salvaguardia dei diritti dei bambini e, per quanto riguarda l’immigrazione, tale una base specifica non esiste.</p>
      <p sl="en">Tuttavia, per quanto riguarda i contenuti, uno standard comune esiste già – perlomeno uno standard minimo – dato che tutti gli Stati membri sono vincolati da convenzioni internazionali per i diritti umani. In particolare, in linea con la Convenzione europea dei diritti dell’uomo, gli Stati membri devono assicurare determinati diritti indipendentemente dallo status di immigrante della persona, come cure sanitarie urgenti o risorse per assicurare il sostentamento.</p>
      <p sl="en">Per quanto riguarda la Convenzione sui diritti dell’infanzia va ricordato che, oltre alle disposizioni specifiche, essa impone agli Stati membri di tenere sempre presente l’interesse del minore.</p>
      <p sl="en">A livello comunitario la proposta della Commissione per una direttiva sul rimpatrio prevede che, qualora gli Stati membri siano soggetti ad obblighi in virtù di tali diritti fondamentali internazionali, come ad esempio il diritto all’istruzione o il diritto all’unità familiare, non può essere emessa alcuna decisione di rimpatrio.</p>
    </intervention>
    <intervention id="2-358" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, ringrazio il signor Commissario per la breve risposta. L’altra mia domanda è questa: vengono rispettati gli obblighi degli Stati membri e la Commissione tiene presente il fatto che non abbiamo solo immigranti illegali bambini ma anche bambini trafficanti di persone? Nella mia isola, Chios, che si trova di fronte alla costa dell’Asia minore, è stato arrestato un trafficante di 14 anni di esseri umani.</p>
    </intervention>
    <intervention id="2-359" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, certamente il tema che lei ha toccato è di quelli più sensibili. Certamente è un tema che merita un’azione europea, ed ecco perché, proprio con riferimento al lavoro nero degli immigrati da un lato, e di coloro che entrano e poi rimangono oltre il periodo di residenza dall’altro, io ho proposto alcuni mesi fa una direttiva che mira a sanzionare i datori di lavoro.</p>
      <p sl="it">Nei casi in cui il lavoro nero riguarda le categorie più vulnerabili, proprio il caso che ha ricordato lei, di bambini che vengono assunti illegalmente e quindi sfruttati, io ho proposto la pena della prigione. Quindi è il caso che io ritengo più grave in assoluto, di sfruttamento nel mercato nero del lavoro di categorie particolarmente vulnerabili, il caso dei bambini. Oggi non in tutti gli Stati membri dell’Unione c’è una sanzione molto rigorosa per gli imprenditori che sfruttano il lavoro clandestino dei bambini o delle donne e io credo che a livello europeo questa normativa ci debba essere.</p>
    </intervention>
    <intervention id="2-360" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Commissario, per quanto riguarda l’istruzione o la formazione degli immigranti illegali bambini, penso che si tratti di una questione molto delicata. Sappiamo inoltre che le organizzazioni dedite al traffico di esseri umani non conoscono limiti nei loro metodi. Non vede un qual certo rischio nel fatto che i bambini possono essere mandati in avanscoperta, dopodiché i genitori li raggiungono attraverso la procedura del ricongiungimento familiare, con ciò accelerando l’immigrazione illegale?</p>
      <p sl="de">Se da un lato apprezzo di sforzi volti a mitigare gli effetti sui bambini, dall’altro vedo che tale pratica potrebbe dare nuovo slancio all’immigrazione illegale.</p>
    </intervention>
    <intervention id="2-361" speaker_id="photo_generic" name="Franco Frattini" is_mep="True" mode="spoken">
      <p sl="fr">Vicepresidente della Commissione . − Penso che lei abbia ragione. E’ necessaria una maggiore vigilanza in quanto sono convinto come lei dell’importanza di una sorveglianza delle attività delle organizzazioni private che si occupano di accompagnare i bambini o di fare offerte apparentemente attraenti in materia di istruzioni e così via le quali nascondono talvolta attività illecite.</p>
      <p sl="fr">E’ per tale motivo che abbiamo riservato un’attenzione del tutto particolare a tale fenomeno nel contesto dell’attuazione della strategia europea volta a prevenire e a combattere la tratta degli esseri umani e delle categorie più vulnerabili, in particolare i bambini. Nella mia proposta per una strategia europea dei diritti dei minori ho riservato un’attenzione del tutto particolare per l’attività delle organizzazioni private che, se si occupino di bambini, vanno sottoposte a controlli.</p>
    </intervention>
    <intervention id="2-362" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 57 dell’onorevole Sarah Ludford (H-0791/07)</p>
      <p sl="unknown">Oggetto: Sistema di entrata e uscita</p>
      <p sl="unknown">Nella propria corrispondenza, il Commissario Frattini ha di recente comunicato che qualsiasi proposta in merito al sistema di entrata e uscita sarebbe stata avanzata solamente a inizio 2008, dopo aver visionato i risultati dei due studi attualmente in corso. Ciononostante, la stampa ha reso noto che alla riunione informale dei ministri degli interni e della giustizia dell’Unione europea a inizio ottobre il Commissario Frattini avrebbe richiesto la creazione di un registro di identificatori biometrici di tutti i cittadini extracomunitari in entrata e in uscita.</p>
      <p sl="unknown">Come ha potuto il Commissario Frattini già comunicare un sistema di entrata e uscita quando non è ancora pervenuta dalla Commissione alcuna valutazione sugli studi di fattibilità?</p>
    </intervention>
    <intervention id="2-363" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Come l’onorevole parlamentare sa, la Presidenza portoghese ha inserito il tema delle nuove tecnologie e della gestione integrata delle frontiere nella discussione del Consiglio informale dei ministri dell’Interno del 1° ottobre.</p>
      <p sl="en">La Presidenza ha presentato delle idee riguardanti l’aumento della sicurezza e l’agevolazione degli spostamenti. Io ho ovviamente partecipato alle discussioni del Consiglio.</p>
      <p sl="en">L’Europa dovrà usare in modo efficace le grandi opportunità offerte dalle nuove tecnologie per il controllo delle frontiere. I progressi compiuti nelle tecnologie biometriche consentiranno un’identificazione più veloce e più affidabile dei viaggiatori. Come esempio concreto dei passi intrapresi fin qui dall’Unione europea, l’introduzione dei passaporti biometrici e lo sviluppo del sistema informativo per i visti (VIS) e del sistema informativo Schengen II (SIS II) prepareranno la strada per un maggiore impiego delle tecnologie biometriche alle frontiere. Ovviamente abbiamo collaborato molto strettamente con il Parlamento su entrambi i temi.</p>
      <p sl="en">Tuttavia la trasformazione delle procedure frontaliere non può compiersi dall’oggi al domani. E’ pertanto necessario un approccio graduale. Per prima cosa è importante dare attuazione a quanto già programmato prima di iniziare progetti ancora più ambiziosi. Tuttavia è necessario sviluppare e mantenere una strategia e una visione di lungo termine accompagnate da un’analisi costi-benefici esauriente.</p>
      <p sl="en">All’inizio dell’anno prossimo presenterò una comunicazione, non una proposta legislativa, che descrive un possibile sistema di entrata-uscita e un possibile programma di registrazione dei passeggeri. La Comunicazione valuterà le varie opinioni e il relativo impatto, anche in merito alla protezione dei dati ed altri diritti fondamentali. Un sistema di entrata-uscita e un programma di registrazione dei viaggiatori dovrebbero essere visti assieme come parte dello stesso pacchetto di misure. La semplificazione dei controlli per i viaggiatori in buona fede ci consente di concentrare le risorse sui viaggiatori ad alto rischio. L’istituzione di controlli rapidi alle frontiere per i viaggiatori in buona fede può compensare l’impatto sui tempi di attraversamento delle frontiere causati da un sistema di entrata-uscita.</p>
      <p sl="en">Nell’implementazione di tali sinergie di sistemi automatizzati con i processi operativi e l’infrastruttura tecnica per SIS II e VIS, occorre esaminare attentamente se stiamo utilizzando l’infrastruttura esistente nel modo più efficiente possibile. Tale comunicazione sul sistema di entrata-uscita, che presenterò a febbraio, fa parte di un pacchetto per le frontiere che comprenderà anche la relazione di valutazione su Frontex, come richiesto dal programma dell’Aia, e una comunicazione su un sistema di sorveglianza europeo (EUROSUR).</p>
      <p sl="en">Partendo da tale base attendo con interesse di instaurare una discussione veramente strategica con Stati membri e Parlamento sulla direzione futura della politica frontaliera dell’Unione, dato che le nuove tecnologie avranno un ruolo decisivo. In altri termini sarà, ritengo, una base d’inizio per un approccio strategico e una discussione onnicomprensivi.</p>
    </intervention>
    <intervention id="2-364" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Anch’io attendo con interesse tale discussione strategica e mi dichiaro soddisfatta della prima parte della sua risposta, signor Commissario. Tuttavia ciò che mi preoccupa è che, al Consiglio GAI informale di ottobre, risulta che lei abbia chiesto tale registro di entrata-uscita definendolo estremamente necessario, senza però aver condotto uno studio di fattibilità. La comunicazione del 2005 diceva che ciò avrebbe rappresentato un enorme passo dal punto di vista organizzativo e che pertanto potrebbe essere rischioso e costoso da realizzare. Non è che forse lei sta cercando di creare delle precondizioni?</p>
      <p sl="en">Nella seconda parte della sua risposta lei ha cercato di “imbonire” il sistema di entrata-uscita. Noi non abbiamo idea di quali saranno le implicazioni – sia per la protezione dei dati sia per l’organizzazione – ma ci chiediamo: sono proporzionate? E tuttavia lei dichiara già che è estremamente necessario. Mi pare che lei stia, per così dire, mettendo il carro davanti ai buoi.</p>
    </intervention>
    <intervention id="2-365" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, certamente alla riunione informale del Consiglio, come lei sa, è invitato a partecipare e partecipa il Parlamento europeo nella persona del presidente della commissione LIBE, ma per quanto mi riguarda e per quanto io ho detto in quell’occasione, io ho detto esattamente quello che vi sto dicendo oggi. Ho detto esattamente che la valutazione d’impatto sarà presentata e resa pubblica sul sito Internet della Commissione insieme alla proposta di comunicazione. Tutti potranno vedere la valutazione d’impatto, la varie implicazioni, la nostra proposta e poi ovviamente si aprirà una discussione, appunto perché come già precisato, si parla di una comunicazione che suggerisce piste di lavoro e non di una proposta legislativa.</p>
    </intervention>
    <intervention id="2-366" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Desidero chiedere al Commissario un suo commento sulla questione del sistema comunitario di entrata-uscita: la possibilità che l’Irlanda, forse con l’accordo dell’Irlanda del Nord, aderisca all’area Schengen, considerando quanto succede con il Regno Unito in merito all’iniziativa e-Borders. Forse lei preferisce rispondere solo su tale specifica questione dato che vi sono molte osservazioni da fare.</p>
    </intervention>
    <intervention id="2-367" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, posso dirle che è un po’ prematuro perché a quel punto interverrebbe subito la Baronessa Ludford a dirmi che io metto il carro davanti ai buoi e non lo voglio fare. Dico che certamente il fatto di indurre o di incoraggiare un paese come l’Irlanda ad una partecipazione ancora più piena nello Spazio comune di libertà e sicurezza, è un qualcosa a cui io guardo con evidente favore. Posso dirle soltanto che quando, veramente tra poco, saranno pubblicate tutte le varie opzioni tecniche per arrivare a una proposta, è chiaro che probabilmente anche l’Irlanda potrà trovare una risposta soddisfacente, nel senso se questa opzione sia vantaggiosa o non sia vantaggiosa per i propri cittadini, ed è chiaro che a quel punto potremo tornare qui e discuterne, questa volta in dettaglio.</p>
    </intervention>
    <intervention id="2-368" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’</p>
      <p sl="unknown">interrogazione n. 58 dell’onorevole Dimitrios Papadimoulis (H-0802/07)</p>
      <p sl="unknown">Oggetto: Inserimento nel nuovo trattato di disposizioni per la trasmissione a paesi terzi di dati personali di cittadini dell’Unione europea</p>
      <p sl="unknown">Secondo quanto denunciato dal collega deputato Elmar Brok, membro della delegazione del Parlamento europeo alla Conferenza intergovernativa, i membri del Consiglio si sono accordati sull’inclusione nel nuovo trattato di una disposizione che consentirà di mettere a disposizione di paesi terzi dati personali dei cittadini dell’UE.</p>
      <p sl="unknown">Questa disposizione viene discussa all’insaputa dei cittadini, senza informarli preventivamente in alcun modo, e senza tener conto dell’opposizione del Parlamento europeo quale già espressa nella risoluzione P6_TA(2007)0347 sull’accordo PNR con gli Stati Uniti d’America (accordo UE-USA sul trasferimento dei dati dei passeggeri delle compagnie aeree). E’ d’accordo la Commissione con l’eventuale inserimento nel nuovo trattato della disposizione in questione? In che modo esprimerà eventualmente la sua opposizione?</p>
    </intervention>
    <intervention id="2-369" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Il nuovo Trattato, sul quale è stato raggiunto un accordo ma che non è ancora stato firmato, non contiene disposizioni generali che autorizzino la trasmissione dei dati personali dei cittadini europei a paesi terzi. In particolare l’articolo 15, lettera a), del nuovo Trattato garantisce il diritto, un diritto generale, alla tutela dei dati personali. L’articolo 24 fa riferimento all’applicazione di tale diritto generale e all’elaborazione dei dati in materia di politica estera e di sicurezza comune.</p>
      <p sl="en">Ciò significa che la trasmissione di dati personali a paesi terzi si basa sui principi generali o sulle disposizioni pertinenti di cui alla direttiva 95/46/CE sui dati personali, in particolare gli articoli 25 e 26. Tale direttiva sui dati personali rimane tuttora in vigore. In base all’articolo 25 di questa specifica direttiva, il trasferimento dei dati personali è consentito solamente se il paese terzo assicura un livello di protezione adeguato. L’articolo 26 della stessa direttiva specifica le condizioni severe ed esplicite in cui, negli altri casi, è possibile il trasferimento dei dati personali a paesi terzi. La decisione quadro sulla protezione dei dati nel settore della cooperazione giudiziaria e di polizia costituirà anch’essa un strumento molto utile.</p>
      <p sl="en">Ci siamo impegnati con una promessa, che è quella di adottare, in accordo con il Parlamento, una decisione quadro sulla protezione dei dati personali entro dicembre. Sono molto fiducioso che riusciremo ad ottenere tale importantissimo risultato politico. Per quale motivo? Perché la Presidenza portoghese appare molto determinata a raggiungere tale obiettivo e sembra esistere un consenso generale tra gli Stati membri. Come forse lei saprà abbiamo discusso la decisione quadro sulla protezione dei dati nel corso dell’ultimo Consiglio formale su giustizia e affari interni. Su tale questione auspico ovviamente una stretta collaborazione con il Parlamento nelle prossime settimane, anche più stretta di quanto fatto in passato. Penso che l’obiettivo comune sia quello di arrivare all’adozione prima della fine di dicembre.</p>
    </intervention>
    <intervention id="2-370" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signora Presidente, signor Commissario, lei si è destreggiato tra gli articoli del trattato con consumata esperienza giuridica.</p>
      <p sl="el">La prego di dare una risposta chiara alla mia interrogazione. Concorda la Commissione sul fatto che le decisioni in materia del Consiglio ignorano la netta posizione del Parlamento europeo e la pertinente risoluzione? Ciò non indebolisce la tutela dei dati personali dei cittadini e non costituisce un tentativo di aggirare il controllo della Corte di giustizia europea?</p>
      <p sl="el">La mia domanda è semplice. La Corte di giustizia europea, in base alle decisioni del Consiglio, ha la facoltà di annullare questa decisione del Consiglio adottata ex articolo 24?</p>
    </intervention>
    <intervention id="2-371" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli colleghi, lei sa perfettamente che la previsione generale è quella che garantisce il diritto alla protezione dei dati personali. L’articolo 24 è una deroga, e cioè stabilisce che in un determinato settore e che per alcuni tipi di informazione e di dati vi è un regime speciale. Questo non significa affatto, a mio avviso, che nel momento in cui il principio generale viene violato non vi siano tutti i mezzi di tutela, perché evidentemente non c’è una cancellazione del principio generale, c’è una deroga al trattamento procedurale che è giustificato dal fatto che siamo in un’area che è quella della politica comune di sicurezza e politica estera. Ma lo ripeto, a mio avviso - ed è un’interpretazione che do allo stato solamente personale, perché il trattato non è ancora firmato e non è ancora ratificato - la mia valutazione è che quando c’è una regola generale se vi sono deroghe puntuali, queste deroghe non possono cancellare il diritto, possono regolare modalità di godimento di quel diritto, il che è ovviamente diverso.</p>
    </intervention>
    <intervention id="2-372" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Commissario Frattini, come lei sicuramente saprà i membri di questo Parlamento, in particolare i membri della commissione per le libertà civili, la giustizia e gli affari interni sono sempre più, non meno, insoddisfatti per gli sviluppi in materia di trasferimento dei dati senza un’adeguata tutela e senza una codecisione o un reale scrutinio parlamentare, anche dei parlamenti nazionali. Temo inoltre che vi sia una certa mancanza di fiducia in quanto ci sembra che la Commissione e gli Stati membri stiano quasi traendo vantaggio da accordi non rigorosi raggiunti nella dimensione transatlantica.</p>
      <p sl="en">Come può lei assicurarci che non ci troviamo su una china scivolosa per cui i dati trasmessi per scopi di sicurezza in realtà sono destinati ad essere usati per la creazione di profili individuali e non saranno mai tutelati dalle garanzie per la privacy?</p>
    </intervention>
    <intervention id="2-373" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Come lei sa perfettamente, in passato ho cercato di assumere iniziative personali in una precisa ottica politica, anche se in alcuni casi non ero stato formalmente autorizzato in tal senso dal Consiglio. Mi riferisco al fatto di mettere a sua disposizione documenti, elementi o informazioni senza una precedente consultazione formale con il Consiglio.</p>
      <p sl="en">Comprendo perfettamente i suoi timori, tuttavia non posso agire da solo. In alcuni casi ho dovuto ottenere l’autorizzazione e in altri casi un assenso. Posso ripetere quanto già dichiarato alla commissione per le libertà civili, la giustizia e gli affari interni. Sono pronto ad instaurare con il Parlamento un processo politico di consultazione stretta anche se il trattato non è ancora stato firmato o ratificato. Parlo di una consultazione politica nel senso che possiamo pensare di procedere come se il trattato fosse in vigore. Detto francamente, si tratta della mia posizione politica e personale e non sono certo, non so, se il Consiglio condividerebbe tale posizione.</p>
      <p sl="en">Questo principio potrebbe applicarsi, ad esempio, all’adozione della decisione quadro sulla protezione dei dati che andrebbe adottata, a mio parere, prima di dicembre, dopo una consultazione stretta che non dovrebbe limitarsi all’ottenimento di un parere del Parlamento ma che dovrebbe prendere in piena considerazione le modifiche, le proposte e un’integrazione formale e di sostanza.</p>
      <p sl="en">Lei pensa che il Consiglio sia d’accordo con una tale posizione? Io non ne sono abbastanza sicuro tuttavia insisterò e cercherò di convincere il Consiglio a proseguire in tale direzione.</p>
    </intervention>
    <intervention id="2-374" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Ora abbiamo superato il ritardo iniziale.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem33" title="19. Composizione dei gruppi politici: vedasi processo verbale"/>
  <section id="creitem34" title="20. Applicazione della direttiva 2004/38/CE relativa al diritto dei cittadini dell’Unione di circolare e di soggiornare liberamente nel territorio degli Stati membri (proposte di risoluzione presentate): vedasi processo verbale"/>
  <section id="creitem35" title="21. Ricorso della Boeing (USA) contro la Airbus (UE) nell’ambito dell’OMC (discussione)">
    <intervention id="2-380" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la dichiarazione della Commissione sul ricorso della Boeing (USA) contro la Airbus (UE) nell’ambito dell’OMC.</p>
    </intervention>
    <intervention id="2-381" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signora Presidente, onorevoli colleghi, penso che sia il caso di ricordare che la Commissione viene oggi qui a proporre qualche considerazione sul contenzioso che oppone Stati Uniti e Unione europea per quanto riguarda il sostegno pubblico dato a Airbus e Boeing a seguito di una vostra richiesta.</p>
      <p sl="fr">Si tratta di questioni sulle quali molto è stato scritto. Riassumiamone, prima di iniziare, le linee principali. Qual è la questione? Il governo americano sostiene che il denaro che i governi europei hanno investito in Airbus violino le norme dell’OMC sulle sovvenzioni. Nell’ottobre 2004 gli Stati Uniti, unilateralmente e senza preavviso, si sono ritirati da un trattato bilaterale siglato con l’Unione europea nel 1992 il quale autorizzava esplicitamente tale genere di investimenti, dopodiché gli Stati Uniti hanno presentato ricorso all’OMC.</p>
      <p sl="fr">L’Unione europea ha preso atto del fatto che gli Stati Uniti hanno preferito una controversia ad un negoziato e ha chiesto all’OMC di dichiarare illecite le sovvenzioni americane erogate a Boeing. A che punto siamo dopo tre anni? Nonostante i molteplici tentativi di questi ultimi anni volti a comporre amichevolmente la vertenza, le divergenze tra le due parti hanno impedito che ciò avvenisse.</p>
      <p sl="fr">Gli Stati Uniti hanno negato di aver erogato sovvenzioni a Boeing, pretendendo come precondizione per qualsiasi negoziato che l’Unione europea cessi l’erogazione degli aiuti ad Airbus fino ad allora accordati tramite il sistema dei prestiti rimborsabili.</p>
      <p sl="fr">Suppongo che converrete che, in tali condizioni, è impossibile definire una base giusta ed equilibrata per una composizione negoziata. Alcune settimane fa Boeing ha pubblicamente respinto l’ultima mano tesa, per così dire, da Airbus. Questo accadeva il 18 ottobre.</p>
      <p sl="fr">Noi siamo pertanto scettici per quanto riguarda la possibilità di risolvere prossimamente tale vertenza per via negoziale. Ciò significa che continueremo a difendere presso l’OMC gli aiuti europei di cui Airbus beneficia e che hanno consentito al comparto aeronautico di fare innovazione e di aumentare la sicurezza e l’efficienza del traffico aereo.</p>
      <p sl="fr">Vale la pena ricordare che Airbus ha restituito il 40% in più di quanto abbia ricevuto dai governi europei dal 1992, con un rimborso complessivo superiore a 7 miliardi di euro. Ci auguriamo pertanto che il panel dimostrerà che gli importi piuttosto modesti che l’Europa ha erogato sotto forma di aiuti per la ricerca e lo sviluppo e di prestiti rimborsabili non hanno inciso sulla competitività di Boeing.</p>
      <p sl="fr">Penso che possiate voi stessi farvi un’opinione. Boeing ha appena annunciato che il suo nuovo B-787 Dreamliner èl’aereo che, dal momento del suo lancio, ha ottenuto il più grande successo commerciale nella storia dell’azienda. Tale aereo, il più grande successo commerciale mai registrato, potrebbe forse anche essere l’aereo più sovvenzionato.</p>
      <p sl="fr">In vista di un’audizione presso l’OMC tenutasi nel settembre di quest’anno abbiamo fornito, penso, dei solidi elementi di prova sulle sovvenzioni concesse dagli Stati Uniti alla Boeing per questo aereo. Nella fattispecie abbiamo dimostrato che tali sussidi finanziari ammontano a 24 miliardi di dollari e provengono dalle autorità federali o da alcuni Stati; di questi, 16 miliardi di dollari finanziati dalla NASA e dal Dipartimento per la difesa, sotto forma di aiuti per la ricerca e lo sviluppo nel settore aeronautico che hanno permesso a Boeing di acquisire gratuitamente tecnologie di punta e competenze ultramoderne in materia aeronautica. Inoltre sovvenzioni di stato illegali pensate su misura per Boeing sono state concesse in particolare nello Stato di Washington (sovvenzioni che ammontano a 4 miliardi di dollari) ma anche in Kansas, in forma di obbligazioni Boeing, e in Illinois. Terzo elemento: gli aiuti illegali all’esportazione che Boeing continuano a ricevere in virtù delle leggi FSC-ETI, Foreign Sales Corporation and Extraterritorial Income Exclusion , nonostante il fatto che l’OMC le abbia vietate a più riprese.</p>
      <p sl="fr">Dopo la decisione dell’OMC, probabilmente nel 2008, è assai probabile che la vicenda non sarà ancora conclusa. Forse le due parti decideranno di presentare ricorso, arrivando così fino al 2009. Siamo propensi a credere che, dopo che l’OMC si sarà pronunciata sui due contenziosi, sarà logica conseguenza discutere con gli Stati Uniti sul seguito da dare alla decisione, tuttavia non possiamo essere certi che ciò porterà ad veri negoziati.</p>
      <p sl="fr">In conclusione, la Commissione ritiene che la composizione di tale controversia in via negoziale permetterebbe di individuare la soluzione a lungo termine di cui il mercato ha bisogno per garantire in futuro una concorrenza sana e leale nel settore aeronautico. Diversamente la Commissione continuerà a difendere con decisione ed energia gli interessi europei presso l’OMC.</p>
      <p sl="fr">Dopo tutto non si tratta solo della capacità di Airbus di competere lealmente ma anche, va da sé, dei fornitori, delle compagnie aeree e dei loro clienti che devono poter beneficiare di una concorrenza sana tra i grandi costruttori di aerei civili.</p>
      <p sl="fr">Tale concorrenza tra Airbus e Boeing deve svolgersi sul mercato e noi la vediamo sicuramente agguerrita, ma tuttavia leale e ragionevole. Ora le cose non stanno così se il concorrente americano cerca di dare di alcuni nostri Stati membri l’immagine, cito, “di partner commerciali aeronautici poco affidabili che presentano un rischio per la sicurezza e la capacità di intervento dell’esercito americano” oppure quando questo stesso concorrente cerca di far approvare al Congresso americano una legge per bloccare i fondi destinati a migliorare gli aeroporti americani in vista dell’arrivo dell’A380. Tale genere di campagna nuoce alle relazioni transatlantiche ed è inadatta ad un’impresa che si professa mondiale e talvolta addirittura europea quando gli fa comodo.</p>
      <p sl="fr">Tuttavia il messaggio che noi vorremmo uscisse da qui oggi è che a livello ufficiale l’Unione europea e gli Stati Uniti si sono entrambi sforzarti di evitare che la controversia porti pregiudizio al partenariato che lega entrambi, e penso che ci siamo riusciti. Noi vogliamo che continui ad essere così e siamo certi che il governo degli Stati Uniti vigilerà ugualmente per fare in modo che la controversia tra Airbus e Boeing non incida sulla capacità di tali due imprese di farsi una concorrenza leale nel settore degli appalti pubblici. Occorrerà in particolare evitare qualsiasi misura legislativa o esecutiva di natura anti-concorrenziale che possa limitare la capacità delle imprese europee a competere nell’attuale programma americano di ricapitalizzazione del settore degli aerei di rifornimento.</p>
      <p sl="fr">Teniamo a sottolineare il ruolo importante che il Parlamento europeo e i parlamenti nazionali dei paesi interessati possono svolgere nel monitoraggio della situazione. I vostri contatti interparlamentari costituiranno per noi un aiuto molto prezioso per trasmettere questo messaggio in tutta l’Unione europea e forse anche al di là dell’Atlantico.</p>
    </intervention>
    <intervention id="2-382" speaker_id="4347" name="Christine DE VEYRAC" is_mep="True" mode="spoken" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signora Presidente, signor Commissario, onorevoli colleghi, parlo anche a nome dell’onorevole Tokia Saïfi, membro della commissione per il commercio internazionale.</p>
      <p sl="fr">Il ricorso della Boeing contri Airbus davanti all’OMC assomiglia molto alla reazione di chi non sa perdere. Si tratta di un gruppo industriale che, per decenni, ha dominato il mercato; poi, all’inizio del nuovo secolo, nel 2003 e nel 2004, Airbus ha superato Boeing. Chi avrebbe potuto prevederlo vent’anni prima? Ed ecco che, proprio in quel momento, nasce il ricorso di Boeing presso l’OMC. Un ricorso decisamente inopportuno se si considera che da sempre il costruttore americano ha beneficiato di importanti programmi di ricerca e di sviluppo militare del Pentagono e della NASA. Il numero delle tecnologie inizialmente utilizzate sugli aerei militari è notevole e Boeing trae vantaggio da un trasferimento gratuito di tecnologie dal comparto militare al comparto civile come del resto beneficia di diversi aiuti fiscali del governo americano.</p>
      <p sl="fr">Per quanto riguarda Airbus, di cosa beneficia il costruttore europeo? Non di sovvenzioni ma di prestiti rimborsabili che, come dice il nome stesso, vanno rimborsati. E non solo sono rimborsabili ma come ha detto il signor Commissario, gli importi vengono rimborsati in misura ben superiore a quella del prestito originale dato che ciò dipende dal numero di aerei venduti e quasi tutti gli aerei Airbus hanno avuto successo. E lo stesso sarà sicuramente anche in futuro, considerando gli ordinativi che vengono raccolti in questi giorni per l’A380 e l’A350. Inoltre tale sistema funziona in modo aperto e pubblico, in totale trasparenza. Airbus non gode di alcun aiuto nascosto.</p>
      <p sl="fr">Signor Commissario, vorrei dire questo a nome mio ma anche a nome dei colleghi eletti che partecipano all’intergruppo aeronautico del Parlamento europeo. Saremo attenti, molto attenti su questo fascicolo. Da lei ci attendiamo – e su questo punto lei ci ha rassicurato, signor Commissario – una difesa accanita degli interessi economici del costruttore europeo. Il ruolo dell’Unione europea, come quello degli Stati Uniti, non è quello di vedere chi la spunta davanti all’OMC, ma quello di chiamare i partner ad un negoziato bilaterale per risolvere le controversie.</p>
    </intervention>
    <intervention id="2-383" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="en">a nome del gruppo PSE . – Come sapete, l’Unione europea sta attualmente difendendo Airbus nell’ambito di una causa in seno all’OMC promossa dagli Stati Uniti per conto di Boeing. Ritengo sia importante, a questo punto della controversia, che quest’organismo dia sostegno alla posizione dell’Unione europea contro l’opposizione degli Stati Uniti.</p>
      <p sl="en">Vorrei dire fin dal principio che l’intera questione nasce dal fatto che Boeing non ha più voluto partecipare ad un accordo internazionale tra Stati Uniti e Unione europea, un accordo che ammetteva determinate forme di aiuti di stato sia ad Airbus che Boeing, gli unici due produttori mondiali di aerei civili di grandi dimensioni. Come i colleghi sanno tali accordi costituiscono la migliore base sulla quale basare le relazioni tra nazioni. Da tali trattati discendono obblighi che spetta alle nazioni rispettare. Airbus li ha rispettati, l’Unione europea li ha rispettati, lo stesso purtroppo non si può dire degli Stati Uniti.</p>
      <p sl="en">Airbus e l’Unione europea hanno sempre rispettato lo spirito e l’intenzione dell’accordo bilaterale del 1992 sugli aeromobili. Per 11 anni abbiamo avuto una vivace concorrenza tra Airbus e Boeing che ha portato a importanti innovazioni nella tecnologia e nella progettazione degli aerei commerciali che ha favorito lo sviluppo di un traffico aereo più sicuro, più efficiente e più rispettoso dell’ambiente. Tuttavia Boeing ha deciso che non voleva più rispettare i termini dell’accordo. Anzi, con l’aiuto degli Stati Uniti, ha attaccato Airbus per aver ottenuto cosiddetti “sovvenzionamenti illeciti” – lo stesso tipo di aiuto pubblico che Boeing aveva accettato originariamente nell’accordo del 1992.</p>
      <p sl="en">Come molti colleghi sanno il prestito pubblico concesso ad Airbus costituisce un uso mirato e non pregiudizievole per il commercio di limitate risorse pubbliche destinate alla ricerca. Esso dà allo Stato un ritorno equo e porta sul mercato prodotti innovativi che vanno a vantaggio di tutti. In termini più semplici i finanziamenti pubblici europei per la ricerca e lo sviluppo hanno carattere limitato, rimborsabile che non pregiudicano la capacità concorrenziale di Boeing.</p>
      <p sl="en">Intanto, siccome Boeing produce aerei sia civili che militari per gli Stati Uniti, oggi la tecnologia impiegata nei velivoli commerciali beneficia abbondantemente dei contratti di ricerca e sviluppo in ambito militare aggiudicati dal governo americano a Boeing. Ad esempio le attuali conoscenze di Boeing sui materiali compositi, che vengono largamente impiegati nel nuovo 787 Dreamliner, provengono – per sua stessa ammissione – dal lavoro di sviluppo svolto per i V-22, l’F-22, il B-2 e il Joint Strike Fighter.</p>
      <p sl="en">Il sostegno pubblico federale a Boeing viene sostituito con sostegno statale americano e locale in forma di agevolazioni fiscali, miglioramenti apportati alle strutture immobiliari e alle infrastrutture locali volti a salvaguardare la presenza dell’azienda e l’occupazione in alcune città degli Stati Uniti. Mentre Boeing contesta il programma di assistenza rimborsabile concesso a Airbus, accetta senza problemi programmi identici per favorire Boeing in Giappone. Sottolineo questi punti non per dire che l’assistenza goduta da Boeing (rimborsabile in Giappone ma non negli Stati Uniti) sia in qualche modo peggiore dei prestiti restituibili ricevuti da Airbus in Europa. Dico questo per dimostrare come entrambe le parti ricevano una qualche forma di assistenza pubblica, da parte di nazioni desiderose di mantenere i rispettivi ruoli di leader mondiali nel settore aeronautico. Sebbene Boeing abbia goduto di sostegno pubblico, cerca comunque di negare all’Europa il diritto a provvidenze simili.</p>
      <p sl="en">Penso che dobbiamo sollecitare la Commissione ad invitare Airbus e Boeing ad elaborare un accordo proiettato nel futuro che assicuri un contesto stabile per entrambe le parti in cui competere e sviluppare aerei innovativi. Forse una moratoria di sei mesi al ricorso presso l’OMC darebbe tempo alle due aziende di elaborare un nuovo regolamento. Questa è l’opportunità che abbiamo davanti. Possiamo soffermarci sul passato o guardare avanti verso il futuro.</p>
    </intervention>
    <intervention id="2-384" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signora Presidente, signor Commissario, secondo molti osservatori la controversia a livello di OMC tra Airbus e Boeing sta cominciando a sembrare una saga senza fine. Sono lieto che ci abbiate perlomeno mostrato una luce alla fine del tunnel. A mio parere, per poter valutare la situazione attuale e offrire una raccomandazione politica sulla strada da prendere, vale la pena di esaminare ancora una volta il contesto in cui è nata la controversia, assieme allo sviluppo economico di questi due giganti dell’aviazione.</p>
      <p sl="de">L’origine della situazione attuale risiede principalmente nel gigantesco aumento dell’aviazione internazionale fin dai primi anni ‘90, accompagnato da una forte concorrenza tra le compagnie aeree. Colgo tale occasione per rendere espressamente omaggio alla Commissione ancora una volta per i risultati conseguiti in tale ambito. Senza l’istituzione del mercato comune per l’industria aeronautica degli anni ‘90 e l’europeizzazione degli accordi con i paesi oltreoceano, la concorrenza – e pertanto il successo – delle aziende aeronautiche europee non sarebbe stata possibile.</p>
      <p sl="de">La concorrenza è stata dura e alcune aziende sono finite al tappeto. Negli anni ‘90 la richiesta di aerei più economici, più sicuri, più grandi, più veloci e più moderni ha assunto dimensioni che, alla fine, hanno lasciato in gara solo due aziende che avevano dimostrato efficienza: Airbus e Boeing . Alternative reali a queste due aziende esistono ora solo nel settore dell’aviazione regionale ed executive . Sono orgoglioso del fatto che Airbus sia riuscita a reinventarsi come azienda europea.</p>
      <p sl="de">Per le economie europee l’aviazione rappresenta un fattore immensamente importante, senza il quale la vita economica nel suo complesso si sgretolerebbe in breve tempo. Di fronte a questo scenario le economie dei paesi sviluppati hanno un interesse enorme ad assicurarsi la disponibilità di varie possibilità efficienti nel trasporto aereo. L’industria aeronautica è stata costretta a riconoscere tale fatto ma non è riuscita a restare al passo. Soprattutto non aveva i capitali e le protezioni che le avrebbero consentito di assumersi gli enormi rischi e i giganteschi investimenti associati alle attività di sviluppo.</p>
      <p sl="de">Mano a mano che il dualismo Airbus-Boeing si faceva più forte nel settore, è inevitabilmente aumentata anche la concorrenza tra i due protagonisti. Nei periodi di scarsità della domanda a livello mondiale la guerra sui prezzi tra Airbus e Boeing è stata e rimane intensa. Per fare in modo che tale competizione non si ripercuotesse anche in una gara ad assicurarsi le fette maggiori di aiuti di stato, nel 1992 è stato siglato un accordo pionieristico.</p>
      <p sl="de">Nel 2004, quando la Boeing si trovava in crisi, gli Stati Uniti hanno rotto l’accordo appellandosi all’OMC. L’UE non ha esitato a lungo e ha fatto altrettanto. La Boeing ha inoltre presentato un ricorso all’OMC. Le norme dell’OMC sono molto semplici; le conosciamo e sono anche state discusse in quest’Aula.</p>
      <p sl="de">A mio parere entrambi i protagonisti devono tornare a sedersi ad un tavolo negoziale. Entrambe le parti devono ammettere che il settore aeronautico ha bisogno di sovvenzioni. Ciò è particolarmente vero se vogliamo dominare i problemi emergenti in tema di CO2 , di protezione contro l’inquinamento acustico e di aumento del traffico aereo. Ci stiamo spostando su un nuovo territorio tecnologico e i rischi per chi investe capitali sono immensi. Vorrei mettere in guardia i rappresentanti dell’UE contro la possibilità di sfruttare solertemente l’attuale posizione di forza di Airbus per dare un ulteriore giro di vite nei confronti di Boeing e degli Stati uniti.</p>
      <p sl="de">Meno di un anno fa la discussione sarebbe stata molto diversa. E’ questo il motivo per cui le due parti hanno bisogno di una strategia praticabile. Anni di contenziosi e di giocare a rimpiattino non faranno progredire i nostri centri tecnologici. Tuttavia andare avanti è essenziale. La parola magica – CO2 – è già stata ricordata.</p>
      <p sl="de">Vorrei chiedere alla Commissione di non fraintendere quanto sto dicendo. Non si tratta di farsi abbindolare dagli Stati Uniti sui sovvenzionamenti militari nascosti e i conseguenti sovvenzionamenti incrociati. Cerchiamo di invitare gli americani a giocare correttamente. Sono fiducioso che allora potremo raggiungere una soluzione accetta ad entrambe le parti.</p>
    </intervention>
    <intervention id="2-385" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN . – Signora Presidente, prendendo la parola a nome del gruppo Unione per l’Europa delle nazioni in merito alla ricorso presentato all’Organizzazione mondiale del commercio dalla Boeing contro Airbus , vorrei richiamare l’attenzione sul fatto che l’aspra rivalità tra i due centri di potere economico e politico sulle due sponde dell’Atlantico si trascina da molti anni. Mi riferisco ovviamente agli Stati Uniti e all’Unione europea.</p>
      <p sl="pl">Non deve quindi giungere come una sorpresa che la discussione si stia spostando su settori economici anche più moderni. Il settore aeronautico è uno di questi. E’ in questo settore che vengono sviluppati e collaudati nuovi materiali, assieme a nuove tecnologie di fabbricazione, a nuove soluzioni di costruzione e nuovi sistemi di automazione, misura e comunicazione. Vengono inoltre progettate nuove tecnologie per il collaudo rapido delle apparecchiature sviluppate e valutazioni dell’affidabilità.</p>
      <p sl="pl">E’ quindi ragionevole che i governi dei vari paesi e anche l’Unione europea si impegnino per sostenere tali settori manifatturieri, nella speranza che possa essere possibile sfruttare le soluzioni all’avanguardia che emergono dal mondo economico nel suo complesso. Siccome entrambi i contendenti danno, direttamente o indirettamente, un sostegno finanziario alle rispettive industrie, vi può essere un solo risultato razionale, che deve prevedere negoziati bilaterali e stabilire la graduale riduzione dei sussidi erogati ad entrambe le parti.</p>
      <p sl="pl">I casi gestiti tramite arbitrato nel quadro dell’OMC possono protrarsi per anni e costano molto. Anzi in questo caso la soluzione finale potrebbe minacciare la stessa sopravvivenza sia di Boeing che di Airbus .</p>
    </intervention>
    <intervention id="2-386" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – I chiarimenti forniti dalla Commissione confermano che, per gli Stati Uniti, il liberismo è prima di tutto un prodotto da esportare. Si osservi che in materia, come per il resto in altre, siamo spesso pronti a darci la zappa sui piedi.</p>
      <p sl="fr">I governi americano e giapponese sostengono massicciamente Boeing con ordini nel settore militare e con programmi di ricerca pubblica e parapubblica. Così il Boeing 787, come è stato detto in quest’Aula, sarà l’aereo civile più sovvenzionato della storia. La Commissione deve difendere Airbus davanti all’OMC senza commettere errori. E’ suo dovere e i cittadini la giudicheranno sui risultati.</p>
      <p sl="fr">Airbus beneficia del sistema dei prestiti rimborsabili. Si tratta di un sistema efficace e sano perché evita a Airbus di cadere sotto la dittatura dei mercati finanziari. Esso permette agli Stati di non perdere più i soldi che investono nell’aeronautica. E’ indispensabile portare a compimento tale sistema con una politica di ricerca aeronautica potenziata, portando l’impegno europeo a livello di quello statunitense. E’ in gioco la nostra competitività per il presente e per il futuro.</p>
      <p sl="fr">Infatti non ci può essere un’industria aerospaziale senza l’intervento e il sostegno massiccio dei settore pubblico. L’incompetenza e la debolezza di cui hanno dato prova i due principali azionisti privati di EADS lo dimostrano. Aggiungerei anche che le difficoltà del progetto Galileo lo dimostrano senza possibilità di smentita. Sono convinto che l’unico mezzo per assicurare il futuro di Airbus comporta la trasformazione di EADS nella prima azienda europea a capitale pubblico maggioritario. Tale proposta futura è peraltro già stata presentata da numerosi sindacalisti nel corso dell’audizione organizzata dal mio gruppo sul tema Airbus, il 28 marzo scorso.</p>
      <p sl="fr">Riteniamo che sia urgente che i responsabili di Airbus ritirino il piano Power 8, un piano che punta solo a ricopiare il modello industriale di Boeing applicandolo a Airbus . Ora tale modello sta per mandare al tappeto Boeing , come dimostrano le gravissime difficoltà sofferte dall’azienda nell’industrializzazione del suo 787 Dreamliner . L’Europa ha bisogno di un’industria aerospaziale potente e che crei occupazione. Per fare questo deve dare ai lavoratori poteri d’intervento forti sulla strategia dell’impresa.</p>
    </intervention>
    <intervention id="2-387" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signora Presidente, il contenzioso tra Boeing e Airbus porta alla luce una fondamentale differenza nella politica commerciale ed è gravida di serie implicazioni economiche. Tuttavia non dobbiamo fare drammi. Il contenzioso è comunque distante anni luce dalle battaglie commerciali bilaterali del passato. Quello che lo rende problematico, onorevoli colleghi, è che è nato dopo che gli Stati Uniti avevano unilateralmente eliminato il quadro contrattuale bilaterale. Ciò a sua volta ha causato la giustificata protesta da parte dell’UE in merito ai sovvenzionamenti degli Stati Uniti che violavano le norme dell’OMC. Indipendentemente dalla validità degli argomenti sostenuti dalle due parti, è un fatto che lo spostamento delle quote di mercato a favore di Airbus e la conseguente perdita da parte di Boeing del vantaggio concorrenziale hanno assunto connotati sempre più politicizzati. Ciò ha causato una reazione istintiva da parte dell’amministrazione statunitense che si è appellata al meccanismo per la composizione delle controversie dell’OMC.</p>
      <p sl="el">L’UE ha giustamente cercato una soluzione concordata per evitare un’escalation del contenzioso oltre i limiti del negoziato. Tuttavia non ci sono state risposte. Spero che ce ne saranno in quanto la gravità del contenzioso e la sua forte politicizzazione metteranno sicuramente a prova la solidità giurisdizionale del sistema dell’OMC. In tal caso si potrebbe prevedere che la composizione della disputa rafforzi ulteriormente la credibilità e il ruolo di leader internazionale dell’OMC, che non si limita a riequilibrare i poteri e a valutare gli interessi.</p>
      <p sl="el">Si prevede che l’esito della causa abbia più ampie ripercussioni sulle economie dei due partner con effetti sull’occupazione, sulla bilancia commerciale e lo sviluppo tecnologico. Noi nutriamo molte speranze per una composizione del contenzioso.</p>
    </intervention>
    <intervention id="2-388" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signor Commissario, onorevoli colleghi, mi congratulo per la conduzione di questa discussione e colgo l’occasione della presenza della Commissione per richiamare la controversia che oppone l’Europa agli Stati Uniti dal 2004, quando Washington ha presentato un ricorso presso l’OMC contro gli aiuti europei a favore di Airbus.</p>
      <p sl="fr">Davanti a questo attacco l’Europa e la Commissione europea in particolare devono dare prova di determinazione e di convinzione per difendere un settore di indiscutibile importanza economica. Il settore dell’aeronautica civile europea, di cui Airbus rappresenta il fiore all’occhiello, costituisce la dimostrazione a livello mondiale della collaborazione europea e delle competenze tecnologiche europee. Nel momento in cui il Congresso americano ha prestato un deciso sostegno a Boeing, è dovere della Commissione europea e dell’Europa nel suo insieme schierarsi politicamente a fianco Airbus.</p>
      <p sl="fr">A qualche settimana dalla decisione che sarà presa dall’organo di composizione delle controversie dell’OMC, mi sembra indispensabile che l’Unione europea riaffermi il proprio sostegno a Airbus. In realtà tale questione va ben al di là di un semplice conflitto tra due giganti aeronautici, in quanto riguarda la nostra capacità di difendere una certa visione di impegno europeo verso i nostri grandi progetti e le nostre industrie. La nostra politica industriale non deve limitarsi alla sola politica della concorrenza dell’Unione.</p>
      <p sl="fr">Il ricorso che gli Stati Uniti hanno presentato all’OMC contro il dispositivo europeo dei prestiti rimborsabili nel settore aeronautico mi appare infondato e sorprendente. Infondato perché, per definizione i prestiti rimborsabili vengono rimborsati. Essi lo sono a tal punto che gli Stati europei hanno potuto ottenere ritorni sugli investimenti e che Airbus , dal 1992, ha rimborsato il 40 per cento in più di quanto le era stato prestato. Inoltre la critica americana sembra tanto più infondata dato che l’accordo bilaterale firmato tra l’Unione europea e gli Stati Uniti nel 1992 e rotto – lo ha detto il Commissario – unilateralmente da questi ultimi nel 2004, autorizzava gli aiuti diretti e indiretti dei governi all’industria aeronautica civile.</p>
      <p sl="fr">Il ricorso è sorprendente anche perché gli Stati Uniti accusano Airbus di essere stata sovvenzionata quando anche Boeing beneficia di una posizione quasi monopolistica per quanto riguarda i grandi programmi per l’equipaggiamento dell’esercito statunitense e della NASA e di sostegno pubblico ai programmi di sviluppo militare. Così, al contrario degli aiuti diretti americani che non sono rimborsabili e che sono incompatibili con le disposizioni dell’accordo SMC e del GATT del 1994, il sistema dei prestiti rimborsabili non potrebbe essere considerato come una violazione delle norme dell’OMC.</p>
      <p sl="fr">Desidero pertanto che la Commissione europea difenda con determinazione tale legittima posizione. In tale quadro e in considerazione dell’estrema importanza di tale causa per l’avvenire del settore aeronautico europeo, quali sono le argomentazioni precise che la Commissione conta di elaborare per difendere Airbus presso l’OMC?</p>
      <p sl="fr">Vorrei parimenti sottolineare il rischio, tanto per gli Stati Uniti quanto per l’Unione europea, di vedere i rispettivi meccanismi di aiuti pubblici al settore aeronautico condannati, in parte per intero, dall’OMC. Onde evitare questo le parti avevano evocato la possibilità di una soluzione amichevole. Può la Commissione europea indicarci se intende seguire questa strada, come è stato detto? Infine è indispensabile sondare tutte le possibili soluzioni in quanto l’avvenire di migliaia di persone, di imprese e di regioni di tutta Europa dipende da tale settore e dall’esito positivo di tale contenzioso.</p>
    </intervention>
    <intervention id="2-389" speaker_id="28230" name="Vural ÖGER" is_mep="True" mode="spoken" nationality="Germany" birth_date="01-02-1942" birth_place="Ankara " p_group="Socialist Group in the European Parliament" m_state="DE">
      <p sl="de">Signora Presidente, signor Commissario, Airbus rappresenta una delle principali storie di successo europee nonché un modello di collaborazione europea. Airbus occupa personale presso sei impianti europei per un totale di 58 000 dipendenti. Ad Amburgo, da dove provengo, circa 12 000 persone lavorano per Airbus . In passato Airbus ha dimostrato che l’industria dell’UE, con la giusta strategia, può competere con successo nei mercati più difficili al top tecnologico. Nel contenzioso tra l’americana Boeing e l’europea Airbus ciascun contendente accusa l’altro di erogare sovvenzioni miliardarie presentando, nel 2004, ricorsi all’OMC.</p>
      <p sl="de">Ciò potrebbe avere conseguenze negative per le relazioni commerciali transatlantiche dalle quali mi permetto di mettere in guardia, cionondimeno è importante che l’UE dica chiaramente che il sostegno finanziario concesso a Airbus rispettava le norme dell’OMC. Entrambe le parti hanno dichiarato la propria disponibilità a trovare una soluzione al di fuori dell’OMC e a raggiungere un accordo su base bilaterale.</p>
      <p sl="de">Il nostro obiettivo, come politici, deve essere quello di evitare una lite sui sovvenzionamenti all’industria aeronautica. La performance economica delle due aziende non deve essere messa a repentaglio e il sostegno finanziario deve essere concentrato principalmente sulla ricerca. Ciò deve comprendere un accento sempre più forte sugli aspetti di politica ambientale, sociale e occupazionale. Per la competitività dell’industria europea è importante anche far sì che Airbus rimanga competitiva. Noi del Parlamento europeo dobbiamo difendere il principio della concorrenza leale. La Commissione deve agire sulla questione in quanto è interesse di tutti che entro il 2010 quella dell’UE sia l’economia basata sulle conoscenze più competitiva e più dinamica del mondo. La politica economica e per l’occupazione, unitamente ad una politica tecnologica innovativa, svolgerà un ruolo estremamente importante nel raggiungimento di questo obiettivo.</p>
    </intervention>
    <intervention id="2-390" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signora Presidente, onorevoli deputati, innanzitutto credo di poter esprimere a nome del Commissario Mandelson la nostra gratitudine per il sostegno così unanime per una difesa agguerrita e giusta degli interessi europei in questa causa.</p>
      <p sl="fr">Due parlamentari hanno chiesto se non si doveva tentare di rilanciare un negoziato in via amichevole. Chiaramente non posso rispondere al posto del Commissario Mandelson, tuttavia quello che posso dire è che, per condurre un negoziato in via amichevole, occorre essere in due. La Commissione europea è certamente disposta a trattare in via amichevole a condizione che ciò avvenga in condizioni di trasparenza e di parità, in quanto il fascicolo aperto e gestito dal Commissario Mandelson mi sembra estremamente convincente. Lo abbiamo sentito dire in più interventi. Credo di poter affermare che noi siamo in una posizione di forza.</p>
      <p sl="fr">Quanto all’invito a vigilare, il modo con cui la Commissione si è espressa nonché il modo in cui viene portato avanti il fascicolo dal mio collega Commissario Mandelson indica sufficientemente che noi siamo estremamente attenti sulla questione, per le legittime ragioni che sono state espresse con forza in tutti i vostri interventi. Potete pertanto contare sulla Commissione. Va da sé che rappresenterò al Commissario Mandelson il vostro forte sostegno e le vostre richieste attente e interessate su un tema che, effettivamente, tocca direttamente gli interessi dell’economia europea.</p>
    </intervention>
    <intervention id="2-391" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-392" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Boeing e Airbus si accusano a vicenda da anni di beneficiare di sovvenzioni pubbliche illegali. Tale gioco di ricorsi incrociati presso l’organo di composizione delle controversie dell’OMC non smette di alimentare il contenzioso tra i due più importanti costruttori aeronautici del mondo. Tali accuse di sovvenzioni e di aiuti diretti, qualora siano confermate e riconosciute, costituiscono gravi ostacoli per il sistema economico mondiale e creano una distorsione del libero mercato gravida di seri pregiudizi per il sistema della concorrenza stabilito dall’OMC. Oggi, nel momento in cui si difende un sistema mondiale libero da ostacoli, tale guerra commerciale costituisce un vulnus alla concorrenza mondiale che si vorrebbe leale ed equa. Solo l’organo giurisdizionale dell’OMC sarà in grado di emettere delle conclusioni imparziali.</p>
      <p sl="fr">Cionondimeno sappiamo che Boeing desidera collocarsi come leader mondiale e occorre che il ricorso depositato non si trasformi in un tentativo di destabilizzazione portato contro Airbus. Tale contenzioso commerciale è delicato ma non dovrà per questo nuocere alla cooperazione transatlantica proprio nel momento in cui il Doha Round si trova su un binario morto e in cui si spera in un esito favorevole per la fine dell’anno.</p>
    </intervention>
  </section>
  <section id="creitem36" title="22. Deliberazioni della commissione per le petizioni (2006) (discussione)">
    <intervention id="2-394" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la relazione presentata dall’on. Carlos José Iturgaiz Angulo, a nome della commissione per le petizioni, sulle deliberazioni della commissione per le petizioni nel corso del 2006 (2007/2132(INI)) (A6-0392/2007).</p>
    </intervention>
    <intervention id="2-395" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, onorevoli colleghi, il lavoro della commissione per le petizioni costituisce una risorsa ammirevole che ci consente di capire a fondo i problemi e le denunce dei cittadini che riguardano le questioni europee.</p>
      <p sl="el">Pur riguardando un ampio spettro di settori politici, tali denunce riguardano spesso la pianificazione del territorio e le questioni ambientali. Sostanzialmente interessano tutti gli Stati membri che abbracciano ampi settori della società civile, dai singoli cittadini alle ONG internazionali.</p>
      <p sl="el">Ritengo che il relatore abbia giustamente sottolineato l’importanza del lavoro che comportano le 1000 e più petizioni ricevute ogni anno. Vi sono tre aspetti della relazione e della risoluzione di cui vorrei parlare.</p>
      <p sl="el">Il primo di questi rappresenta uno sviluppo recente: i sopralluoghi compiuti dalla Commissione nei luoghi in cui si presenta un particolare problema. Tali sopralluoghi possono avere una notevole visibilità mediatica e daranno sicuramente al vostro lavoro maggiore importanza. Oltre ad avere una risonanza in generale sulla stampa e sugli altri mezzi di informazione, tali missioni producono relazioni altamente dettagliate e, a mio parere, di elevata qualità. Ritengo che questi siano documenti importanti della vostra attività che sicuramente meritano ampia pubblicità. Chi tra voi ha potuto ascoltare i programmi radiofonici della settimana scorsa sull’attività della commissione per le petizioni, avrà compreso quanto importante sia dare la possibilità di un’audizione privata, in presenza di tutti gli esperti necessari, a chi presenta una petizione. Ciò rappresenta un grande investimento in termini di tempo e risorse ma sono sicuro che ne valga la pena.</p>
      <p sl="el">Il secondo punto che vorrei sottolineare è sempre stato un punto favorito di queste discussioni: la coesistenza o addirittura la duplicazione di una petizione e di una denuncia, con la possibilità dell’apertura di una procedura per infrazione. La relazione indica che almeno nel 2006 la Commissione per l’ennesima volta non ha tenuto il Parlamento informato come quest’ultimo avrebbe voluto. Avrete sicuramente previsto che a questo punto avrei risposto richiamando la nostra recente comunicazione sull’applicazione del diritto comunitario recante il titolo “Un’Europa di risultati”. Tale comunicazione contiene impegni in termini di trasparenza, di fissazione delle priorità, di modelli d’azione, di una migliore cooperazione con le autorità nazionali e su tutto quanto è auspicabile in tali casi di duplicazione. Tuttavia ciò non è tutto. Abbiamo già iniziato a lavorare su un documento che delinea questa politica. Il documento metterà tutto questo a frutto nel settore ambientale che, da quanto capisco dalla relazione, è uno dei settori che più vi sta a cuore.</p>
      <p sl="el">Il terzo e ultimo punto che vorrei citare riguarda più il futuro. Vorrei assicurarvi ancora una volta che desideriamo che vi sia la migliore cooperazione possibile tra Commissione e Parlamento. Tale cooperazione è positiva per entrambi. Una cooperazione sistematica porta ad uno scambio migliore di informazioni e quindi ad un miglioramento del livello di servizio offerto ai nostri cittadini in tutti i settori. Questo è quanto tutti vogliamo perciò cerchiamo di assicurare che l’esame delle petizioni sia esemplare.</p>
      <p sl="el">Ancora una volta mi congratulo con il relatore per aver sollevato tale questione.</p>
    </intervention>
    <intervention id="2-396" speaker_id="28398" name="Carlos ITURGAIZ" is_mep="True" mode="spoken" role="relatore" nationality="Spain" birth_date="20-10-1965" birth_place="Santurce" p_group="Group of the European People's Party (Christian Democrats)" m_state="ES">
      <p sl="es">Signora Presidente, innanzitutto vorrei ringraziare il Commissario Dimas per le sue osservazioni e le sue riflessioni, e ovviamente vorrei ringraziare anche tutti coloro che hanno reso possibile tale relazione, compreso il personale del segretariato, tutti i colleghi parlamentari che hanno partecipato alle discussioni in seno alla commissione e coloro i quali hanno migliorato la relazione presentando emendamenti. Grazie tutti.</p>
      <p sl="es">Onorevoli colleghi, presento la relazione ai sensi dell’articolo 192 del Regolamento sulle deliberazioni della commissione per le petizioni durante l’anno parlamentare 2006. La presente relazione fornisce una visione di insieme degli elementi principali che hanno caratterizzato l’anno scorso l’attività della commissione per le petizioni. In essa vengono indicati i risultati raggiunti nonché i settori in cui sono necessari miglioramenti, in quanto è chiaro che dobbiamo continuare a migliorare.</p>
      <p sl="es">Tra tutte le commissioni parlamentari quella per le petizioni è la più vicina ai cittadini. I cittadini possono rivolgersi alla commissione sia individualmente che collettivamente e la commissione tenta di proporre loro le migliori soluzioni, facendo in modo che le previsioni vengano gestite in modo trasparente ed efficace e che i cittadini ricevano risposte complete alle questioni sollevate.</p>
      <p sl="es">Il diritto di petizione, sancito nel trattato CE agli articoli 21 e 194, costituisce una caratteristica significativa della cittadinanza europea in quanto consente a qualsiasi cittadino dell’Unione europea e a qualsiasi persona fisica o giuridica che risieda o abbia ufficialmente sede in uno Stato membro di rivolgersi al Parlamento europeo in merito a questioni che ricadono nell’ambito di competenza dell’UE.</p>
      <p sl="es">Desidero pertanto indicare con una certa dose di entusiasmo che le statistiche indicano ancora una volta un flusso sostenuto di petizioni. Ad esempio nel 2005 sono state presentate 1023 petizioni; nel 2006, 1016. Circa un terzo delle petizioni presentate è stato dichiarato non ricevibile. Va detto che in genere i settori che maggiormente preoccupano i firmatari continuano ad essere l’ambiente e la libera circolazione delle merci, delle persone e dei capitali.</p>
      <p sl="es">Le petizioni danno un’immagine importante sull’applicazione della normativa europea e sull’impatto che essa ha suoi cittadini. Tramite le petizioni i cittadini europei segnalano le lacune e le difficoltà del processo di trasposizione e applicazione normativa, in quanto essi si trovano nella posizione ideale per controllare l’attuazione della normativa comunitaria a livello nazionale.</p>
      <p sl="es">La proporzione delle petizioni non ricevibili indica anche la continua esigenza di sensibilizzare ulteriormente il pubblico e informare i cittadini europei con più efficacia in merito alla legislazione e alle politiche comunitarie nonché sul loro legittimo diritto di rivolgersi al Parlamento europeo.</p>
      <p sl="es">A tal fine è necessario un impegno concertato da parte di questa istituzione europea che va tuttavia accompagnato da altrettanti sforzi da parte delle varie istituzioni nazionali dei vari Stati membri.</p>
      <p sl="es">Vorrei inoltre dire, per quanto riguarda la Commissione europea, che la commissione per le petizioni si basa sulle competenze della Commissione per far luce su eventuali violazioni del diritto comunitario che vengono indicate nelle petizioni.</p>
      <p sl="es">Le raccomandazioni della Commissione continuano ad essere essenziali per definire la risposta più adeguata ai problemi sollevati dai firmatari. Cionondimeno la commissione ha incoraggiato e continua a incoraggiare la Commissione europea affinché siano evitate risposte standard e talvolta piuttosto generiche basate su un’interpretazione restrittiva delle sue competenze e sulle informazioni fornite dagli Stati membri.</p>
      <p sl="es">La commissione per le petizioni ha continuato a sottolineare l’importanza di far sì che le valutazioni delle petizioni pongano maggiore enfasi sui problemi reali dei cittadini e a chiedere alla Commissione europea di condurre indagini indipendenti che possano fornire un approccio più coerente su questioni specifiche.</p>
      <p sl="es">Desidero inoltre indicare che, nel contesto del dialogo con la Commissione europea, il comitato ha costantemente sottolineato l’importanza del ruolo che le decisioni hanno nel raggiungimento dell’obiettivo comune di avvicinare l’Europa ai cittadini.</p>
      <p sl="es">Va detto anche che la Commissione e il Mediatore europeo hanno intrattenuto un rapporto costruttivo basato su un dialogo costante e sul rispetto reciproco delle rispettive competenze e prerogative, con la presentazione di due relazioni.</p>
    </intervention>
    <intervention id="2-397" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">a nome del gruppo PPE-DE . – Signora Presidente, in primo luogo vorrei denunciare ancora una volta il fatto che tale relazione in particolare viene trattata ad unorario così poco adatto per la risonanza che può avere sull’opinione pubblica. In tutto devo fare cinque osservazioni.</p>
      <p sl="de">Il secondo punto è che dobbiamo decidere in merito alle procedure per infrazione del trattato promosse dalla Commissione. Non basta, signor Commissario, presentare un documento semplicemente documentando la propria determinazione, come ha appena riferito l’interprete, ma piuttosto è essenziale portare reali miglioramenti. Il suo compito è far sì che si decida in merito ai procedimenti per infrazione che rendete pubblici, eventualmente con le decisioni o le sentenze conseguenti.</p>
      <p sl="de">Terzo, il Consiglio si sta facendo più politico. Aumentando le votazioni a maggioranza qualificata il Consiglio sta assumendo maggiori responsabilità generali, quale colegislatore, per le leggi che approva e quindi per la loro esecuzione. Desideriamo sottolineare ancora una volta che avremmo molto piacere di vedere un coinvolgimento molto maggiore del Consiglio nelle attività della commissione per le petizioni e, ad esempio, la nomina di un alto funzionario per coordinare le questioni che si riferiscono alle petizioni.</p>
      <p sl="de">Quinto e ultimo punto: non vogliamo limitarci a criticare gli altri. Con questa relazione vogliamo dire che noi stessi, il Parlamento europeo, dobbiamo migliorare. Lo potete leggere nei paragrafi 25 e 26. Occorre migliorare i processi del Parlamento europeo. Ci occorrono risorse umane adeguate, tempi di risposta appropriati, migliori procedure, una procedura più trasparente per i cittadini e un metodo migliore per selezionare le petizioni non rilevanti o non ricevibili ad uno stadio iniziale in modo da poterci concentrare su quelle ricevibili e importanti. Il Parlamento ha compiuto un significativo passo in avanti con l’istituzione di una commissione d’inchiesta, per cui siamo sulla strada giusta.</p>
    </intervention>
    <intervention id="2-398" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">a nome del gruppo PSE . – Signora Presidente, non approvo l’emendamento n. 1 al paragrafo 15 e sono sorpresa che l’onorevole Atkins vi abbia associato il suo nome. Ritengo che tale modifica pregiudichi il lavoro della commissione per le petizioni e del Mediatore europeo e sollecito gli onorevoli colleghi ad opporvisi.</p>
      <p sl="en">La commissione svolge un ruolo importante per avvicinare l’Unione ai cittadini. In molte occasioni siamo riusciti ad ottenere risarcimenti e trattamenti equi, in merito sia a denunce individuali sia a denunce collettive. Il Parlamento europeo viene visto dai cittadini sempre più come un’importante tribuna dalla quale difendere il proprio ambiente, la qualità dell’acqua potabile e il patrimonio archeologico.</p>
      <p sl="en">Esistono tuttavia lacune che vanno affrontate attraverso gli strumenti di cui dispongono la commissione per le petizioni e la Commissione europea, per quanto riguarda l’ottenimento di rimedi e l’esecuzione delle decisioni nei confronti dei governi e delle autorità locali per i casi di negligenza e, in alcuni casi, di omessa attuazione della normativa comunitaria.</p>
      <p sl="en">Gli esempi in tal senso ci sono: il progetto dell’autostrada M30 a Madrid che io stessa ho potuto verificare per conto della commissione, con le autorità che tuttora omettono di dare attuazione alle azioni di rimedio concordate per la violazione della normativa comunitaria; un caso analogo che riguarda la situazione dei lettori in Italia, che da 20 anni cercano invano di ottenere un trattamento equo, le leggi e le procedure inadeguate a tutela dell’acqua potabile e dei siti archeologici in Irlanda. Ritengo che, come commissione per le petizioni e come Unione, siamo responsabili nei confronti dei firmatari almeno per l’esecuzione delle decisioni assunte nei confronti dei governi e delle autorità locali.</p>
      <p sl="en">Oggi il Commissario Wallström ha dichiarato in quest’Aula che una legge è buona solo se lo è la sua attuazione. E’ chiaro che a livello europeo esiste un gran numero di leggi che non trovano adeguata attuazione a livello nazionale e che i cittadini non potranno avere fiducia nell’Unione europea fino a quando questa attuazione non ci sarà.</p>
    </intervention>
    <intervention id="2-399" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE . – Signora Presidente, prima di tutto vorrei congratularmi con il relatore per l’ottima relazione. Faccio parte del commissione per le petizioni da poco più di un anno e durante questo periodo ho potuto rendermi conto direttamente del prezioso lavoro svolto dalla commissione.</p>
      <p sl="en">Tuttavia mi chiedo quante volte noi politici sentiamo parlare di deficit democratico e pertanto quante volte avvertiamo l’urgenza di entrare a contatto con i cittadini. Ebbene la commissione per le petizioni costituisce un metodo tangibile, concreto e pratico di entrare a contatto con i cittadini. Vi è un elemento essenziale di verità nell’affermazione che tutta la politica è locale e se da un lato i singoli di tutta l’UE a 27 sono interessati alle grandi questioni della globalizzazione, dell’allargamento dell’UE, dell’emigrazione, delle forniture energetiche e così via, il più delle volte sono interessati a come tali questioni si riflettono sulla loro vita, sulle loro famiglie e sulle loro comunità. Analogamente, per quanto riguarda la normativa europea, i cittadini sono interessati a come questa si rifletta sulle loro vite e le loro comunità. E nei casi in cui avvertono una cattiva o ingiusta applicazione della normativa comunitaria, essi chiedono di poter affrontare la situazione in modo relativamente semplice, facile ed efficace.</p>
      <p sl="en">Questo è quanto chiedono alla commissione per le petizioni. Se la petizione è dichiarata ricevibile, essi chiedono che sia trattata in modo efficiente e tempestivo e su tale punto convengo in modo particolare con quanto scritto dal relatore nei paragrafi 9, 10 e 12, dove invita sia la Commissione europea che la commissione per le petizioni a migliorare la rispettiva tempestività.</p>
      <p sl="en">Sono inoltre d’accordo con il relatore sui paragrafi 25 e 26, laddove indica la necessità potenziare la segreteria della commissione e di reperire le risorse finanziarie necessarie per continuare lo sviluppo del software e-petition .</p>
      <p sl="en">A mio parere la commissione per le petizioni fa decisamente parte del volto pubblico delle istituzioni europee: i cittadini possono adire la commissione e far esaminare la propria denuncia e ciò rappresenta una componente cruciale della cittadinanza europea. Tuttavia il sistema deve funzionare in modo efficiente. Diversamente, esso rappresenta il peggiore di tutti i risultati possibili in quanto non solo il cittadino ritiene che l’applicazione cattiva od omessa della normativa comunitaria si rifletta negativamente sulla sua vita ma si sente anche deluso dal sistema che avrebbe lo scopo di aiutarlo. Per questo motivo una commissione per le petizioni funzionante e dotata delle risorse necessarie, che lavori in spirito di buona cooperazione con la Commissione e il Consiglio, è irrinunciabile per sostenere e confermare i diritti dei cittadini dell’UE.</p>
      <p sl="en">Sostengo pienamente il suggerimento di dare maggiore visibilità al portale del cittadino per quanto riguarda il diritto di petizione. Se i cittadini sanno che hanno diritto a presentare petizioni e che possono attendersi una risposta equa e rapida, allora in tal modo potenziamo la legislazione comunitaria, le diamo una legittimazione e una trasparenza maggiori e rafforziamo l’Unione europea.</p>
      <p sl="en">Infine vorrei dire al Commissario che dobbiamo migliorare il funzionamento della commissione, come indicato nella relazione, e che quella frase meravigliosa “mettersi in contatto con i cittadini” può trovare realizzazione concreta e non rimanere solo un’intenzione.</p>
    </intervention>
    <intervention id="2-400" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signora Presidente, desidero sinceramente ringraziare il relatore onorevole Iturgaiz, i componenti della commissione per le petizioni e la sua segreteria, diretta dal signor Lowe, per il lavoro svolto negli ultimi tre anni di questo mandato parlamentare e che è destinato a lasciare il segno.</p>
      <p sl="pl">La commissione per le petizioni ha trattato questioni di tutti i tipi che turbano i cittadini dell’Unione europea e che sono importanti per loro. Tra tali questioni rientrano il preambolo al trattato costituzionale contenente il riferimento a Dio e al cristianesimo, la bancarotta di persone fisiche a seguito delle vicende Lloyds ed Equitable Life, e l’emittente cattolica Radio Cope a Barcellona. La commissione per le petizioni si è inoltre occupata dei progetti di pianificazione urbana per Valencia, delle accise per i veicoli a motore, della tangenziale nella valle di Rospuda (in Polonia), della violazione delle direttive comunitarie che interessa Irlanda (Tara) e della tangenziale di Orléans in Francia. Inoltre la commissione per le petizioni ha preso in esame le attività del cosiddetto Jugendamt , l’ufficio tedesco per la tutela dei minori, contro il quale sono state presentate numerose denunce.</p>
      <p sl="pl">Come ha detto l’onorevole Iturgaiz, la commissione per le petizioni è molto importante per i cittadini europei. Essa avvicina le istituzioni comunitarie ai cittadini e svolge un ruolo cruciale nella sensibilizzazione della società in merito alla reale natura di queste istituzioni.</p>
    </intervention>
    <intervention id="2-401" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">a nome del gruppo Verts/ALE . – Signora Presidente, onorevole Iturgaiz, desidero ringraziarla per la sua ottima risposta.</p>
      <p sl="es">Vorrei iniziare chiedendo al Presidente di farsi interprete della viva preoccupazione di tutti i membri della commissione per le petizioni per la totale mancanza di risorse umane presso la segreteria della commissione stessa. Vorrei inoltre che si facesse interprete di tale sentimento presso l’Ufficio di presidenza del Parlamento europeo che è responsabile dell’allocazione di risorse sufficienti per questo compito estremamente importante che assicura una comunicazione continua con tutti i cittadini dell’UE.</p>
      <p sl="es">In secondo luogo vorrei approfittare della presenza del Commissario Dimas. Siccome molte delle petizioni riguardano l’ambiente e molte provengono dalla Spagna, vorrei capire come potrebbero essere gestite meglio.</p>
      <p sl="es">In primo luogo, in qualità di custode dei trattati, chiaramente la Commissione europea non sta facendo il proprio lavoro se non agisce con sufficiente celerità in relazione alle molte petizioni. In molti casi ci troviamo davanti a situazioni in cui si agisce in articulo mortis: in altre parole quando arriviamo a prendere in esame una procedura di infrazione è ormai troppo tardi.</p>
      <p sl="es">Poi, come hanno detto alcuni colleghi, dobbiamo esaminare le informazioni fornite dai firmatari. Esistono fin troppi casi, in particolare in Spagna, in cui non vi è stata una risposta chiara alla petizione o dirittura neanche un tentativo di esaminare seriamente le informazioni fornite, ad esempio le petizioni sulle miniere a cielo aperto o sulle stazioni sciistiche all’interno di siti Natura 2000.</p>
      <p sl="es">D’altro canto la Commissione europea si è attivata in modo esemplare per altre petizioni e a tale riguardo vorrei citare il caso della valle di Rospuda in Polonia. Ciononostante siamo preoccupati, come ho già detto, perché in molti casi la Commissione arriva troppo tardi dopo una violazione della normativa ambientale. Abbiamo ad esempio il caso dell’arteria 501 della Comunità autonoma di Madrid, in cui le procedure per infrazione sono iniziate a lavori già ultimati.</p>
      <p sl="es">Siamo inoltre preoccupati per l’applicazione della direttiva sulla valutazione di impatto ambientale e della direttiva sulla valutazione ambientale strategica, che non vengono correttamente applicate in molti paesi, specialmente in Spagna, dove i progetti vengono spezzettati in modo tale da eludere l’applicazione della direttiva.</p>
      <p sl="es">Infine l’applicazione della direttiva quadro sulle acque rimane estremamente frammentaria e, in alcuni casi relativi a grandi proprietà in Spagna in cui sono state pubblicate delle relazioni obbligatorie nei confronti del governo spagnolo, la Commissione europea rifiuta di assumere iniziative in via precauzionale.</p>
    </intervention>
    <intervention id="2-402" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">Grazie caro David, le assicuro che riferirò all’Ufficio di presidenza quanto da lei richiesto sulla questione delle risorse umane per il lavoro di segreteria delle petizioni.</p>
    </intervention>
    <intervention id="2-403" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">a nome del gruppo GUE/NGL . – Signora Presidente, è vero che una delle direttive più spesso violate è quella sulla valutazione dell’impatto ambientale, che è obbligatoria per tutte le operazioni di costruzione e di pianificazione.</p>
      <p sl="es">Il problema è semplicemente che interveniamo con troppo ritardo rispetto alla presentazione delle petizioni, quando il danno irreparabile è già stato fatto.</p>
      <p sl="es">In Spagna abbiamo visto ripercussioni estremamente negative sull’intera costa causate da edificazioni alquanto aggressive. Attualmente è in costruzione un impianto di rigassificazione proprio all’interno dell’estuario di El Ferrol, sito di rilevante interesse comunitario che fa parte della rete Natura 2000; ebbene non è stata condotta alcuna valutazione dell’impatto ambientale. Si tratta dell’unico impianto di rigassificazione in Spagna sprovvisto di una valutazione dell’impatto ambientale e crea un vulnus alla sicurezza e viola le chiare disposizioni delle direttive.</p>
      <p sl="es">Ciascuno di noi deve impegnarsi per dare risposte più rapidamente in modo che i cittadini non vedano più violati i loro diritti.</p>
    </intervention>
    <intervention id="2-404" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signora Presidente, ritengo che la commissione per le petizioni sia una delle commissioni più utili del Parlamento, se non la più utile. Essa costituisce il modo in cui i cittadini ci dicono come le leggi con le quali noi ci diamo da fare in altre commissioni incidono o meno sulle loro vite. Senza tale feedback saremmo destinati a lavorare a vuoto. Tuttavia, ai fini di un corretto svolgimento del nostro lavoro, manca qualcosa nella procedura: il Consiglio e la rappresentanza permanente degli Stati membri. Come possiamo ottenere dei risultati in merito ad un contenzioso tra un cittadino e il suo paese se questo paese non è rappresentato in seno alla commissione per le petizioni?</p>
      <p sl="en">La seconda cosa cui vorrei accennare è una particolare petizione. Gli irlandesi si sono rivolti alla commissione per le petizioni, con tre petizioni in tutto, in relazione al nostro sito archeologico più delicato: Tara, il luogo degli High Kings e di San Patrizio. La commissione per le petizioni ha risposto e ha chiesto di porre fine alla distruzione. La Commissione europea ha presentato ricorso contro le autorità irlandesi e, quando succederà qualcosa, ci sarà già una superstrada, probabilmente già da tre o quattro anni, e la distruzione sarà già stata completata. Gli irlandesi non riusciranno a farsene una ragione.</p>
    </intervention>
    <intervention id="2-405" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Signora Presidente, vorrei congratularmi con il mio collega onorevole Angulo Iturgaiz per l’eccellente relazione.</p>
      <p sl="en">Essendo anch’io membro della Commissione per le petizioni dall’inizio dell’anno, anch’io devo ammettere che sto diventando un appassionato sostenitore di questa commissione e del suo importante ruolo. Mi permetto tuttavia di dire che molti parlamentari di quest’Aula non riconoscono alla commissione l’importanza che si merita e tale atteggiamento dovrebbe cambiare.</p>
      <p sl="en">Se essere cittadini dell’UE ha un qualche significato, questo deve essere che i cittadini dell’Europa possono difendere i propri diritti e far sentire la propria voce, a prescindere che la controparte sia una società, le autorità locali o regionali, agenzie pubbliche o anche gli stessi governi nazionali. Tale diritto viene esercitato al meglio attraverso lo strumento delle petizioni presentate al Parlamento europeo, un diritto riconosciuto come fondamentale nel trattato. Se la denuncia riguarda diritti previsti dalle leggi comunitarie, il cittadino può essere sicuro che l’Europa e che noi, quali rappresentanti degli europei, lo sosteniamo.</p>
      <p sl="en">Oserei dire che l’istituto della petizione costituisce un grande omaggio all’Europa e a quanto essa rappresenta ma va anche ad onore degli Stati membri in quanto sono essi che hanno firmato un trattato che prevede il diritto di petizione, anche se la petizione spesso può essere usata contro le stesse autorità degli Stati membri. Pertanto invito pressantemente i cittadini europei a difendere i propri diritti e a fare ricorso allo strumento della petizione per difendere i diritti di cui godono quali cittadini dell’UE. Chi lo fa ci vedrà sicuramente al suo fianco.</p>
    </intervention>
    <intervention id="2-406" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, nel 2006 il Parlamento europeo ha ricevuto 1016 petizioni. Come nel 2005, circa un terzo di tali petizioni esulava dalla competenza dell’Unione europea e pertanto è dichiarato irricevibile.</p>
      <p sl="pl">Ciò è indicativo della necessità di fare in modo che i cittadini siano adeguatamente informati sulle competenze dell’Unione e delle sue istituzioni. A tale riguardo vorrei evidenziare l’enorme contributo dato dalla commissione per le petizioni al lavoro del Parlamento europeo per la comunicazione con i cittadini e nel favorire la trasparenza e la responsabilità nel processo decisionale dell’Unione. Va inoltre elogiata la stretta collaborazione tra la commissione per le petizioni e il Mediatore europeo.</p>
      <p sl="pl">Cionondimeno è urgentemente necessario un maggiore coinvolgimento del Consiglio. In particolare andrebbe nominato un alto funzionario per il coordinamento delle petizioni in quanto molte di queste toccano questioni politiche delicate che attengono al recepimento delle disposizioni comunitarie nel diritto interno degli Stati membri. L’unico modo per soddisfare le aspettative dei cittadini in termini di risposte rapide ed efficaci alle denunce è velocizzare la procedura di esame delle petizioni e assicurare una cooperazione tra le varie istituzioni.</p>
      <p sl="pl">In conclusione desidero ringraziare il relatore per l’ottima realizzazione della relazione.</p>
    </intervention>
    <intervention id="2-407" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signora Presidente, vorrei congratularmi con il relatore per l’ottima relazione. Contemporaneamente desidero congratularmi con il presidente della commissione per le petizioni, con i suoi membri e con la segreteria per l’ottimo lavoro che stanno svolgendo.</p>
      <p sl="en">La commissione per le petizioni, nonostante il tasso di presenza dei parlamentari sia piuttosto basso è, a mio parere, una delle commissioni più importanti che mette in collegamento il normale cittadino europeo con l’ordinamento istituzionale comunitario. La commissione costituisce il meccanismo attraverso il quale i nostri elettori possono sentirsi più vicini all’UE e favorisce enormemente tra i cittadini l’idea che le istituzioni comunitarie non sono delle entità burocratiche senza volto e mai tenute a rispondere ma che anche esse possono essere chiamate a rispondere del loro operato, e che chi non svolge al meglio il proprio lavoro può dover rendere conto ed essere censurato.</p>
      <p sl="en">L’aspetto importante è che la relazione mostra che il dialogo continuo della commissione per le petizioni con il Mediatore europeo e la Commissione europea costituisce un esercizio altamente utile, mentre purtroppo la cooperazione con gli Stati membri e il Consiglio lascia molto a desiderare, e pertanto questo è un campo in cui sono urgenti miglioramenti significativi.</p>
    </intervention>
    <intervention id="2-408" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signora Presidente, il contributo della commissione per le petizioni alla comunicazione tra il Parlamento europeo e i cittadini degli Stati membri è impagabile e risponde alle attese della società. Le cifre indicano che ogni anno pervengono circa 1000 petizioni, circa 2500 documenti, e che altrettanti documenti vengono a loro volta inviati dalla commissione. Risulta chiaramente quindi come tale tipo di contatto diretto con il Parlamento europeo sia necessario per i cittadini dei nostri paesi, che vengono incoraggiati a sperare che i loro problemi possano trovare risposta.</p>
      <p sl="pl">Ciò ovviamente non significa che chi presenta una petizione abbia sempre ragione, dato che le petizioni presentano una varietà di opinioni e di interessi. Cionondimeno il fatto stesso che la commissione per le petizioni esamini le petizioni consente di esaminare problemi che stanno a cuore alla società. L’istituto della petizione dà inoltre la possibilità di migliorare la normativa giacché essa non è sempre chiarissima o trasparente, di eliminare le scappatoie contenute nelle leggi ed evitare violazioni o un recepimento non corretto del diritto comunitario.</p>
      <p sl="pl">Desidero ringraziare la commissione per le petizioni per i risultati dell’utile lavoro che svolge.</p>
    </intervention>
    <intervention id="2-409" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, sono felice di essere qui in quanto penso che il lavoro della commissione per le petizioni – e desidero congratularmi con il relatore per il suo lavoro – sia molto diverso da quello svolto dalle altre commissioni e che la relazione sia diversa da qualsiasi altra. Ritengo che noi, come membri della commissione per le petizioni e per usare una frase abusata che non amo, siamo “vicini al cittadino”. Penso che ciò sia molto importante. Si rivolgono al nostro ufficio, conoscono i nostri collaboratori, cercano il nostro aiuto e noi glielo diamo. Li aiutiamo e portiamo le loro petizioni in Parlamento. Ci occupiamo inoltre di un’ampia varietà questioni e ciò impone ai componenti della commissione di prendere conoscenza di tutte le questioni che vengono sottoposte loro, da questioni ambientali fino ai servizi finanziari e così via.</p>
      <p sl="en">Siamo la commissione che più spesso delle altre incontra, accoglie e assiste “persone reali” – e anche in questo caso si tratta di una frase che non amo usare ma che tuttavia è molto importante considerando il luogo in cui ci troviamo e l’ora tarda. Tuttavia la verità è che noi ci basiamo molto sul fatto che la Commissione torni da noi con delle risposte e talvolta la qualità, e certo anche la quantità, delle risposte che emergono durante gli incontri è deludente, devo dire; non sempre, ma in alcuni casi non giunge puntuale e potremmo fare il nostro lavoro un po’ meglio. Condivido tutti gli sforzi e quanto detto nella relazione che ciò è quello che facciamo.</p>
      <p sl="en">Tuttavia penso che per rivolgersi alla commissione per le petizioni del Parlamento occorra una persona particolare. Molti sono i cittadini che vorrebbero farlo ma che non sarebbero in grado, pertanto ci troviamo ad affrontare persone fortemente determinate e chiaramente anche persone arrabbiate per quanto accade nel loro Stato membro e che chiedono un intervento.</p>
      <p sl="en">Citerò come esempio la discarica di Whiteriver che si trova in Irlanda, il mio paese, nella contea di Louth. Tale questione è inserita nella nostra agenda e verrà trattata in futuro tuttavia una semplice minaccia di sottoporre la questione alla commissione per le petizioni ha portato a risultati positivi in loco. Pertanto a volte abbiamo dei risultati di cui non sappiamo nulla ancor prima che la petizione arrivi in Parlamento.</p>
      <p sl="en">Voglio citare il caso particolare di Equitable Life, dell’anno scorso, che è figlio, se così si può dire, del lavoro della commissione. Anche in questo caso era molto importante che noi non promettessimo più di quanto potevamo effettivamente fare. Quanto la gente chiedeva era ovviamente una qualche misura riparatoria, un risarcimento per le perdite subite. Questo non potevamo farlo e su questo punto siamo stati categorici tuttavia penso che sia stato importante indicare chi era il responsabile, nel caso specifico il governo del Regno Unito.</p>
      <p sl="en">Penso sia anche importante continuare a fare pressione sui soggetti responsabili in questa vicenda, appunto le autorità britanniche, per indurle ad assumere iniziative. Gran parte del lavoro è di natura politica e consiste nel fare pressione e per questo dobbiamo essere determinati se vogliamo ottenere risultati.</p>
      <p sl="en">Vorrei dire questo, e l’ho detto ai miei colleghi del gruppo PPE-DE: penso che abbiamo bisogno di una misura per il controllo della qualità del lavoro della commissione in modo da poter migliorare il lavoro che facciamo, chiedendo ai firmatari, una volta esaurito l’esame della denuncia, cosa pensano del lavoro che abbiamo fatto. Penso che non dovremmo avere paura. Infine vorrei dire, e non perdo occasione di dirlo, che è necessario risolvere il problema delle guide alle città europee, e spero che ciò sarà fatto.</p>
    </intervention>
    <intervention id="2-410" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signora Presidente, vorrei ringraziare tutti gli intervenuti in questa interessante discussione per i loro positivi contributi. Concordo con la maggior parte di loro, in particolare con gli onorevoli McGuinness, Tomaszewska e Matsakis, che hanno detto che questa commissione è una delle più importanti e che mette in contatto i cittadini europei con le istituzioni dell’Unione europea. Concordo pienamente e dichiaro la mia disponibilità a collaborare il più possibile al fine di dare risposta a quanto interessa ai cittadini europei.</p>
      <p sl="en">Vorrei rispondere a due domande principali: come conciliare il principio di precauzione all’età con l’esigenza di disporre di prove prima di attaccare uno Stato membro. Conosco i problemi sollevati dall’onorevole Hammerstein e desidero dire che un’azione di tipo esecutivo è possibile solo contro decisioni formalmente assunte dagli Stati membri in violazione del diritto comunitario. La Commissione non può aprire procedimenti legali giudicando le intenzioni. Pertanto, in assenza di una decisione formalmente assunta, non ricorrono gli estremi per un’azione legale.</p>
      <p sl="en">Quanto alla questione della rapidità di azione, la Commissione deve rispettare i requisiti procedurali previsti dal trattato e, se necessario ricorrere alla Corte, verificare di avere elaborato correttamente le motivazioni e di aver raccolto le prove necessarie. Questo può richiedere tempo. Tuttavia nel dicembre 2006 la Commissione – più propriamente il sottoscritto – per la prima volta è riuscita ad ottenere un provvedimento urgente dalla Corte di giustizia europea in materia ambientale che sospendeva le norme illegali sulla caccia introdotte in Italia prima che fosse aperta la causa principale. Il 18 aprile 2007 abbiamo ottenuto il nostro primo provvedimento urgente per un progetto infrastrutturale.</p>
      <p sl="en">Ogni causa va valutata nel merito, anche se le recenti iniziative della Commissione, sostenute dal Parlamento europeo, come quelle relative alla caccia illegale in Italia a cui facevo riferimento o alla valle di Rospuda, mostrano l’utilità di tale procedura al fine di tutelare l’ambiente. Essa non va usata come strumento ordinario, ma solo per casi importanti in cui l’adozione di misure provvisorie può avere effetto dissuasivo.</p>
      <p sl="en">In conclusione desidero ringraziare ancora una volta il relatore per la sua relazione altamente informativa che mi auguro sinceramente contribuirà a dare maggiore visibilità al lavoro della commissione per le petizioni, confermando ancora una volta il fermo impegno della Commissione a collaborare con tutti voi.</p>
    </intervention>
    <intervention id="2-411" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 12.00.</p>
    </intervention>
  </section>
  <section id="creitem37" title="23. Impatto regionale dei terremoti (discussione)">
    <intervention id="2-413" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la relazione presentata dall’on. Nikolaos Vakalis, a nome della commissione per lo sviluppo regionale, sull’impatto regionale dei terremoti (2007/2151(INI)) (A6-0388/2007).</p>
    </intervention>
    <intervention id="2-414" speaker_id="28573" name="Nikolaos VAKALIS" is_mep="True" mode="spoken" role="relatore" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, signor Commissario, onorevoli colleghi, ho chiesto la relazione dopo aver scoperto quanto segue: nonostante nel XX secolo i terremoti abbiano ucciso in tutto il mondo un milione e mezzo di persone ferendone molte di più; nonostante i terremoti costituiscano la seconda causa di morte per disastro naturale; nonostante nel 2002-2007 i terremoti abbiano rappresentato il quarto disastro naturale più frequente negli Stati membri e nei paesi candidati all’accesso, nell’UE si è avuta una risposta al problema solo occasionale e periferica e solo in occasione di altri disastri naturali.</p>
      <p sl="el">Ora noto con soddisfazione che è stata data ragione alla mia relazione, che è stata approvata dalla commissione per lo sviluppo regionale e gode del sostegno di tutti i gruppi politici. Il messaggio del Parlamento europeo è chiaro: nel futuro noi, l’UE, non dovremo né potremo affrontare il problema dei terremoti a intermittenza e in modo periferico, ma dovremo concentrarci su di esso come un problema distinto esaminandone tutti gli aspetti e le componenti individualmente.</p>
      <p sl="el">In particolare la relazione invita la Commissione a non perdere tempo e a preparare una comunicazione che contenga una valutazione del rischio sismico e un esame delle misure di prevenzione, gestione, conforto e ricostruzione. In altre parole la comunicazione deve essere pari a quella sulle inondazioni. Il Parlamento europeo si aspetta che la Commissione esamini, perlomeno nel quadro di tale comunicazione, un numero di proposte contenute nella relazione.</p>
      <p sl="el">In primo luogo l’adozione di misure di protezione contro i terremoti dovrà in futuro costituire un requisito essenziale per il finanziamento delle infrastrutture a titolo dei Fondi strutturali, in particolare in considerazione del fatto che i terremoti minacciano la coesione economico-sociale complessiva delle regioni colpite. Soprattutto i terremoti costituiscono un rischio altissimo per la vita, le infrastrutture, l’occupazione, l’ambiente, il patrimonio culturale e il turismo.</p>
      <p sl="el">In secondo luogo occorre promuovere la costruzione di nuovi edifici nonché la conservazione e l’adeguamento di edifici e strutture vetusti, tra cui i monumenti non conformi alle specifiche antisismiche.</p>
      <p sl="el">Terzo punto, la Commissione europea deve far sì che vengano stanziati maggiori fondi per informare il pubblico e formare i tecnici che si occupano dei terremoti.</p>
      <p sl="el">Quarto, occorre elaborare una strategia europea per la ricerca sismica. Vanno considerati i vantaggi non solo sociali ma anche economici di una tale iniziativa.</p>
      <p sl="el">Quinto, occorre redigere un protocollo tecnico per un’azione congiunta da parte dell’UE in caso di gravi disastri sismici, con particolare attenzione per le infrastrutture essenziali dei trasporti, dell’energia, delle telecomunicazioni e della sanità.</p>
      <p sl="el">Infine va rivista la proposta Barnier. Occorre inoltre dar seguito alla proposta Sarkozy-Karamanlis per un organismo di protezione civile europeo attraverso una proposta legislativa – e sottolineo legislativa – della Commissione.</p>
      <p sl="el">Signora Presidente, signor Commissario, la relazione sottoposta domani al Parlamento per l’approvazione formula proposte specifiche. Noi – sia la Commissione che gli Stati membri – desideriamo dare immediata risposta a tali proposte assumendo iniziative in base alle rispettive competenze.</p>
      <p sl="el">Mi si consenta di concludere ringraziando i relatori ombra per l’eccellente collaborazione nonché i colleghi parlamentari di tutti i gruppi politici che hanno migliorato la mia proposta originale con interventi e modifiche.</p>
    </intervention>
    <intervention id="2-415" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, onorevoli colleghi, la Commissione, e io personalmente, desideriamo ringraziare il relatore onorevole Vakalis per la relazione estremamente informativa e preziosa.</p>
      <p sl="el">I terremoti non sono una questione facile da trattare. Occorre una preparazione adeguata e misure sufficienti assunte preventivamente per affrontarne gli effetti più nefasti.</p>
      <p sl="el">Il 2007 è stato un anno importante per le modalità che sono state elaborate per affrontare i disastri naturali a livello comunitario. Non solo abbiamo registrato la più vasta mobilitazione dello strumento di protezione civile comunitario per combattere gli incendi boschivi in Grecia, ma sono anche state adottate due nuove misure legislative per la protezione civile: lo strumento finanziario per la protezione civile e un meccanismo riveduto di protezione civile europeo. Inoltre, come annunciato in settembre e dopo la risoluzione del Parlamento europeo gli incendi boschivi e le inondazioni, la Commissione darà il via ad un’iniziativa speciale volta a rafforzare la capacità dell’UE nei casi di disastri.</p>
      <p sl="el">Una risposta rapida ed efficace alle emergenze ha ovviamente la massima importanza, in particolare per i rischi come quelli rappresentati dai terremoti che sono praticamente impossibili da prevedere. Tuttavia, anche al verificarsi di eventi imprevisti, una risposta efficiente può e deve essere integrata con misure preventive idonee, come sistemi di allarme, per limitare i possibili danni e consentire di riportare la situazione sotto controllo.</p>
      <p sl="el">Per questi motivi nel 2008 la Commissione elaborerà un’iniziativa concreta volta a migliorare complessivamente la prevenzione dei disastri.</p>
      <p sl="el">Dopo la risposta e la prevenzione la terza fase nella gestione di disastri come i terremoti è quella della ricostruzione. In tale contesto accolgo con favore l’invito che il Parlamento ha rivolto al Consiglio di promuovere la proposta per un fondo di solidarietà.</p>
      <p sl="el">Lo strumento finanziario per la protezione civile offre un quadro di finanziamento di lungo termine di protezione civile, come ad esempio per la risposta operativa in caso di terremoto. La nuova norma ha quasi raddoppiato i fondi disponibili. La Commissione ha elaborato programmi speciali per affrontare le problematiche legate ai terremoti e, grazie alla dotazione assegnata dal Parlamento europeo al bilancio comunitario nel 2006, la Commissione sta già finanziando il progetto STEP. Il progetto si trova attualmente nella sua fase attuativa condotta da una partnership tra Italia, Portogallo e Germania e punta a mettere a punto una unità mobile di valutazione e amministrazione per la gestione dei terremoti. La Commissione sottoscrive l’invito ad un miglior coordinamento formulato dal relatore onorevole Vakalis. Gli eventi dell’estate scorsa hanno dimostrato che, nonostante la sorprendente risposta della protezione civile dell’UE, esiste ancora un margine di miglioramento. Sulla base delle raccomandazioni contenute nella relazione Barnier, la Commissione sta attualmente mettendo a punto delle unità precostituite di protezione civile composte da esperti nella risposta ai disastri che possono essere dislocate istantaneamente.</p>
      <p sl="el">Infine il relatore onorevole Vakalis evidenzia l’importanza di una cooperazione con i paesi terzi. Il meccanismo di protezione civile ammette la cooperazione con i paesi terzi e con il programma Euromed per la prevenzione, l’attenuazione della gestione dei disastri naturali e di disastri causati dall’uomo e costituisce un ulteriore esempio di cooperazione in tale settore.</p>
    </intervention>
    <intervention id="2-416" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE-DE . – Signora Presidente, signor Commissario, vorrei prima di tutto congratularmi con l’onorevole Vakalis per la sua relazione. Da greco egli ha affrontato una questione che riguarda anche la zona da cui proviene e i concittadini, portando a termine la relazione di propria iniziativa in breve tempo, e ad essa do il mio pieno sostegno.</p>
      <p sl="nl">Vorrei davvero vedere che il controllo e la prevenzione dei disastri fossero inseriti in un contesto più ampio, ovvero quello del cambiamento del clima. Precipitazioni, precipitazioni massicce, inondazioni, innalzamento del livello del mare e fenomeni analoghi si verificheranno con sempre maggiore frequenza.</p>
      <p sl="nl">A tale riguardo la gente guarda naturalmente all’Unione europea. Dal 31 ottobre al 2 novembre ho partecipato ad una discussione alle Nazioni Unite, a New York, con i rappresentanti di molti continenti e di molte regioni. Anche loro guardano all’Europa e ci chiedono di fare del nostro meglio in termini di prevenzione, programmi di prevenzione e prevenzione dei disastri e vogliono che mettiamo all’opera le nostre competenze.</p>
      <p sl="nl">Penso che dovremmo davvero fare così, oltre all’innovazione e alla solidarietà, su scala planetaria. Anche il mio paese, i Paesi Bassi, si trova in parte sotto il livello del mare e dispone di speciali competenze che possiamo usare in questo campo. Pertanto mi fa piacere che possiamo dare il buon esempio con i vari fondi dell’Unione europea.</p>
      <p sl="nl">Vorrei rinnovare il mio appoggio per quanto è stato detto questa mattina nella discussione con la Commissione: il nostro Fondo di solidarietà deve essere più flessibile. Il fondo è buono e costituisce un ottimo esempio, tuttavia il Consiglio europeo mantiene alcune riserve.</p>
      <p sl="nl">Infine, signora Presidente, la relazione dell’onorevole Vakalis ha una dimensione specificamente europea. I disastri hanno spesso carattere internazionale dato che non si fermano alle frontiere e pertanto inviterei la Commissione a proporre iniziative volte alla protezione e al sostegno dei nostri cittadini.</p>
    </intervention>
    <intervention id="2-417" speaker_id="33998" name="Vasile DÎNCU" is_mep="True" mode="spoken" nationality="Romania" birth_date="25-11-1961" birth_place="Năsăud" p_group="Socialist Group in the European Parliament" m_state="RO">
      <p sl="ro">a nome del gruppo PSE . – Signora Presidente, signor relatore, onorevoli colleghi, la relazione sull’impatto regionale dei terremoti non è stata impresa semplice in quanto è giunta come giungono i terremoti, rapidamente e inattesa. Per tale motivo desidero congratularmi con l’onorevole collega Vakalis per il modo in cui ha gestito l’intera situazione.</p>
      <p sl="ro">I terremoti non hanno connotati ideologici e pertanto non ci sono stati disaccordi tra i gruppi. La nostra unica missione era quella di individuare formule pragmatiche per colmare un vuoto legislativo e istituire dei meccanismi di risposta efficaci a livello europeo.</p>
      <p sl="ro">Vorrei dire che, secondo l’intuizione iniziale dell’onorevole Vakalis, durante il periodo della ricerca condotta per questa relazione abbiamo scoperto che, a livello di Unione europea, ci sono gravi lacune in materia di protezione contro i terremoti.</p>
      <p sl="ro">Non esiste un meccanismo unitario d’intervento in caso di terremoto. Per molti paesi e regioni europei mancano mappe del rischio. Molti paesi non hanno una normativa in materia. Investiamo troppo poco nella ricerca. Non esiste un programma europeo di ricerca nel campo del rischio sismico.</p>
      <p sl="ro">La protezione contro i rischi sismici ad esempio delle polizze assicurative manca o è insignificante. Non disponiamo di una campagna educativa per la popolazione pur disponendo di Eurocod 8, che contiene istruzioni per la protezione dai terremoti ma che non si applica alle norme urbanistiche per le nuove costruzioni.</p>
      <p sl="ro">In altre parole abbiamo anche proposto altre cose e l’onorevole Vakalis ne ha menzionate alcune. Quelli tra di noi che fanno parte del Partito del socialismo europeo hanno ribadito di essere favorevoli ad istituire una forza di protezione civile europea, invitando la Commissione a presentare una proposta in tal senso. Abbiamo proposto uno strumento centralizzato europeo per la prevenzione e la gestione delle crisi in caso di terremoti. Abbiamo insistito su una ricerca preventiva e su un programma finanziati a livello europeo.</p>
      <p sl="ro">In tutto questo l’onorevole Vakalis ha svolto il ruolo di perfetto catalizzatore, elaborando ottime sintesi per le modifiche di compromesso quando abbiamo minacciato di preparare una relazione alta come un vocabolario. Per questo motivo ritengo che la relazione sia il risultato di un ottimo lavoro d’équipe e mi congratulo con l’onorevole Vakalis e i colleghi che hanno partecipato alla sua elaborazione.</p>
    </intervention>
    <intervention id="2-419" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE . – Signor Presidente, mi congratulo con l’onorevole Vakalis per il suo ottimo lavoro. La relazione evidenzia il fatto che, sebbene i terremoti possano avere un impatto devastante sotto il profilo economico-sociale nelle regioni colpite, essi non hanno ricevuto sufficiente attenzione a livello di UE. Il relatore sostiene – giustamente – che vi è l’urgente necessità di una serie di misure normative e finanziarie per porre rimedio a tale triste situazione. Tali misure dovrebbero puntare a ridurre al minimo i danni causati nonché ad agevolare una risposta rapida ed efficace e il risarcimento delle persone e delle comunità colpite.</p>
      <p sl="en">L’onorevole Vakalis sostiene che la ricerca costituisce un’area meritevole di un’attenzione particolare. Sono d’accordo. Non necessariamente, va da sé, la ricerca per prevedere i terremoti, un esercizio che è stato dimostrato avere dei limiti, ma una ricerca sulle modalità costruttive. Ad esempio con un’attenzione per materiali più stabili, robusti e leggeri. Le misure di sicurezza atte a prevenire la folgorazione e gli incendi innescati dall’elettricità che si verificano dopo un terremoto costituiscono un altro tema in cui la ricerca può contribuire a salvare vite umane. Una ricerca per individuare sistemi di telecomunicazione che non vadano così facilmente in tilt dopo un terremoto e una ricerca per scoprire apparecchiature speciali per individuare ed estrarre le vittime dalle macerie costituiscono altri settori in cui la ricerca può dare un contributo grande e molto proficuo.</p>
    </intervention>
    <intervention id="2-420" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">a nome del gruppo UEN . – Signor Presidente, signor Commissario, onorevoli colleghi, la proposta di risoluzione sull’impatto regionale dei terremoti, credo affronti per la prima volta, in maniera così organica e articolata, il tema della vulnerabilità sismica dei territori dell’Unione e di conseguenza le competenze della protezione civile. Al relatore, quindi, onore al merito!</p>
      <p sl="it">La questione mi appassiona e mi coinvolge vivendo io nella regione europea a più alto rischio sismico e vulcanico, la Sicilia, ai piedi dell’Etna. Ho avuto l’onore di essere stato commissario del governo italiano per l’emergenza durante una recente drammatica eruzione di quel vulcano. Conosco quindi da vicino la problematica e conosco anche il ritardo accumulato negli anni, in Italia, nelle politiche di previsione e di prevenzione del rischio, non solo di quello sismico naturalmente.</p>
      <p sl="it">Ma anche l’Europa è in forte drammatico ritardo su questo fronte. Da anni, per esempio, chiedo al Parlamento e alla Commissione di dare vita ad un’Agenzia europea di protezione civile con il compito di coordinare le interforze degli Stati membri nella gestione delle emergenze, ma anche con il compito di predisporre un’omogenea politica di prevenzione, di previsione e di formazione degli addetti e del volontariato.</p>
      <p sl="it">Finalmente l’odierna risoluzione pare muoversi questa direzione. Manca ancora, diciamoci la verità, manca ancora complessivamente nell’Unione europea una cultura della protezione civile che spesso resta solo tema di tavole rotonde e di impegni elettorali, eppure si tratta del diritto alla sicurezza di ognuno di noi. Prima di pretendere esempi concreti dagli attori locali, province, comuni e regioni, l’Europa mostri di voler finalmente cambiare pagina e questa risoluzione credo possa rappresentare il primo concreto passo verso quella direzione.</p>
    </intervention>
    <intervention id="2-421" speaker_id="28585" name="Diamanto MANOLAKOU" is_mep="True" mode="spoken" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">a nome del gruppo GUE/NGL. – Signor Presidente, i terremoti sono inevitabili tuttavia è possibile adottare misure protettive che riducano al minimo le perdite umane e la distruzione e diano alla gente maggiore sicurezza.</p>
      <p sl="el">Il relatore propone una serie di misure valide che non starò qui a ripetere. Tuttavia vorrei sottolineare in aggiunta l’esigenza ispezioni pre-sisma e il rafforzamento delle strutture che presentano carenze, siano esse pubbliche o private come fabbriche, istituti scolastici e centri ricreativi, in altri termini luoghi in cui si radunano più persone. Contemporaneamente dobbiamo proteggere e ampliare gli spazi aperti destinati ad accogliere la popolazione dopo una catastrofe sismica in quanto la redditività dei terreni ha incoraggiato lo sviluppo edilizio.</p>
      <p sl="el">Per quanto riguarda le nuove costruzioni occorre verificare la qualità dei materiali e l’affidabilità dei costruttori, in quanto talvolta la vita umana passa in secondo piano rispetto alla possibilità di aumentare i profitti, come abbiamo visto nei casi dei terremoti in Grecia. Speciali misure protettive vanno adottate prima di tutto nelle zone ad elevato rischio sismico. Si tratta essenzialmente di aree ad elevato tasso di costruzione ma povere dal punto di vista sociale, economico e abitativo.</p>
      <p sl="el">Ritengo giusto che vi debba essere un aiuto comunitario per la ricostruzione, si tratta pur sempre di soldi dei cittadini. Il governo deve inoltre osservare procedure idonee al tipo di terreno e alle condizioni abitative dell’area al fine di assicurare la massima protezione antisismica possibile nonché il miglioramento degli edifici residenziali.</p>
    </intervention>
    <intervention id="2-422" speaker_id="39320" name="Georgios GEORGIOU" is_mep="True" mode="spoken" nationality="Greece" birth_date="15-04-1936" birth_place="Athina" p_group="Independence/Democracy Group" m_state="GR">
      <p sl="el">a nome del gruppo IND/DEM. – Signor Presidente, desidero congratularmi con il collega onorevole Vakalis e ringraziare il Commissario Dimas per la speranza che si apre per il futuro.</p>
      <p sl="el">Signor Presidente, da un incendio si può scappare e, se si è capaci di nuotare, ci si può anche salvare da un’inondazione. In caso di terremoto si può solo sperare in Dio. Siccome la materia tocca le nostre aspettative e le nostre aspirazioni ultraterrene, sarebbe bene avere l’UE al nostro fianco. Purtroppo talvolta ciò non accade in quanto abbiamo visto far ricorso al Fondo di solidarietà solo in un caso di terremoto, mentre nei casi di inondazioni e incendi abbiamo visto una maggiore propensione a ricorrervi. Ovviamente comprendiamo che, secondo quanto prevedono le norme, il danno deve superare i 3 miliardi, tuttavia se crolla una casa non è la casa di Onassis o di Bill Gates, sono le case dei poveri. Per questo possiamo soprassedere alle norme. Dato che l’area mediterranea è andata spesso incontro a insostenibili traversie che sembravano quasi un’ingiusta punizione corporale, chiediamo se è possibile l’attivazione del Fondo strutturale per lo sviluppo, del Fondo di solidarietà (sempreché i suoi severi requisiti possono essere ammorbiditi), il Fondo europeo di sviluppo regionale e anche il Fondo per la protezione civile. Ciò consentirà di finanziare programmi di ricerca vitali e anche riparare i danni laddove ciò sia umanamente e ragionevolmente possibile.</p>
    </intervention>
    <intervention id="2-423" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signor Commissario, onorevoli colleghi, l’ottima relazione del collega Vakalis si ricollega direttamente a tre relazioni sui disastri naturali adottate l’anno scorso dal Parlamento e costituisce un’importante aggiunta in quanto le precedenti relazioni non si occupavano di terremoti. Sappiamo tuttavia che molti paesi e molte regioni – in particolare nell’Europa meridionale e nell’area mediterranea – sono ad alto rischio sismico. Pertanto sottoscrivo l’invito del relatore affinché la Commissione rediga una comunicazione in cui si valutino i rischi posti dai terremoti e si propongano le misure di contrasto e di rimedio necessarie, come recentemente ha fatto per le inondazioni.</p>
      <p sl="de">Va da sé che la questione del finanziamento è fondamentale e, come anche il relatore, anch’io non capisco la riluttanza del Consiglio ad adattare il Fondo di solidarietà – che a dire il vero ha già eliminato – che quest’Aula aveva sottoscritto. E’ necessaria un’azione immediata al riguardo per far sì che tale strumento di solidarietà e di finanziamento sia disponibile in futuro per porre rimedio in modo rapido, efficace e flessibile in caso di disastri naturali, compresi i terremoti. Le esperienze passate che hanno insegnato che senza tale flessibilità, in particolare in termini di tempi e misure di finanziamento, le necessità delle vittime di un terremoto vengono virtualmente ignorate.</p>
      <p sl="de">Occorre considerare – come ha detto l’oratore precedente – che il Fondo di solidarietà attualmente ancora in vigore è stato utilizzato solo una volta per un terremoto. Tuttavia i terremoti sono cause naturali come lo sono le inondazioni, gli incendi boschivi e le tempeste. Esistono altre forme di finanziamento, oltre al finanziamento diretto, che andrebbero anch’esse utilizzate, come sovvenzioni pubbliche regionali o prestiti del Fondo europeo per gli investimenti. Questo è l’unico modo per assicurare la disponibilità di risorse adeguate per fronteggiare i terremoti. La relazione costituisce un buon contributo in tale direzione.</p>
    </intervention>
    <intervention id="2-424" speaker_id="37761" name="Wolfgang BULFON" is_mep="True" mode="spoken" nationality="Austria" birth_date="02-01-1946" birth_place="Klagenfurt" p_group="Socialist Group in the European Parliament" m_state="AT">
      <p sl="de">Signor Presidente, il terremoto che colpì il Friuli 30 fa uccise oltre 3000 persone e lo ricordo ancora in modo molto vivo. Non potrò mai dimenticare le immagini della distruzione, causata in pochi secondi, e la corsa contro il tempo per liberare i feriti dalle macerie. Accolgo pertanto con particolare soddisfazione che il Parlamento europeo si occupi di questa importante questione. Senza l’impegno indefesso dei soccorritori – tra cui volontari dei paesi confinanti – è quasi impossibile affrontare questo tipo di terremoto in quanto in questi casi conta solo un’assistenza rapida.</p>
      <p sl="de">Nonostante questo esiste ancora un’insufficiente cooperazione nell’UE per la ricerca sui rischi sismici e non esiste un meccanismo comune a livello europeo per un intervento in caso di crisi. Sono necessarie norme vincolanti per la cooperazione transfrontaliera ed è necessario aumentare la cooperazione con le organizzazioni per i soccorsi di emergenza. Accolgo la proposta di integrare le istruzioni dell’Eurocode 8 nelle norme di pianificazione per i paesi più esposti. Nella maggior parte dei paesi europei non esiste attualmente una base giuridica per la valutazione delle principali costruzioni tuttavia sono proprio quegli edifici pubblici di importanza strategica per la protezione civile e altre infrastrutture che, in caso di disastro, devono rimanere intatti e operativi e che pertanto richiedono una protezione speciale. La valutazione degli edifici più importanti in tal senso va quindi inserita quale elemento fondamentale nei programmi regionali.</p>
      <p sl="de">Infine vorrei cogliere questa opportunità per rendere omaggio alla ricostruzione compiuta dalle popolazioni colpite da questi disastri. Essi dimostrano bene come, grazie ai loro sforzi, vi sia la speranza di un futuro migliore anche dopo una devastazione totale. Ringrazio inoltre di cuore il relatore per il suo lavoro.</p>
    </intervention>
    <intervention id="2-425" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Onorevoli colleghi vorrei iniziare ricordando le parole di Johann Wolfgang von Goethe, secondo il quale non ha senso litigare con un terremoto. Anche se hanno 150 anni, queste parole valgono anche oggi. Come viene detto nella relazione dell’onorevole Vakalis, dobbiamo imparare a convivere con i terremoti ed essere preparati. Vorrei elogiare il relatore per il fatto di avere elaborato delle istruzioni pratiche e per averci indicato la via da seguire.</p>
      <p sl="cs">Non vi è dubbio sul fatto che il terremoto sia un fenomeno distruttivo. In base alle stime elaborate da geofisici e storici, dall’alba della civiltà i terremoti hanno causato 150 milioni di vittime. Una buona metà della popolazione umana vive oggi in aree con attività sismica. In Europa i terremoti possono anche non avere necessariamente conseguenze catastrofiche, ma ciò non fa venir meno l’esigenza di proteggerci. Un terremoto che raggiunga appena il 5° grado della scala Richter può essere pericoloso in quanto causa la caduta di oggetti, il crollo di cave, danni agli edifici nonché alle reti del gas e dell’acqua.</p>
      <p sl="cs">Personalmente ritengo che le iniziative recentemente adottate per eliminare le conseguenze negative dei terremoti siano corrette. Esse sono: l’istituzione di un numero telefonico di emergenza unico, la costruzione di sistemi di emergenza integrati, la promozione di una cooperazione internazionale e lo scambio di informazioni tra le forze di soccorso. Occorre proseguire queste iniziative rafforzando continuamente la cooperazione fra le forze di soccorso nelle regioni e nei paesi confinanti, migliorando le qualifiche e le competenze degli esperti di protezione civile, assicurando un ampio uso delle tecnologie informatiche e favorendo una formazione, con opportune simulazioni, su come affrontare i disastri.</p>
      <p sl="cs">Non dobbiamo cercare l’impossibile, ad esempio istituendo organismi comuni oppure armonizzando le normative. Dovremmo piuttosto focalizzarci sulle lacune del sistema già esistente. Da ultimo, ma non meno importante, occorre comprendere che i terremoti sono solo uno dei possibili disastri naturali, come le inondazioni, gli incendi e le siccità, e che il problema dei disastri naturali va affrontato nel suo complesso.</p>
    </intervention>
    <intervention id="2-426" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Si dice che gli amici si vedono nel momento del bisogno. Una regione colpita da un terremoto vasto o addirittura catastrofico richiede ovviamente un’assistenza rapida ed efficace dell’Unione europea, in particolare nel caso in cui il paese colpito sia incapace da solo di provvedere per intero all’assistenza necessaria.</p>
      <p sl="sl">In considerazione della frequenza dei terremoti in Europa, del numero delle vittime e dei danni materiali, è altamente improbabile che le risorse di un fondo di solidarietà istituito per assistere le vittime di queste calamità verrebbero usate solo una volta. L’incendio catastrofico verificatosi in Grecia ha dimostrato che l’Unione europea non è sufficientemente organizzata per affrontare tali disastri.</p>
      <p sl="sl">Sono d’accordo con la proposta di investire maggiori risorse nella ricerca di un metodo migliore di monitoraggio del rischio sismico e fondi in tal senso sono già stati erogati a titolo del settimo programma quadro per la ricerca. E’ pertanto consigliabile collaborare con paesi che già dispongono di ampie conoscenze e competenze in materia.</p>
      <p sl="sl">Un piano strategico per affrontare i terremoti, una risposta rapida, un soccorso coordinato e un’assistenza transfrontaliera possono salvare un gran numero di vite umane. E’ chiaro che anche misure avanzate possono prevenire molti problemi. Come si potrebbe pensare a Bruxelles senza il Grand Place, Parigi senza la torre Eiffel o Londra senza Buckingham Palace? Ogni paese e ogni regione ha i suoi gioielli e un proprio patrimonio che deve proteggere il più possibile contro i terremoti. E’ necessario inoltre assicurare la regolare osservanza delle norme antisismiche per l’edilizia, in particolare nelle zone ad elevata attività sismica.</p>
    </intervention>
    <intervention id="2-427" speaker_id="photo_generic" name="Stavros Dimas" is_mep="True" mode="spoken">
      <p sl="el">membro della Commissione. − Signor Presidente, desidero ringraziare ancora una volta tutti gli oratori che hanno partecipato alla discussione di questa sera per i contributi estremamente positivi.</p>
      <p sl="el">La Commissione è a favore dell’approvazione della relazione sull’impatto regionale dei terremoti. I cittadini si attendono che gli Stati membri e gli organi istituzionali agiscano in modo efficace e in spirito di solidarietà davanti ad un disastro naturale. La prevenzione dei danni ambientali e dei danni causati dalle attività umane richiede il potenziamento e lo sviluppo di risorse e capacità di protezione civile a livello locale, nazionale ed europeo. La Commissione confida che il Parlamento continuerà a sostenere tale obiettivo in futuro.</p>
      <p sl="el">Infine vorrei ricordarvi, onorevoli parlamentari, che il 22 e il 23 novembre la Commissione terrà a Bruxelles il suo secondo forum sulla protezione civile, a cui parteciperanno circa 500 operatori del settore della protezione civile o altri soggetti interessati. Tale occasione consentirà uno scambio di idee che darà ai partecipanti le possibilità di incontrare altri che condividono gli stessi interessi in materia di protezione civile e lavorano nello stesso settore. Invito pertanto i colleghi a partecipare a questo forum e ad incontrare il mondo della protezione civile.</p>
      <p sl="el">Vorrei infine congratularmi ancora una volta con il relatore onorevole Vakalis per l’ottima relazione.</p>
    </intervention>
    <intervention id="2-428" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-429" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">I movimenti tellurici si manifestano non solamente con i terremoti ma anche con le eruzioni vulcaniche. Inoltre gli effetti di tali calamità naturali possono essere aggravati, in particolare dallo smottamento del terreno e dagli tsunami.</p>
      <p sl="fr">Le regioni ultraperiferiche dell’Unione europea (RUP), che sono regolarmente vittima di tali tipi di catastrofe, hanno accumulato un’esperienza determinante in termini di osservazione dei fenomeni, di prevenzione e di reazione.</p>
      <p sl="fr">Mi auguro che la Commissione e gli Stati membri incoraggino la creazione di centri di eccellenza in materia di innovazione sul piano scientifico, tecnologico e architettonico nelle regioni colpite da tali calamità e in particolare nelle RUP.</p>
      <p sl="fr">Il doppio scopo di tali strutture sarebbe di garantire la sicurezza delle popolazioni e di consentire uno sviluppo sostenibile del territorio tramite una cooperazione interregionale e l’interconnessione delle istituzioni di ricerca, delle PMI e delle collettività regionali di tali regioni.</p>
      <p sl="fr">Ringrazio il relatore per aver approvato le nostre modifiche a tale proposito e desidero assicurargli il mio totale sostegno per la sua nuova richiesta alla Commissione di pubblicare in tempi brevi una proposta ambiziosa per la creazione di una vera forza europea di protezione civile.</p>
    </intervention>
  </section>
  <section id="creitem38" title="24. Proclamazione del consenso sull’aiuto umanitario - L’Unione europea e l’aiuto umanitario (discussione)">
    <intervention id="2-431" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca, in discussione congiunta:</p>
      <p sl="unknown">la dichiarazione della Commissione sulla proclamazione del consenso sull’aiuto umanitario, e</p>
      <p sl="unknown">la relazione di Thierry Cornillet a nome della commissione per lo sviluppo, sull’Unione europea e l’aiuto umanitario [2007/2139(INI) ] (A6-0372/2007).</p>
    </intervention>
    <intervention id="2-432" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevole relatore, onorevoli colleghi, desidero innanzitutto ringraziare e congratularmi con l’onorevole Cornillet per la relazione, che individua perfettamente le sfide che l’aiuto umanitario si trova davanti e soprattutto per aver individuato così perfettamente le modalità da seguire nell’azione umanitaria europea. Tale relazione costituisce un contributo decisivo ai lavori congiunti condotti di concerto tra Parlamento, Consiglio e Commissione onde realizzare il futuro consenso europeo sull’aiuto umanitario. Nostro obiettivo comune è quello di formalizzare con una dichiarazione congiunta delle nostre tre istituzioni la nostra visione e il nostro approccio comuni alla politica di aiuto umanitario. Ritengo perfettamente chiaro che il coinvolgimento attivo del Parlamento europeo è una condizione indispensabile per il successo del processo volto all’adozione di tale dichiarazione.</p>
      <p sl="fr">Consentitemi di riprendere molto brevemente il motivo di tale iniziativa politica. La risposta risiede essenzialmente nella constatazione che negli ultimi anni il contesto umanitario è cambiato e che occorre che vi ci adattiamo se vogliamo continuare a condurre un’azione umanitaria coerente ed efficace.</p>
      <p sl="fr">Quali sono questi importanti cambiamenti, queste importanti sfide? Credo che possano essere riassunti così: innanzitutto vi è un aumento del numero dei conflitti e dei disastri naturali e del numero delle vittime; in particolare i disastri naturali sono spesso conseguenza del cambiamento climatico. Le recenti inondazioni in Messico sono la prova della realtà e della misura di tale tendenza preoccupante.</p>
      <p sl="fr">Secondo elemento: assistiamo anche alla moltiplicazione di crisi complesse e di mutazioni profonde della natura dei conflitti. I metodi e i mezzi impiegati nei conflitti armati, ad esempio, rendono sempre più difficile il lavoro delle organizzazioni umanitarie. I rischi di attacco e di saccheggio degli aiuti sono anch’essi purtroppo realtà quotidiane, in Darfur o in Somalia, nello Sri Lanka o in Birmania, in Colombia e anche ad est della RDC. Siamo inoltre sempre più testimoni di violazioni sistematiche del diritto internazionale in materia umanitaria e quindi della restrizione dello spazio di manovra umanitario.</p>
      <p sl="fr">Il rischio di una confusione tra agenda politica e umanitaria è sempre presente. Sono convinto che l’Unione europea, quale primo donatore a livello mondiale – vorrei anche ricordare, perché penso sia importante, che assieme diamo il 40% dell’aiuto umanitario mondiale – ma anche quale pilastro politico del diritto internazionale e del multilateralismo, abbia, mi pare, una responsabilità particolare nell’assicurare un aiuto umanitario efficace e adeguato. Noi possiamo e dobbiamo essere una forza d’impulso politico, vorrei dire una forza di riferimento politico. Questo costituisce il contesto nel quale abbiamo deciso di dare il via, quasi un anno fa, ad un’iniziativa per definire un consenso esplicito sull’aiuto umanitario a livello di Unione europea.</p>
      <p sl="fr">Si tratta di preoccupazioni così chiaramente riflesse nella relazione dell’onorevole Cornillet e va da sé che non posso che sostenere i fattori importanti che il Parlamento europeo desidera evidenziare e difendere in vista dell’elaborazione di un consenso umanitario europeo. Tale consenso, e le successive misure di monitoraggio che coinvolgono tutti gli Stati membri dell’Unione a 27 e la Comunità, costituirà per la prima volta una base politica comune di valori, di obiettivi e di principi ai quali aderiscono gli Stati membri dell’Unione europea e la Commissione e permetterà di rafforzare la complementarietà e il coordinamento tra gli Stati membri e la Commissione.</p>
      <p sl="fr">Quali sono gli elementi principali del progetto di consenso? Prima di tutto il rispetto dei principi umanitari: umanità, imparzialità, neutralità, indipendenza. Voi sapete certamente ciò che questo comporta.</p>
      <p sl="fr">In secondo luogo la necessità di rafforzare il rispetto e l’applicazione del diritto umanitario internazionale a livello internazionale. Piccola parentesi: mi ricordo, pur senza citare il paese anche se me lo ricordo, che non è passato molto tempo da quando mi trovavo nel teatro di operazioni umanitarie particolarmente drammatiche e facevo domande ad un responsabile del paese, che era anche responsabile di quello che lì stava succedendo, dicendogli “Ma voi non rispettate il diritto umanitario internazionale”. La sua risposta è stata assolutamente tremenda: “E’ vero ma siamo in guerra”. E’ chiaro che il diritto umanitario internazionale esiste proprio per le situazioni di guerra. Potete pertanto immaginarvi fino a quale punto ce se ne stia allontanando sempre di più, in certo modo senza reagire, o si accetti allontanarsi sempre di più dai livelli più elementari in tale ambito.</p>
      <p sl="fr">Terzo punto: la necessità di migliorare le pratiche e i metodi dei donatori nonché la qualità del partenariato con le organizzazioni umanitarie al fine di migliorare l’efficacia dell’aiuto.</p>
      <p sl="fr">Quarto punto: l’impegno volontario degli Stati membri volto a rafforzare la complementarietà e il coordinamento delle nostre azioni umanitarie, e ciò si presenta chiaramente tanto più necessario nel momento in cui l’Unione è arrivata a comprendere 27 Stati. Il consenso futuro dovrà inoltre fornire un quadro generale che stabilisca il rapporto dell’aiuto umanitario con le altre politiche esterne dell’Unione europea. Ciò con l’obiettivo di migliorare la coerenza e l’efficacia dell’azione umanitaria dell’Unione europea. Quanto detto contribuirà in modo sostanziale al potenziamento del sistema internazionale sotto l’egida delle Nazioni Unite, e vorrei insistere su questo punto. Promuovere un approccio europeo non significa evidentemente puntare a indebolire o entrare in concorrenza con il ruolo centrale delle Nazioni Unite. Al contrario, tale azione non potrà che rafforzare tale ruolo fondamentale, e talvolta mi spiace avvertire determinate reticenze in relazione al nostro consenso europeo in quanto si tratterebbe di una forma di concorrenza nei confronti delle Nazioni Unite. Non è assolutamente così. Al contrario si tratta di rafforzare il pilastro europeo, beninteso nel contesto delle Nazioni Unite.</p>
      <p sl="fr">Il progetto di testo per la dichiarazione sul consenso fa un chiaro riferimento agli elementi del consenso che formeranno, in un certo senso, la dottrina umanitaria futura dell’Unione europea. Desidero esprimere tutto il mio apprezzamento per il lavoro del Parlamento e della Presidenza portoghese in occasione dei negoziati per la messa a punto del testo. Ora ci stiamo avvicinando alle fasi finali di tale procedura trilaterale che dovrebbe consentirci di realizzare l’ambizione di firmare una dichiarazione congiunta tra le tre istituzioni il 18 dicembre.</p>
      <p sl="fr">Tale dichiarazione di consenso rappresenta sicuramente l’inizio di un processo. Non si tratta cioè di un fine in se stesso ma dell’inizio di un processo. Siamo consapevoli del fatto che questo approccio richiederà un impegno considerevole per tradurre le parole in azione. A tal fine presenteremo all’inizio del prossimo anno un piano d’azione per la messa in opera del futuro consenso umanitario. In questi mesi di discussione in vista della preparazione del consenso il Parlamento europeo ha avanzato alcuni suggerimenti molto specifici che ci sembra del tutto opportuno ritrovare nel piano d’azione come, ad esempio, la vostra proposta per la creazione di un atlante dell’aiuto umanitario sul modello di quello per lo sviluppo.</p>
      <p sl="fr">Consentitemi di aggiungere qualche parola su due temi di interesse particolare per i colleghi parlamentari. Si tratta di temi che toccano aspetti quasi filosofici dell’aiuto umanitario che oggi sono al centro di alcune discussioni e che inoltre costituiscono elementi dell’obiettivo stesso dell’aiuto umanitario.</p>
      <p sl="fr">Il primo è la questione della responsabilità di proteggere. A seguito del suggerimento del Parlamento abbiamo sottolineato nel progetto di testo di consenso gli impegni assunti a tale riguardo dagli Stati nell’ambito dell’ONU e della comunità internazionale. Vorrei sottolineare che l’azione umanitaria e la responsabilità di proteggere attengono a due approcci distinti ma esiste tuttavia un punto comune importante, che è quello della lotta contro la sofferenza umana. Dobbiamo evitare di confondere questi due approcci in quanto ciò chiaramente rischierebbe di pregiudicare la percezione di neutralità e di indipendenza dei soggetti coinvolti in materie umanitarie che è essenziale per la nostra capacità di aiutare le popolazioni a far fronte alle crisi umanitarie.</p>
      <p sl="fr">Il concetto della responsabilità di proteggere si presta ancor di più ad equivoci. Si tratta di una nozione storicamente, e ancora oggi, molto legata all’idea del diritto di ingerenza e di intervento militare a fini umanitari, in circostanze estreme, ad esempio per evitare un genocidio. Tuttavia proprio tale interpretazione è la causa del rifiuto del concetto di responsabilità di proteggere da parte di quei regimi che vi vedono una copertura politica organizzata dagli occidentali per giustificare il loro imperialismo, per giustificare interventi motivati non da interessi umanitari ma da interessi di dominio. Vi è forse una confusione tra tale dottrina di responsabilità di proteggere e l’azione umanitaria di protezione che, tra l’altro, rientra tradizionalmente nel mandato del CICR. Noi appoggiamo in pieno tale tipo di attività in tutto l’aiuto umanitario che diamo.</p>
      <p sl="fr">La relazione dell’onorevole Cornillet solleva parimenti una questione molto pertinente e che riguarda il quadro istituzionale della discussione sulle questioni umanitarie. Il Parlamento ha nominato un relatore permanente per l’aiuto umanitario, cosa della quale ci rallegriamo. La relazione dell’onorevole Cornillet solleva giustamente la questione di questi interlocutori in seno al Consiglio. A nome della Commissione esprimo il vivo riconoscimento per il notevole impegno della Presidenza portoghese volto a concedere al Consiglio il tempo necessario per preparare il consenso in seno al gruppo di lavoro per lo sviluppo. La decisione istituzionale di istituire un gruppo del Consiglio dedicato all’aiuto umanitario spetta chiaramente agli Stati membri, tuttavia sono assolutamente d’accordo con l’onorevole Cornillet sulla necessità di individuare un’autorità appropriata che possa trattare in modo sistematico le questioni di politica umanitaria in condizioni di parità con le altre politiche esterne dell’Unione.</p>
      <p sl="fr">L’aiuto umanitario rimane neutro e indipendente rispetto agli obiettivi politici o di altro tipo ma non per questo esiste senza politica. Al contrario i fattori e i soggetti che minacciano lo spazio umanitario sono di carattere politico. Il trattato di Lisbona riconosce chiaramente che l’aiuto umanitario costituisce un capitolo distinto della nostra azione internazionale e ritengo che ciò dovrebbe trovare espressione in una struttura istituzionale.</p>
      <p sl="fr">Sotto questo aspetto vorrei dire che avverto una tendenza − che non denuncio ancora perché non vi è motivo per farlo fintantoché non vi è niente di sospetto − sempre più forte a ritenere che, per esempio, le capacità logistiche degli eserciti potrebbero benissimo, in tal modo, essere coinvolte più da vicino in campo umanitario.</p>
      <p sl="fr">Per principio non sono contrario a nulla tuttavia vorrei anche dire che occorre diffidare di una commistione con un settore che non ha finalità umanitarie. Posso capire chi in alcuni casi specifici si utilizzi la logistica militare in aiuto alle iniziative umanitarie, tuttavia personalmente non vi nascondo che in tal caso preferirei che tale tipo di interventi non si facesse più sotto l’egida del ministro o dei ministri della Difesa ma piuttosto, come del resto avviene in alcuni paesi, sotto la responsabilità politica dei ministri degli Esteri.</p>
      <p sl="fr">Si tratta di una discussione che non è ancora chiusa tuttavia avverto distintamente che vi è una tendenza sempre più forte a veder comparire nel settore umanitario settori o logistiche, corpora , che indiscutibilmente possono dare origine a confusioni.</p>
      <p sl="fr">Per concludere, signor Presidente, onorevole Cornillet, onorevoli deputati, sono lieto del ragguardevole contributo della Comunità europea all’erogazione dell’aiuto umanitario e rendo omaggio in particolare a tutti coloro, uomini e donne, che lavorano sul campo in circostanze molto difficili per dare una risposta umanitaria alle popolazioni che ne hanno bisogno.</p>
      <p sl="fr">Sono convinto che tale consenso dovrebbe permettere un’azione più sistematica e più coordinata. In qualche misura ne è la base dottrinale, ne è anche la base prima e offre davvero un quadro per un coordinamento permanente su scala europea. Penso che sulla base di tale futuro consenso possiamo essere molto più efficaci, e ciò rappresenta evidentemente il nostro obiettivo.</p>
    </intervention>
    <intervention id="2-433" speaker_id="4338" name="Thierry CORNILLET" is_mep="True" mode="spoken" role="relatore" nationality="France" birth_date="23-07-1951" birth_place="Montelimar" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, signor Commissario, onorevoli colleghi, cercherò di non ripetere quanto già detto in modo eccellente dal Commissario.</p>
      <p sl="fr">Ci muoviamo in un contesto completamente nuovo. Quello che ci accingiamo a fare è creare, nella misura prevista dalla Costituzione e mantenuta nel trattato semplificato, una politica completa dell’Unione che sarà la politica dell’aiuto umanitario, di cui il Commissario ha ricordato che siamo la maggiore fonte mondiale.</p>
      <p sl="fr">E’ in tale contesto che deve inserirsi la relazione, che non è solamente una risposta ad una comunicazione della Commissione ma è essa stessa un elemento di lavoro per il consenso che ho raggiunto con i miei colleghi. Per la prima volta le tre istituzioni pubblicheranno un documento congiunto. E’ la prima volta dall’adozione del regolamento sull’aiuto umanitario del 1996. Era giunto il momento di avere un testo meditato che si presenta come una dichiarazione politica generale sull’aiuto umanitario per tutte e tre le nostre istituzioni.</p>
      <p sl="fr">Vorrei evidenziare l’eccellente collaborazione intrattenuta in tale discussione, tanto in seno alla commissione per lo sviluppo, che ha adottato la mia relazione all’unanimità, tanto con la Commissione europea e la Presidenza portoghese.</p>
      <p sl="fr">Vorrei inoltre sottolineare il fatto che noi, come parlamentari, abbiamo sostenuto dodici punti specifici più un punto per il bilancio e vorrei poterli riprendere per evidenziare meglio, in primo luogo, quanto li abbiamo sostenuti e perché, e soprattutto per dire che tali punti sono stati mantenuti all’interno del consenso e che il Parlamento europeo si è detto soddisfatto sulla totalità dei punti che aveva richiesto.</p>
      <p sl="fr">Per quanto riguarda il primo punto, che del resto si ricollega perfettamente con il tema precedente delle catastrofi naturali, noi avevamo espresso il desiderio di una nuova definizione del perimetro dell’azione umanitaria in quanto vi sono sicuramente dei conflitti armati che, per loro natura, non sono necessariamente prevedibili mentre vi sono catastrofi che, paradossalmente possono cominciare ad esserlo, in particolare per quanto riguarda i cambiamenti climatici. Sappiamo che in un certo numero di paesi delle catastrofi accadranno anche se non sappiamo quando, ad esempio le inondazioni del sud-est asiatico. Noi desideriamo pertanto che il perimetro dell’azione umanitaria possa iniziare prima, con la formazione del personale e un preposizionamento. Successivamente, più a valle, si vede chiaramente la zona grigia che può esistere tra ciò che è ancora umanitario ma che si sta qualificando già come ricostruzione e che diventerà aiuto allo sviluppo.</p>
      <p sl="fr">Abbiamo fermamente auspicato che tale perimetro fosse allargato. Ciò avrà delle implicazioni di bilancio sulle quali tornerò. Vi è inoltre un elemento che interessa molto al Parlamento europeo in relazione a tale perimetro e sono le crisi dimenticate, che effettivamente l’opinione pubblica ha dimenticato, ma che non sono state dimenticate da chi le vive quotidianamente. Basti ricordare che in Colombia vi sono quasi tanti sfollati quanto nel Darfur e che occorre prestare attenzione a questa situazione.</p>
      <p sl="fr">Il secondo punto è naturalmente la definizione dell’aiuto umanitario e dei suoi principi, che sono già stati richiamati dal Commissario: umanità, imparzialità, neutralità, indipendenza. Nel consenso ritroviamo le definizioni di tali principi di azione che sono la base dell’azione umanitaria della nostra istituzione.</p>
      <p sl="fr">Infine abbiamo richiamato le persone più vulnerabili, con un accenno particolare alle donne, al genere e al ruolo particolare delle donne nel quadro dell’azione umanitaria. Vorremmo parimenti sottolineare il ruolo dei soggetti locali e della società civile. Tornerò brevemente su tale tema parlando dell’aiuto alimentare.</p>
      <p sl="fr">Per quanto riguarda il ricorso ai mezzi militari – come ha illustrato perfettamente il Commissario – i mezzi militari e in modo particolare i mezzi logistici – e penso certamente agli elicotteri che possono essere assolutamente essenziali negli interventi di prima linea in caso di catastrofe naturale – possono essere usati sicuramente solo in ultima istanza e nel quadro di un mandato, in modo che il loro uso sia estremamente definito. Questo perché vi è sempre il rischio che siano coinvolti in un conflitto armato, o che si pensi che lo siano, e pertanto è opportuno procedere ad una riflessione approfondita. Lo stesso dicasi per quanto riguarda la protezione civile laddove noi auspichiamo che l’impiego della logistica della protezione civile costituisca sempre un’eccezione e che ciò avvenga anche in questo caso entro limiti chiari, per evitare confusioni sullo spazio umanitario causate dall’intervento di soggetti che, di per sé, non sarebbero coinvolti nelle operazioni di prima linea.</p>
      <p sl="fr">Certamente noi appoggiamo, nel Parlamento europeo, le riforme interne dell’ONU, anche se con una precisazione, signor Commissario. Noi auspichiamo che i fondi che devono essere destinati al CERF siano fondi aggiuntivi. Non vi è alcun motivo per cui le nostre istituzioni si debbano privare del ruolo propulsivo, che ci è dato in particolare dalla nostra Direzione generale ECHO. Se gli Stati membri o altri donatori desiderano partecipare all’alimentazione del fondo di primo intervento delle Nazioni Unite, ciò non può andare a danno di quanto finora fatto ma deve essere qualcosa di totalmente in più.</p>
      <p sl="fr">Un altro punto che ci sta molto a cuore è quello dell’aiuto alimentare, che naturalmente è stato integrato nel quadro dell’aiuto umanitario ma del quale abbiamo voluto sottolineare l’effetto talvolta deleterio in quanto sconvolge i mercati locali. Se si offre un aiuto alimentare non sufficientemente ponderato, si viola la regola del primum non nocere : per prima cosa, non arrecare danno. Vale la pena tenere in considerazione l’esempio di altri paesi famosi in tal senso nelle loro iniziative umanitarie, in modo da evitare gli stessi errori.</p>
      <p sl="fr">Infine vorrei parlare della responsabilità di proteggere. Credo che sia assolutamente importante quanto detto dal Commissario e facciamo nostre le sue parole sul diritto di ingerenza e sulla necessità di riflettere nonché sul rispetto assoluto dello spazio umanitario che dovrebbe portare la nostra Unione europea a prendere in considerazione eventuali sanzioni. Infine abbiamo ottenuto, e la ringrazio per averlo sottolineato, un nostro rappresentante.</p>
      <p sl="fr">Noi desideriamo semplicemente che tale relazione sul consenso non costituisca solo un’istanza di principio ma una roadmap grazie alla quale terremo, come deciso, un incontro annuale, in modo che anche in tale occasione il Parlamento possa svolgere pienamente il suo ruolo.</p>
    </intervention>
    <intervention id="2-434" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">relatore per parere della commissione per gli affari esteri . – Signor Presidente, onorevoli colleghi, la commissione affari esteri sostiene la proposta del Commissario Michel di una dichiarazione congiunta sullo European Consensus on humanitarian aid tra le nostre tre istituzioni, ma i singoli governi dei 27 Stati membri continuano a perseguire sull’aiuto umanitario obiettivi politici nazionali a volte molto diversi da quelli europei.</p>
      <p sl="it">E’ necessario che il Consiglio e gli Stati membri facciano dell’aiuto umanitario un imperativo morale e politico, ispirato dall’efficacia dell’aiuto più che dall’interesse nazionale o postcoloniale. Non possiamo limitarci a distribuire riso e pane, seppure necessari! L’aiuto umanitario dell’Unione europea deve essere accompagnato da azioni politiche e diplomatiche che facciano del rispetto dei diritti internazionali e soprattutto del diritto umanitario internazionale una priorità da parte del cosiddetto Stato ricevente. E’ necessario proteggere, approfondire, i principi di umanità, neutralità, imparzialità e indipendenza da qualunque assistenza militare attiva dell’aiuto umanitario.</p>
      <p sl="it">Il mancato rispetto di questi principi potrebbe arrecare pregiudizio sia al personale umanitario sia alle popolazioni colpite. E’ bene ricordare inoltre che nelle operazioni di aiuto umanitario particolare attenzione va rivolta ai gruppi di popolazione più vulnerabili quali le donne e i bambini.</p>
    </intervention>
    <intervention id="2-435" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE . – Signor Presidente, il gruppo del Partito popolare europeo (cristiano-democratici) e i Democratici europei salutano con favore la comunicazione della Commissione europea al Parlamento europeo e al Consiglio dell’Unione europea recante il titolo “Verso un consenso europeo sull’aiuto umanitario”.</p>
      <p sl="pl">Occorre tenere presente che l’Unione europea è il più grande distributore di aiuti umanitari nel mondo. Nel 2006 l’Unione europea ha stanziato 2 miliardi di euro in aiuti umanitari. Tali fondi hanno portato conforto ad oltre 100 milioni di persone in 75 paesi in tutto il mondo.</p>
      <p sl="pl">Va detto anche che il potenziale dell’Unione europea non viene sfruttato pienamente. Ciò trova conferma nell’ultima relazione dell’OCSE, che indica alcune inadeguatezze strutturali e alcuni paradossi dell’attività dell’Unione europea. Una dichiarazione congiunta e chiara da parte delle tre maggiori istituzioni dell’Unione europea costituisce un’eccezionale occasione per raggiungere un consenso politico sul modo in cui l’Unione europea deve far fronte alle situazioni di crisi sempre più difficili che si verificano nel mondo.</p>
      <p sl="pl">La dichiarazione ci consentirà di tracciare un quadro e una definizione di aiuto umanitario nonché di stabilire i principi dell’Unione europea e le strategie per l’erogazione degli aiuti a chi più ne ha bisogno. Inoltre la dichiarazione contribuirà a formare e a presentare un’unica posizione dell’Unione europea in occasione dei forum ai quali partecipano organizzazioni umanitarie. Inoltre ci permetterà di attirare l’attenzione sul fatto che l’Unione europea non si focalizza solo sulla concessione di aiuti umanitari ma partecipa anche all’analisi delle cause alla base di tali situazioni di necessità.</p>
      <p sl="pl">Ovunque possibile noi ci impegniamo per contribuire ad individuare le soluzioni politiche appropriate per rimuovere tali cause. Ritengo che il relatore, onorevole Cornillet, ci abbia dato un’eccellente analisi di tale quadro complesso e difficile che ha visto l’erogazione di aiuti umanitari nell’arco degli ultimi 15 anni. Anche il Commissario Michel ha accennato oggi a tale complessità.</p>
      <p sl="pl">Le circostanze sono in via di mutamento e pertanto l’Unione europea e la comunità internazionale nel suo complesso si trovano davanti a nuove sfide. Tali mutamenti comprendono una differenza fondamentale nella natura dei conflitti armati e una maggiore frequenza di disastri naturali con effetti sempre più dolorosi. Cresce anche il numero dei conflitti interni, il che porta ad aumentare il numero dei rifugiati. In molte aree il diritto umanitario internazionale viene ignorato o deliberatamente violato. Gli operatori delle organizzazioni umanitarie internazionali sono sottoposti a rischi sempre maggiori. Aumenta anche il numero dei soggetti coinvolti nell’erogazione degli aiuti umanitari.</p>
      <p sl="pl">Per questo sono d’accordo con il relatore che siano necessari complementarietà, coerenza, efficacia e un coordinamento dell’aiuto umanitario a livello tecnico e politico tra i 25 Stati membri dell’Unione. Si tratta di una conditio sine qua non per rafforzare la posizione dell’Unione europea quale maggiore erogatore internazionale aiuti umanitari, necessaria anche per lo sviluppo di una politica europea forte nel contesto delle istituzioni internazionali, una politica più adatta alle risorse di bilancio messe a disposizione dall’Unione.</p>
      <p sl="pl">Vorrei anche accennare al cosiddetto dovere di protezione. Convengo con il parere del relatore secondo il quale l’Unione europea deve condurre la battaglia per dare attuazione concreta a questo concetto di dovere. Esso significa dare la precedenza ad un’azione diplomatica e preventiva, sostenere i governi che sono impegnati a tener fede al proprio obbligo di proteggere la propria popolazione ed esercitare una giusta opera di persuasione laddove necessario. Questa può prendere la forma di sanzioni diplomatiche ed economiche. L’uso della forza, ad esempio l’intervento militare, ma riservato come extrema ratio e solo in casi eccezionali, sempre nel massimo rispetto del diritto internazionale.</p>
    </intervention>
    <intervention id="2-436" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">a nome del gruppo PSE . – Signor Presidente, signor Commissario, onorevoli colleghi, vorrei prima di tutto ringraziare il collega Cornillet per il lavoro svolto su questa relazione e per l’intensità delle discussioni tenute in seno alla nostra commissione per lo sviluppo. Vorrei inoltre ringraziare il Commissario per l’analisi puntuale che ha fatto introducendo la discussione.</p>
      <p sl="fr">La relazione sull’aiuto umanitario si concentra giustamente sulla protezione degli operatori umanitari e sull’accesso alle vittime, che costituiscono effettivamente le due grandi sfide che l’aiuto umanitario deve e si troverà sempre più ad affrontare. A tale riguardo vorrei ricordare e sottolineare, come ha fatto il Commissario, che i cambiamenti nelle modalità di intervento delle forze armate possono contribuire a confondere l’immagine di chi opera nel aiuto umanitario. La confusione indotta dal ricorso ai militari, talvolta impiegati per scortare gli operatori umanitari, porta inevitabilmente ad una perdita dell’immunità di cui le ONG e il loro personale godevano fino a quel momento in loco.</p>
      <p sl="fr">Inoltre, per poter accedere alle vittime e rivendicare una certa libertà d’espressione, è di primaria importanza non apparire né come parte coinvolta nei conflitti né come parte dipendente dalla politica della nazione di origine dell’organizzazione. Ora i mutamenti recentemente visti nei luoghi di conflitto hanno reso più complessa la percezione della collocazione delle ONG. In particolare nel Darfur varie ONG internazionali, tra cui Médecins du Monde , assistono ad una diminuzione costante della propria capacità di accedere alle vittime al di fuori dei campi dei rifugiati e ad una recrudescenza delle azioni violente contro la popolazione e gli operatori umanitari. Il loro margine di manovra si basa sulla riaffermazione da parte delle ONG della propria indipendenza, sia nei confronti delle forze armate impegnate sul posto sia nei confronti di qualsiasi collocazione politica.</p>
      <p sl="fr">Va osservato anche che una parte crescente dei mezzi finanziari delle ONG che operano nel settore umanitario proviene da finanziamenti istituzionali, in particolare europei. Tale situazione può anch’essa contribuire a rafforzare una forma di scarsa fiducia nei confronti di queste ONG che non sono esenti dal vedere la propria azione confusa con le posizioni geostrategiche dei paesi donatori o dell’Unione. Per tale motivo voglio insistere sul fatto che l’aumento dell’intervento pubblico, di cui ci rallegriamo e che è di per sé ottima cosa, non può tuttavia condurre ad una strumentalizzazione di queste ONG.</p>
      <p sl="fr">Negli ultimi dieci anni più di mille operatori umanitari sono caduti vittima nel corso di più di cinquecento attacchi portati contro le operazioni di aiuto alla popolazione civile. Se non si fa sufficiente attenzione a garantire l’indipendenza delle ONG, si assisterà sicuramente ad un calo della loro capacità di intervento e pertanto ad una ampia riduzione delle zone in cui viene applicato il diritto umanitario internazionale.</p>
      <p sl="fr">La logica mediatica è tale che tutto il mondo si concentra oggi sull’Arca di Zoe, un’associazione non professionale del tutto marginale rispetto alla maggioranza delle operazioni umanitarie che sono gestite da strutture riconosciute, dotate di personale di cui va evidenziato il coraggio e la qualità umana e professionale. Tale caso isolato non può quindi portare a screditare tutta la categoria degli operatori dell’aiuto umanitario. Al contrario ci ricorda che è assolutamente essenziale che le operazioni umanitarie siano condotte rigorosamente entro il quadro del diritto internazionale umanitario e delle risoluzioni del Consiglio di sicurezza delle Nazioni Unite.</p>
      <p sl="fr">Siamo pertanto lieti che tale consenso europeo, che sarà adottato nel corso della prossima sessione, riconosca la nostra richiesta di istituire in seno al Consiglio una struttura formale che si occupi in modo specifico delle questioni umanitarie così come di rivedere annualmente il consenso e il piano d’azione che lo accompagna.</p>
    </intervention>
    <intervention id="2-437" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">a nome del gruppo ALDE . – Signor Presidente, per prima cosa vorrei citare il paragrafo 21 della relazione dell’onorevole Cornillet, là dove si dice che il consenso deve riconoscere e definire ulteriormente i diversi ruoli, mandati e vantaggi comparativi dei vari soggetti che operano nel settore umanitario.</p>
      <p sl="en">Tra i nuovi Stati membri ve ne sono alcuni paesi, tra i quali il mio, che potrebbero ottenere migliori risultati se collaborassero con altri, unendo le competenze e le risorse rispettive e condividendo il proprio know-how . Tale approccio, se messo in pratica, porterebbe benefici a molte attività umanitarie dell’UE e consentirebbe ai nuovi Stati membri un maggiore coinvolgimento nelle politiche europee. Tuttavia l’Unione europea deve essere pronta ad iniziare la centralizzazione delle proprie agenzie per coordinare le proprie attività nel miglior modo possibile.</p>
      <p sl="en">Il secondo punto che vorrei fare è che il contributo dei nuovi Stati membri agli aiuti umanitari tende ad essere piuttosto modesto. I nuovi Stati membri che quasi due decenni fa hanno potuto beneficiare di aiuti per lo sviluppo e di aiuti umanitari oggi si godono una rapida crescita economica. Invito questi paesi ad aumentare vigorosamente il proprio contributo e a ricordare che hanno la possibilità di assistere paesi meno sviluppati, come il mondo più industrializzato ha fatto con loro non molto tempo fa.</p>
    </intervention>
    <intervention id="2-438" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, che fornire aiuto umanitario alle vittime delle situazioni di crisi sia un obbligo morale, è attualmente una convinzione diffusa nelle società europee. Dobbiamo andare fieri del fatto che l’Unione europea sia il maggiore erogatore di aiuti.</p>
      <p sl="pl">Cionondimeno, se si considera l’ordine di grandezza dei disastri naturali e di altre situazioni di crisi, l’aiuto dato appare spesso inadeguato oppure dato in ritardo. Talvolta gli aiuti non riescono a raggiungere chi più ne ha bisogno. L’efficacia dell’aiuto potrebbe migliorare notevolmente tramite un’ottimale organizzazione, che comprenda una cooperazione con gli altri erogatori di aiuti, principi chiari e criteri che non si prestino ad ambiguità. E’ importante che l’aiuto umanitario sia coordinato con l’assistenza per lo sviluppo. Ciò dà l’opportunità ai destinatari degli aiuti di rendersi autosufficienti, ovvero di non dipendere anche in futuro dagli aiuti. Questo è il motivo per cui un consenso europeo sull’aiuto umanitario è così importante. Un’altra considerazione pertinente è la necessità di proteggere i volontari dagli atti di violenza.</p>
    </intervention>
    <intervention id="2-439" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, onorevoli colleghi, la relazione che stiamo discutendo oggi sottolinea il fatto che l’attività umanitaria dell’UE deve essere governata da principi definiti da norme e buone pratiche in materia di aiuto umanitario. Quando leggiamo una cosa del genere ci viene da interrogarci sul ruolo doppio dell’UE, che dà con una mano e prende con l’altra. La Palestina rappresenta un esempio calzante. In questo caso stiamo dando soldi per poterci vantare della nostra opera umanitaria e allo stesso tempo la nostra politica estera marginalizza un milione e mezzo di persone sia economicamente che socialmente dando loro nessuna speranza di miglioramento per il futuro. La lezione morale che dobbiamo trarre deve essere che l’aiuto umanitario senza una politica estera realistica non ha senso, perché le due cose vanno assieme. Sarebbe ora che la Commissione si svegliasse su questo.</p>
    </intervention>
    <intervention id="2-440" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signor Presidente, negli ultimi anni ci sono state molte crisi umanitarie e molti programmi di aiuti per le emergenze. Ogni giorno vi sono esseri umani che soffrono per la mancanza di cibo e per le malattie; ogni anno si verificano numerosi disastri naturali che lasciano migliaia di senzatetto lontani dalla possibilità di condurre una vita normale.</p>
      <p sl="en">Le questioni principali nei casi di crisi come queste sono mettere in sicurezza la zona e la popolazione, provvedere alle necessità mediche e alla fornitura di cibo, acqua e alloggi. Si tratta di necessità di carattere primario a cui vanno rivolti tutti gli sforzi. Purtroppo le vittime hanno un accesso limitato all’aiuto umanitario e le vite degli operatori vengono messe a rischio a causa dell’aumento dei conflitti interni in alcuni paesi.</p>
      <p sl="en">Accade anche che, una volta terminata la crisi immediata e cessati gli aiuti, le sofferenze si riacutizzino in quanto nulla è stato predisposto per aiutare la popolazione nella ricostruzione e a rendersi a lungo termine indipendente. Questo è nostro dovere più importante: aiutare gli altri nel momento del maggior bisogno. I problemi che impediscono che ciò accada non possono continuare ad esistere e dobbiamo individuare un altro modo per dare il nostro aiuto, sia nel breve che nel lungo termine.</p>
    </intervention>
    <intervention id="2-441" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signor Presidente, mi congratulo con l’onorevole Cornillet per la relazione estremamente professionale sull’aiuto umanitario. La necessità di questo tipo di aiuto non diminuisce, ma al contrario i disastri naturali aumentano di numero e di vastità. I conflitti armati nei paesi in via di sviluppo non sono diminuiti, ne è cambiata solo la natura. Gli operatori del settore umanitario si trovano spesso ad affrontare attacchi o altri atti che violano il diritto internazionale. Il 40% dell’assistenza umanitaria a livello mondiale è stata erogata dagli europei, direttamente dagli Stati membri o attraverso l’UE. Solo l’anno scorso gli aiuti complessivi ammontavano a 2 miliardi di euro. Tanto deve bastare per cercare di dare gli aiuti in modo più efficace. Sappiamo che l’aiuto deve avere carattere sistematico e va ben coordinato con gli altri soggetti coinvolti.</p>
      <p sl="cs">Concordo sul fatto che l’aiuto umanitario vada collegato all’assistenza allo sviluppo. Esso deve andare di pari passo con attività politiche e diplomatiche, in particolare per proteggere gli operatori umanitari e far sì che essi raggiungano le aree di intervento.</p>
      <p sl="cs">Un dato interessante sull’erogazione dell’aiuto umanitario indica che nove europei su dieci sono favorevoli. La metà degli europei ritiene che l’aiuto umanitario sia più efficace se erogato a livello comunitario piuttosto che dai singoli Stati. Ne consegue pertanto che quest’anno l’aiuto umanitario è venuto a costituire una politica comunitaria a pieno titolo. Va da sé che ciò costituisca anche un grosso impegno. Dobbiamo comprendere che l’aiuto umanitario non è uno strumento per la gestione delle crisi: va evitato che esso incida sulle politiche o sei mercati locali, rimanendo indipendente dalle circostanze politiche. Per questo motivo sottoscrivo pienamente i principi che devono ispirare la sua erogazione, come umanità, imparzialità, neutralità, indipendenza, tempestività ed efficacia. Sostengo inoltre l’idea di un fondo centrale per gli interventi di emergenza in quanto i disastri richiedono sempre un intervento tempestivo. Sono inoltre a favore di un quadro comune comunitario per la valutazione delle necessità.</p>
    </intervention>
    <intervention id="2-442" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="en">Signor Presidente, prima di tutto vorrei unirmi alle congratulazioni al nostro relatore onorevole Cornillet, per il suo prezioso lavoro su tale complessa questione. Desidero inoltre dare il benvenuto al Commissario Michel sottolineando il suo invito ad una migliore collaborazione con la nostra commissione per lo sviluppo.</p>
      <p sl="en">Il consenso europeo sull’aiuto umanitario giocherà un ruolo molto importante per lo sviluppo delle politiche umanitarie. Penso che sia molto opportuno l’accordo sul consenso da parte del Consiglio, del Parlamento e della Commissione. Così facendo vogliamo confermare la nostra fedeltà ai principi umanitari e creare una base per lavorare assieme più strettamente assicurando una più efficace attuazione dell’aiuto umanitario dell’UE negli anni a venire e aiutare molti esseri umani che soffrono nelle crisi umanitarie.</p>
      <p sl="en">Quale membro della commissione per lo sviluppo noto con soddisfazione che il testo finale comprende elementi fondamentali come un accenno esplicito alla risoluzione dell’ONU sulla responsabilità di proteggere e che prende in considerazione le necessità specifiche delle popolazioni vulnerabili, con un’attenzione particolare per bambini, donne, anziani, malati e disabili. La possibilità di una revisione annuale delle disposizioni per l’aiuto umanitario trova anch’essa spazio nel testo e costituisce un elemento molto importante che consente di dare una risposta umanitaria sulla base di finanziamenti adeguati alle necessità. Inoltre il testo contiene l’idea di usare le capacità locali di supporto e le ONG attive sul campo, il che consente di sfruttare le competenze e le conoscenze e le condizioni locali per dare una risposta migliore e più rapida alle emergenze umanitarie.</p>
      <p sl="en">Non dobbiamo dimenticare che chi soffre di più a causa dei disastri, naturali o causati dall’uomo, sono coloro i quali già si trovano in situazioni precarie a causa della povertà. Queste persone vivono principalmente nei paesi in via di sviluppo e hanno poche possibilità di migliorare la propria vita. E’ pertanto importante che il Parlamento europeo invii un messaggio di solidarietà e sostegno. Perché questo possa accadere è indispensabile una risposta appropriata, rapida ed efficace quando si verifica un’emergenza umanitaria. Un miglior coordinamento è parimenti essenziale per conseguire un miglior collegamento tra conforto, ricostruzione e sviluppo, al fine di assicurare che nella fase successiva ad un disastro muoia il minor numero di persone possibile.</p>
    </intervention>
    <intervention id="2-443" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, signor Commissario, vorrei ringraziare il relatore per l’equilibrata relazione su un tema molto importante. Pochi sono i temi più importanti per la nostra Unione della possibilità di poter rispondere, e con incisività, allo scoppio della guerra o al verificarsi di una catastrofe naturale. L’UE ha la volontà e la capacità, ma ciò non basta.</p>
      <p sl="sv">Mi si consenta di toccare due punti delicati. In primo luogo, ritengo che in alcuni casi sia ragionevole poter ricorrere all’azione militare per proteggere gli sforzi umanitari. Nel Darfur è necessaria una protezione diretta e armata per tutelare gli sforzi umanitari. In questo caso dobbiamo considerare soprattutto il risultato, che è quello di salvare vite umane.</p>
      <p sl="sv">In secondo luogo l’aiuto può essere usato per promuovere uno sviluppo democratico. Anche in questo caso dobbiamo considerare i risultati. Mi si consenta di fare un esempio concreto che il Commissario conosce bene. In Eritrea un giornalista svedese è rimasto in prigione per oltre sei anni solo perché aveva esercitato il suo diritto alla libertà di parola. Trenta caporedattori attualmente chiedono che sia istituito un collegamento tra l’aiuto svedese e la prigionia di David Isaak, così si chiama il giornalista. Tendo a concordare con questa posizione. L’Eritrea deve sapere che la disponibilità ad erogare aiuti può venir meno in caso di abusi così palesi dei principi democratici come quelli che avvengono oggi in Eritrea.</p>
    </intervention>
    <intervention id="2-444" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Commissario Michel e onorevole Cornillet, desidero ringraziarvi per il vostro lavoro. Onorevoli colleghi un testo prezioso e di cui c’era molto bisogno ha perso un po’ del suo valore già nel titolo: da un punto di vista geografico l’UE è solo una parte dell’Europa, a meno che non siano già iniziati i negoziati sulla proposta della Commissione con i paesi europei extra UE come la Russia, Ucraina, Turchia, Kazakistan, Serbia, Bielorussia e altri, e ovviamente non è questo il caso. Sostengo l’adozione di tale ottima e alquanto necessaria risoluzione. Tuttavia mi chiedo come potremo far sì che venga rispettata nelle prigioni di Guantánamo o in Afghanistan dei nostri vicini transatlantici. Oppure approviamo le loro pratiche nel quadro di un maggiore partenariato transatlantico? Sì, la risoluzione è necessaria e corretta. Riflettiamo tuttavia sui modi per incoraggiare i nostri partner transatlantici a riconoscere e applicare i principi umanitari, altrimenti non faremmo altro che sforzarci di risolvere i problemi creati da altri.</p>
    </intervention>
    <intervention id="2-445" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, congratulandomi con il relatore onorevole Cornillet e anche con il Commissario per la sua proposta e il suo discorso, e facendo eco alle parole del portavoce del gruppo onorevole Hutchinson, a quest’ora tarda concludo il mio discorso e cedo a lei, signor Commissario, il tempo risparmiato.</p>
      <p sl="es">A proposito l’onorevole Borrell mi ha raccontato che il Commissario Michel ha brillantemente partecipato all’incontro di Lisbona dell’ultimo fine settimana.</p>
      <p sl="es">Signor Presidente, ho risparmiato un minuto.</p>
    </intervention>
    <intervention id="2-446" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli parlamentari, vorrei molto rapidamente ringraziarvi per il consenso così forte alla relazione dell’onorevole Cornillet nonché alle posizioni della Commissione.</p>
      <p sl="fr">La risposta alle crisi dimenticate è appunto una migliore ripartizione del lavoro. E’ evidente che, se non c’è una ripartizione del lavoro e se l’aiuto umanitario o lo sviluppo si fanno in funzione delle opportunità politiche, della politica estera di un paese allora è chiaro che si avranno crisi dimenticate e paesi orfani. La divisione del lavoro è pertanto l’unica risposta.</p>
      <p sl="fr">L’idea di un atlante delle attività umanitarie, ad esempio, come l’atlante dello sviluppo che procede molto bene e che è già nella fase attuativa, rappresenta evidentemente una buona soluzione. Sono d’accordo anche – come sostenuto in più interventi – sulla necessità di mettere l’accento sul ruolo di primaria importanza degli operatori locali e sul coinvolgimento della società civile.</p>
      <p sl="fr">Per quanto concerne la questione del CERF, sono d’accordo al 1000 per cento – l’ho detto e ripetuto alle Nazioni Unite, all’OCHA, a tutti che voi conoscete bene la mia posizione al riguardo – l’ECHO non verserà contributi al CERF a meno che non vi siano fondi aggiuntivi. L’ECHO distribuisce ogni anno tutto quello di cui dispone per gli interventi umanitari e qualora fosse necessario un intervento dell’ECHO, questo dovrebbe essere in più.</p>
      <p sl="fr">In secondo luogo, in realtà l’ECHO è un CERF europeo. Desidero ricordare tale fatto. Allora non ci sono motivi. L’ECHO è altrettanto flessibile – magari avessi la stessa flessibilità per lo sviluppo – e forse anche più del CERF. Terzo: vorrei che le Nazioni Unite si concentrassero sul loro core business per quanto riguarda questa questione umanitaria che è essenzialmente il coordinamento dell’aiuto umanitario – cioè il ruolo dell’OCHA. Anche lì c’è un lavoro importante da fare.</p>
      <p sl="fr">L’onorevole Hutchinson ha posto una domanda estremamente importante. Si tratta della questione della qualifica, dell’etichettatura in una certa misura – anche se usare questa parola è pericoloso – delle ONG e degli operatori della società civile. Concordo con lui dato che chiaramente non si può condannare le ONG alla riprovazione pubblica a causa di un’associazione qualsiasi. Fra parentesi la Commissione non ha mai contribuito né finanziariamente né avvalendosene come operatore all’Arca di Zoe, è importante che ve lo dica per evitare equivoci su questo tema.</p>
      <p sl="fr">Detto questo la domanda che avete posto mi fa pensare – ho già avuto modo di esprimermi sulla questione – ad una domanda che forse dovremmo discutere con le ONG, ovvero la creazione di un’alta autorità delle ONG e degli operatori della società civile costituita esclusivamente da rappresentanti delle ONG e della società civile, senza pertanto prevedere una partecipazione delle autorità pubbliche a tale alta autorità – ho visto che l’onorevole Bernard Kouchner ha avuto una reazione in merito a tale proposta. Questa alta autorità potrebbe un pochino essere ricalcata sul modello di quelli che sono gli ordini dei medici o gli ordini professionali, che risolvano loro stessi, assistiti da un codice e da principi deontologici, un certo numero di problemi che altrimenti potrebbero manifestarsi. E’ un suggerimento che voglio semplicemente lanciare ma sul quale varrebbe la pena riflettere.</p>
      <p sl="fr">Per quanto riguarda i nuovi Stati membri, sono molto lieto di constatare che vi è una forte volontà, specialmente tra alcuni di essi – in particolare mi viene in mente la Repubblica ceca – di dimostrare una solidarietà internazionale aumentando in futuro l’aiuto umanitario.</p>
      <p sl="fr">E’ parimenti importante sottolineare che sei Stati membri danno da soli il 49 per cento del totale dell’aiuto dell’Unione europea e che la quota rappresentata dai rimanenti 19 Stati membri ammonta al 18 per cento del totale. L’impegno del settore umanitario è alquanto diseguale.</p>
      <p sl="fr">Per quanto riguarda la Palestina non mi pare che l’Unione europea dia con una mano e prenda con l’altra. Ci si può ovviamente interrogare sul fatto che il nostro aiuto per lo sviluppo e, soprattutto, il nostro aiuto umanitario siano talvolta ostaggi della situazione palestinese, tuttavia non direi che l’Unione europea, e sicuramente non la Commissione, meritino di essere accusate di riprendersi con una mano quello che hanno dato con l’altra.</p>
      <p sl="fr">Vorrei fare una breve osservazione, onorevole Schmidt, sull’aiuto umanitario in Eritrea. In Eritrea non vi sono aiuti umanitari, in quel paese noi non spendiamo un centesimo in aiuti umanitari. Forse lei intendeva l’aiuto per lo sviluppo. Nel corso dei dialoghi politici avuti con l’Eritrea la vicenda del giornalista che lei ha ricordato è sempre presente. Ho chiamato, ho incontrato Issaias, gli ho parlato di questa questione ma lui si trincera dietro il fatto che si tratta di un problema prettamente del diritto interno eritreo.</p>
      <p sl="fr">Condivido ovviamente il vostro punto di vista e la vostra posizione in merito tuttavia collegare l’aiuto per lo sviluppo a tale questione è estremamente pericoloso. In realtà condizionando la liberazione del giornalista ad esempio ad una decisione politica, se condizionate il vostro aiuto per lo sviluppo a tale questione, chi colpite? Non lo sono le autorità eritree ma saranno evidentemente proprio le persone che volete aiutare, cioè la popolazione.</p>
      <p sl="fr">Le cose sono un po’ più complesse di come, mi pare, ve li immaginate. Non è possibile legare strettamente questioni di questo tipo, che sono problemi massimamente penosi, che sento, che sono costantemente oggetto del dialogo – e faccio continuamente pressione per risolvere questo problema – non si può dicevo legare tale questione all’erogazione dell’aiuto allo sviluppo.</p>
      <p sl="fr">In ogni caso per quanto riguarda l’aiuto umanitario vi posso dire che in Eritrea non vi sono aiuti umanitari europei. Per converso esistono progetti di sviluppo finanziati da noi.</p>
    </intervention>
    <intervention id="2-447" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">Devo attirare la vostra attenzione sul fatto che il voto sulla dichiarazione della Commissione si terrà a Bruxelles il 29 novembre 2007 e che il voto sulla relazione dell’onorevole Cornillet si terrà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-448" speaker_id="28112" name="Gay MITCHELL" is_mep="True" mode="written" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Accolgo con soddisfazione questa iniziativa delle istituzioni volta a creare un consenso dell’UE sull’aiuto umanitario, che definirà, per la prima volta, in modo chiaro la politica comunitaria sull’aiuto umanitario.</p>
      <p sl="en">Il contesto in cui si esplica l’azione umanitaria si evolve rapidamente e pone sempre nuove sfide.</p>
      <p sl="en">Cresce il numero delle persone vulnerabili che si trovano in situazioni di crisi e che sono colpite da disastri naturali. Nel 2003 le persone colpite sono state 200 milioni, con 45 milioni di persone con necessità di un’assistenza vitale. Dopo abbiamo avuto lo tsunami, numerosi terremoti, inondazioni e uragani che hanno colpito l’America centrale e poi la terribile situazione nel Darfur.</p>
      <p sl="en">Il consenso umanitario porrà in evidenza i principi umanitari dell’umanità, della neutralità, dell’imparzialità e dell’indipendenza.</p>
      <p sl="en">L’assistenza per lo sviluppo costituisce un collegamento irrinunciabile per evitare le emergenze umanitarie. Sono necessari una riduzione del rischio di disastro e un chiaro impegno per creare un collegamento tra conforto, ricostruzione e sviluppo.</p>
      <p sl="en">Le forze militari sono sempre più coinvolte nel dare conforto e assistenza per la ricostruzione alle popolazioni civili. Tale sovrapposizione in un settore tradizionalmente riservato ad iniziative umanitarie o per lo sviluppo solleva importanti interrogativi.</p>
      <p sl="en">La distinzione tra operatori civili e militari preoccupa molti tra quelli che lavorano nel campo umanitario. Occorre una definizione chiara del mandato dei diversi soggetti coinvolti.</p>
    </intervention>
  </section>
  <section id="creitem39" title="25. Ordine del giorno della prossima seduta: vedasi processo verbale"/>
  <section id="creitem40" title="26. Chiusura della seduta"/>
</text>
