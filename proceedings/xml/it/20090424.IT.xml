<?xml version='1.0' encoding='utf-8'?>
<text id="20090424.IT" lang="it" date="2009-04-24" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2.  25a relazione annuale della Commissione sul controllo dell’applicazione del diritto comunitario (2007) (discussione)">
    <intervention id="5-006" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca la relazione (A6-0245/2009), presentata dall’onorevole Frassoni a nome della commissione giuridica, sulla 25a relazione annuale della commissione sul controllo dell’applicazione del diritto comunitario (2007) [2008/2337(INI) ].</p>
    </intervention>
    <intervention id="5-007" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">relatrice . − Signora Presidente, onorevoli colleghi, questo è il mio terzo rapporto sull’applicazione del diritto comunitario e devo dire che – rispetto al grande lavoro che insieme alla Commissione abbiamo fatto – non credo che possiamo dirci particolarmente soddisfatti. Credo, che ci siano sostanzialmente tre problemi che vorrei citare e che sono portati alla vostra attenzione, soprattutto all’attenzione della Commissione nel nostro rapporto.</p>
      <p sl="it">Rispetto all’inizio, io vedo una tendenza da parte della Commissione a diminuire l’attenzione rispetto a quello che il Parlamento fa e chiede, dato che contrariamente al passato non abbiamo ricevuto praticamente nessuna risposta alle domande che noi abbiamo formulato nel corso degli ultimi due rapporti. E devo dire che questo provoca in me una certa frustrazione, dato che sul tema dell’applicazione del diritto comunitario avevamo tutti convenuto che si trattasse di una priorità nell’agenda della Better Regulation , del “legiferare meglio”.</p>
      <p sl="it">Quali sono i problemi che noi abbiamo riscontrato? Le tre questioni fondamentali che noi avevamo discusso insieme alla Commissione erano quelli della trasparenza, delle risorse e della lunghezza delle procedure.</p>
      <p sl="it">Noi vediamo che rispetto alla novità che noi avevamo insieme definito, che è quella della trasparenza appunto, i passi sono stati piuttosto lenti e addirittura con le nuove regolamentazioni sull’accesso ai documenti la possibilità per coloro che fanno delle procedure d’infrazione, che chiedono di aprire delle procedure d’infrazione, di sapere perché sono chiuse o perché sono aperte, sta assolutamente diminuendo.</p>
      <p sl="it">In secondo luogo, la questione della definizione delle priorità: la definizione delle priorità, il rispetto, l'espletamento delle procedure d’infrazione deve comportare naturalmente delle decisioni che non sono solamente tecniche ma anche politiche e qui, purtroppo dopo tre, quattro anni, che lavoriamo su questo, abbiamo ancora un problema di controllo e del meccanismo di trasparenza, non solamente interno quindi rispetto alla Commissione ma anche esterno.</p>
      <p sl="it">Voglio fare un paio di esempi, soprattutto per quello che riguarda il diritto comunitario in materia ambientale. Noi sappiamo che si tratta del problema principale di applicazione del diritto europeo, eppure sia dal punto di vista delle risorse, che dal punto di vista della priorità data a questo settore, siamo ancora piuttosto indietro.</p>
      <p sl="it">Uno dei temi più interessanti e più positivamente discussi con la Commissione era quello della diminuzione dei tempi della procedura, attraverso una serie di meccanismi che erano stati proposti e in parte anche accordati con la Commissione. Anche su questo, però siamo rimasti bloccati da una certa inerzia che spero in futuro potrà essere risolta.</p>
      <p sl="it">Peraltro un’altra questione che avevamo discusso a lungo, insieme con la Commissione, era il cosiddetto progetto pilota: il progetto pilota è un progetto attraverso il quale, quando un cittadino fa un ricorso alla Commissione, questo viene trasferito allo Stato membro, perché lo Stato membro possa in qualche modo rispondere. Ebbene, la valutazione che alcuni Stati membri hanno dato, in particolare il nostro Commissario Tajani, rispetto al funzionamento di questo progetto pilota, è relativamente insoddisfacente, perché il fatto che la Commissione non scriva più direttamente lei a coloro che si sono macchiati di questa possibile infrazione diminuisce di molto la capacità dell’amministrazione colpevole, diciamo di questa presunta violazione, di essere immotivata a rispondere.</p>
      <p sl="it">E’ sempre così, se un dipartimento di un ministero italiano scrive a una regione, sarà sicuramente meno efficace che una lettera che arriva direttamente dalla Commissione. E questo tipo di critica che è stata fatta al progetto pilota, purtroppo non ha trovato molte risposte da parte della Commissione. Mi riservo Presidente di tornare nella seconda parte del dibattito, per rispondere alle notazioni che farà sicuramente il vicepresidente Tajani.</p>
    </intervention>
    <intervention id="5-008" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione. – Signora Presidente, sono qui oggi a nome del presidente Barroso, il quale mi ha chiesto di manifestarvi il suo rammarico per non aver potuto partecipare alla discussione sulla nostra relazione annuale del 2007 concernente il controllo dell’applicazione del diritto comunitario.</p>
      <p sl="fr">La Commissione apprezza il sostegno espresso dal Parlamento all’approccio da essa adottato nella comunicazione del 2007 intitolata “Un’Europa dei risultati – Applicazione del diritto comunitario”.</p>
      <p sl="fr">La Commissione Barroso attribuisce notevole importanza alla corretta applicazione del diritto comunitario che reputa della massima priorità. Per questo si è espressamente adoperata allo scopo di migliorare i propri metodi di lavoro a vantaggio dei cittadini e delle imprese, come si illustra in detta comunicazione.</p>
      <p sl="fr">Precedenti risoluzioni del Parlamento hanno ispirato numerose iniziative esposte nella comunicazione. Primo, lo scorso gennaio abbiamo introdotto un processo decisionale più frequente nelle procedure di infrazione al fine di accelerare la trattazione dei casi; secondo, lo scorso aprile è partito il progetto “EU Pilot” in 15 Stati membri per testare un nuovo metodo volto a migliorare la risoluzione dei problemi e la disponibilità di informazioni; terzo, la finalità principale di questa iniziativa, vicina agli interessi del Parlamento, è servire meglio gli interessi dei cittadini e delle imprese per quanto concerne domande e problemi identificati nell’applicazione del diritto comunitario, comprese le violazioni di tale diritto; quarto, la Commissione continuerà comunque a decidere di perseguire violazioni in caso di non conformità nel quadro del progetto “EU Pilot”, specialmente attraverso le procedure di infrazione; quinto, nel dicembre 2008 il presidente Barroso ha scritto al presidente della commissione giuridica del Parlamento, onorevole Gargani, fornendogli dettagli dei risultati del progetto pilota. La lettera ha anche confermato l’intenzione della Commissione di trasmettere al Parlamento una relazione approfondita sul primo anno di funzionamento del progetto e si è intrapreso il lavoro preparatorio in tal senso.</p>
      <p sl="fr">Dando seguito alla sua comunicazione, la Commissione ha altresì adottato una relazione annuale di natura più politica che pur illustrando il lavoro svolto nel corso dello scorso anno tenta anche di individuare le priorità per l’applicazione del diritto comunitario e un programma per concretizzarle.</p>
      <p sl="fr">La relazione costituisce un’importante dichiarazione strategica della Commissione su un aspetto fondamentale del programma “Legiferare meglio”. Uno degli scopi di tale iniziativa è fornire al Parlamento informazioni più utili al fine di creare un quadro migliore per le discussioni interistituzionali che seguiranno.</p>
      <p sl="fr">Il Parlamento ha apprezzato l’individuazione delle priorità elencate nella relazione annuale del 2008, specialmente quelle concernenti i diritti fondamentali e la qualità della vita. Per la prima volta, la Commissione si è servita di una sua relazione annuale per stabilire priorità più precise nei vari settori. Lo scopo resta concentrare maggiormente il nostro lavoro su azioni che diano risultati più effettivi nell’interesse di tutti i cittadini e le imprese.</p>
      <p sl="fr">Gli interventi attuati per quel che riguarda le priorità identificate lo scorso anno e i progressi compiuti saranno descritti nella relazione annuale di quest’anno che conterrà anche le nuove priorità per il biennio 2009-2010.</p>
      <p sl="fr">Vi ringrazio per l’attenzione. Sono molto interessato ai contributi dei parlamentari che emergeranno nel corso della discussione e risponderò all’onorevole Frassoni al termine del dibattito.</p>
    </intervention>
    <intervention id="5-009" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">relatore per parere della commissione per le petizioni. − Signora Presidente, vorrei complimentarmi con l’onorevole Frassoni per la relazione. Ritengo che ambedue abbiamo molto apprezzato la possibilità offertaci per due o tre anni di dedicarci a questo documento per conto del Parlamento. Se però ho apprezzato la collaborazione, ciò che invece non apprezzo è il fatto che ogni anno finiamo apparentemente per ripetere quasi le stesse cose, il che dà l’impressione di girare sempre in tondo.</p>
      <p sl="en">Tutto dovrebbe essere molto semplice: si tratta della capacità dei nostri cittadini di vedere che cos’è il diritto comunitario, capire qual è la procedura da applicare nel momento in cui insorge un problema e apprezzare i risultati di tale applicazione. Allo stato attuale, viceversa, sembra che oggi giorno ci si debba sforzare di inventare nuovi meccanismi per gestire di fatto un processo che esiste, ma che non è per nulla visibile né trasparante.</p>
      <p sl="en">Abbiamo compiuto qualche progresso nel senso che ora la Commissione ha recepito la necessità di dare il via a tale processo, rendendo cioè il diritto comunitario comprensibile, e sono lieta di notare che alcuni documenti legislativi sono preceduti con una certa sistematicità, sotto forma di prefazione, dalle cosiddette sintesi per i cittadini in modo che tutti possano capire, compresi coloro che rappresentiamo, dove dovremmo dirigerci e che cosa il diritto dovrebbe ottenere.</p>
      <p sl="en">Quando si tratta però del processo di applicazione sembra che siamo sempre in una posizione in cui la decisione di applicare o meno è tutt’altro che ovvia, e mi riferisco al motivo per cui la decisione dovrebbe o meno essere presa, e i cittadini vengono lasciati spesso nell’incertezza. Abbiamo recentemente ricevuto una lettera da un cittadino che ha cercato di ottenere l’applicazione di una normativa ed è ora talmente disgustato dall’intero apparato europeo che, pur essendo stata europeista, ora sostiene il partito antieuropeo.</p>
      <p sl="en">Questo è il punto: se non rettifichiamo la situazione, screditeremo l’intero diritto comunitario e tutte le nostre istituzioni. La questione è molto grave. Tutti noi parlamentari, in questi ultimi giorni del nostro mandato, passiamo il tempo correndo all’impazzata da un dialogo trilaterale a un altro, da un accordo in prima lettura a un altro, discutendo formulazioni, contenuti di frasi della nostra legislazione. Benissimo! Ma se alla fine della giornata questa legislazione non è applicata nel modo in cui i nostri cittadini si aspettano, forse dovremmo chiederci: che succede?</p>
      <p sl="en">E’ compito di tutte le nostre istituzioni controllare l’applicazione del diritto comunitario. Quanto alla Commissione, su di essa ricade la responsabilità principale e il mio auspicio è che si eviti il ripetersi ogni anno di una discussione come questa.</p>
    </intervention>
    <intervention id="5-010" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE. – Signora Presidente, uno dei principi fondamentali che presiedono al funzionamento dell’Unione europea è che gli Stati membri accettano l’obbligo di recepire e attuare il diritto comunitario. Questo è il principio fondante del processo di integrazione. Non vi è dubbio che occorre una cooperazione continua e attiva tra Commissione e Stati membri per fornire risposte rapide ed efficaci ai dubbi posti dai cittadini, nonché condannare e rettificare le violazioni nell’applicazione del diritto comunitario. Apprezzo dunque la dichiarazione rilasciata dalla Commissione in merito a una più intensa collaborazione con il Parlamento europeo nel campo della comunicazione e dell’applicazione del diritto comunitario.</p>
      <p sl="pl">I tribunali nazionali svolgono un ruolo essenziale nell’applicazione del diritto comunitario e, pertanto, appoggio pienamente l’impegno profuso dalla Commissione per specificare l’ulteriore formazione richiesta dai giudici, dalla professionale legale e dai funzionari pubblici negli Stati membri. Nondimeno, l’applicazione efficace del diritto comunitario è sempre associata a sfide impegnative, tra cui i ritardi generalizzati nel recepimento delle direttive.</p>
      <p sl="pl">Uno dei meccanismi più importanti che ci consentono di valutare come, in realtà, viene applicato il diritto comunitario è il sistema di riferimenti per una pronuncia pregiudiziale, il cui obiettivo è offrire ai tribunali nazionali l’opportunità di garantire un’interpretazione e un’applicazione uniformi del diritto europeo in tutti gli Stati membri.</p>
      <p sl="pl">Un problema fondamentale della procedura dei riferimenti per una pronuncia pregiudiziale è il tempo necessario per ottenere risposta dalla Corte di giustizia, che ahimè si aggira ancora sui 20 mesi. Il motivo è sempre lo stesso: la traduzione dei fascicoli delle cause in tutte le lingue dell’Unione europea, operazione che richiede all’incirca 9 mesi. Ovviamente queste traduzioni sono estremamente importanti perché garantiscono un ampio accesso alle pronunce europee più recenti e importanti rafforzando la fiducia giuridica nell’Unione europea. Tuttavia, il successo o l’insuccesso nell’effettiva introduzione del diritto comunitario dipende in ultima analisi dal modello istituzionale ritenuto appropriato. Avere conoscenze e mezzi non è tutto. Occorre anche la volontà di agire.</p>
    </intervention>
    <intervention id="5-011" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo PSE. – Signora Presidente, come negli anni passati, la Commissione non ha risposto ai quesiti posti nella risoluzione dello scorso anno sul controllo dell’applicazione del diritto comunitario, di cui sono stata autrice. Al riguardo, sono tre gli aspetti fondamentali in merito al quali la mancanza di miglioramento resta motivo di preoccupazione: trasparenza, risorse e durata delle procedure.</p>
      <p sl="pl">Tra i nuovi casi di violazione registrati nel 2007, 1 196 riguardavano una mancata notifica di misure nazionali riguardanti il recepimento di direttive comunitarie. E’ inaccettabile che la Commissione si conceda 12 mesi per trattare casi semplici come questi che, a parte la necessità di una risposta rapida, non richiedono analisi né valutazioni. Il progetto “EU Pilot” intrapreso un anno fa nei 15 Stati membri per testare il nuovo metodo di risposta alle denunce potrebbe essere esteso agli altri Stati membri, ma la mancanza di informazioni sulla valutazione del suo funzionamento non consente purtroppo al Parlamento di formulare commenti in merito.</p>
      <p sl="pl">Mi dispiace dire che durante questo mandato parlamentare non sono stati compiuti progressi significativi per quel che riguarda il ruolo che il Parlamento dovrebbe svolgere nel controllo dell’applicazione del diritto comunitario. In relazione a ciò, si dovrebbe formulare un invito ad attuare tempestivamente le riforme correlate proposte dal gruppo di lavoro “Riforma”, che rafforzeranno la capacità del Parlamento di controllare l’applicazione del diritto comunitario negli Stati membri.</p>
    </intervention>
    <intervention id="5-012" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signora Presidente, per una volta sono lieto di non essere io responsabile, lieto che sia venuto il vicepresidente Tajani perché ha il vantaggio di essere stato un eurodeputato. So che come ex membro di questa Camera lei ha vissuto la frustrazione che noi proviamo come eurodeputati in riferimento all’applicazione del diritto comunitario.</p>
      <p sl="es">Ciò premesso, in Parlamento tendiamo ad affidare il compito alla Commissione. Questa volta, però, penso che le stiamo chiedendo un impegno inattuabile perché tutto il diritto comunitario e tutta l’applicazione del diritto comunitario si basano sull’applicazione indiretta.</p>
      <p sl="es">Questo significa che la Commissione dispone soltanto di qualche funzionario nelle sedi centrali in cui riceve denunce e ha qualche possibilità di intervento, ma per il momento la tendenza è quella di limitare i poteri di bilancio e, pertanto, la Commissione non avrà modo di agire.</p>
      <p sl="es">Tutto il diritto comunitario e tutta l’applicazione del diritto comunitario dipendono da azioni intraprese dalle autorità nazionali: parlamenti nazionali, tribunali nazionali e funzionari pubblici nazionali.</p>
      <p sl="es">In merito a questo non credo che si possa esigere troppo dalla Commissione. Ciò che dovremmo fare è aiutarla e penso che la relazione della collega Frassoni contenga diversi elementi che potrebbero risultare utili per rendere concreta l’applicazione del diritto comunitario. Mi riferisco ai punti sulla correlazione tra provvedimenti nazionali e direttive, la cooperazione dei parlamenti nazionali e gli interventi dei tribunali nazionali.</p>
    </intervention>
    <intervention id="5-013" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, mi domando se il commissario Tajani concordi nell’affermare che in un certo senso il maggiore ostacolo alla corretta applicazione del diritto comunitario è rappresentato in realtà dai nostri governi nazionali.</p>
      <p sl="en">Citerò soltanto un esempio. All’incirca 20 anni fa abbiamo deciso di instaurare in tutta l’Unione europea le quattro libertà. Nella mia circoscrizione sono molte le persone di origine italiana. Una di queste è un insegnante che, ovviamente, parla correntemente italiano. Tornato nella casa di famiglia in Italia gli è stato proibito di insegnare nel paese natio della sua famiglia perché ha compiuto gli studi in Inghilterra. Ciò è sicuramente sbagliato, ma non possiamo farci nulla perché le autorità italiane – Dio sa per quale motivo – dicono che l’insegnamento è riservato ai cittadini italiani.</p>
      <p sl="en">Il comportamento del governo britannico negli aeroporti mi pare una flagrante violazione della maggior parte degli accordi europei. Vi è qualcosa che la Commissione può fare forse rivolgendo un accorato appello in occasione del prossimo vertice ai nostri governi nazionali affinché diano prova di un po’ di solidarietà europea?</p>
    </intervention>
    <intervention id="5-014" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">Signora Presidente, negli ultimi cinque anni, in veste di eurodeputato membro della commissione per le petizioni, ho esaminato centinaia e centinaia di petizioni, denunce e quesiti riguardanti l’ambiente e mi sono reso conto di quanto limitata sia la collaborazione delle autorità nazionali. Si potrebbe persino dire che da parte di alcuni Stati membri vi è una vera e propria ribellione contro l’applicazione della direttiva sugli habitat naturali e altre direttive riguardanti l’ambiente.</p>
      <p sl="es">Questo ci dà la misura di quanto siano inadeguati i servizi della Commissione, cui mancano sia le risorse necessarie sia la volontà politica di applicare il diritto comunitario nel più ovvio dei casi. Tutto questo accade da talmente tanti anni che, nella maggior parte dei casi, nel momento in cui le procedure di infrazione giungono alla Corte di giustizia europea agiamo in “punto di morte”, per cui il diritto, nelle situazioni irreparabili che riguardano l’ambiente, non porta ad alcun risultato.</p>
    </intervention>
    <intervention id="5-015" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione. – Signora Presidente, onorevoli parlamentari, i progetti di risoluzione oggi in discussione attribuiscono particolare importanza agli interessi dei cittadini e più specificamente dei denuncianti nell’applicazione del diritto comunitario.</p>
      <p sl="fr">Entro i limiti dei suoi obblighi in termini di riservatezza, la Commissione si adopera per essere più trasparente e pubblicare maggiori informazioni nella sua relazione annuale, sul sito web Europa e nella sua corrispondenza.</p>
      <p sl="fr">La Commissione è in procinto di sviluppare un portale comune per l’Unione europea che dovrebbe aiutare i cittadini e sta valutando la maniera migliore di presentare informazioni utili ai cittadini e orientarli verso le informazioni che meglio rispondono ai loro interessi.</p>
      <p sl="fr">La Commissione sta inoltre ultimando il lavoro per spiegare il principio della responsabilità dello Stato in caso di violazione del diritto comunitario, che dovrebbe aiutare i cittadini a ottenere riparazione presso i tribunali nazionali.</p>
      <p sl="fr">A livello di denunce, la Commissione conferma l’importanza che essa attribuisce agli adempimenti formali, all’efficiente gestione delle denunce e alla continua informazione dei denuncianti in merito allo stato di avanzamento del loro reclamo. Essa conferma altresì il suo desiderio di trovare soluzioni quanto prima.</p>
      <p sl="fr">Vorrei infine sottolineare, come giustamente hanno fatto gli onorevoli Wallis e Medina Ortega, l’importanza dei tribunali nazionali nell’applicazione del diritto comunitario. La Commissione sta lavorando in vari ambiti, per esempio con i giudici nazionali, come rammentava l’onorevole Zwiefka, per sensibilizzarli ai diversi aspetti del diritto comunitario e garantire che dispongano di tutti gli strumenti necessari per accedere alle corrispondenti informazioni.</p>
      <p sl="fr">Quanto al nuovo metodo “EU Pilot”, non si tratta di una fase ulteriore della procedura. Tale metodo, che ci consente di valutare subito se è possibile trovare una soluzione diretta e rapida con le parti interessate in uno Stato membro, è stato elaborato in base alla pratica sviluppata dalla Commissione negli anni aggiungendovi un maggiore impegno da parte della Commissione e degli Stati membri partecipanti in termini di organizzazione dei contatti e risultati da conseguire.</p>
      <p sl="fr">Sono molti gli aspetti specifici sollevati nel progetto di relazione oggi in discussione. La Commissione fornirà chiarimenti sugli aspetti che in questa sede non sono in grado di affrontare nella sua risposta alla risoluzione.</p>
      <p sl="fr">Detto ciò, per quanto concerne le infrastrutture, che fanno parte anch’esse del mio portafoglio, non posso che accogliere favorevolmente l’invito del Parlamento europeo a garantire che le procedure di infrazione siano trattate e, ove del caso, chiuse in quanto precludono agli Stati membri la possibilità di investire in infrastrutture che potrebbero incidere sull’attuazione del piano di ripresa economica europeo.</p>
      <p sl="fr">Signora Presidente, onorevoli parlamentari, apprezziamo il comune interesse dimostrato dal Parlamento e dalla Commissione per un’applicazione corretta e appropriata del diritto comunitario nell’interesse dei cittadini e delle imprese.</p>
      <p sl="fr">Conferiamo la nostra valutazione congiunta dell’importanza fondamentale di tale dimensione del programma “Legiferare meglio”.</p>
    </intervention>
    <intervention id="5-016" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">relatrice . − Signora Presidente, onorevoli colleghi, grazie Presidente è molto interessante che il Commissario abbia scelto di tutta la risoluzione quello che a me, come relatrice piace meno, comunque prendo per buona tutte le cose che ha detto e gli impegni che ha preso a nome della Commissione.</p>
      <p sl="it">Io volevo ancora approfittare di questa occasione per segnalare alcuni problemi che spero potranno essere affrontati dalla Commissione: la prima è una progressiva diminuzione dell’autonomia delle DG, delle direzioni generali, soggette al combinato disposto fra un servizio legale sempre più restio ad andare in Corte e un Segretariato generale sempre più restio a stimolare gli Stati membri e gli esempi che potrei fare, sono, ahimè numerosi.</p>
      <p sl="it">Poi c’è un problema reale, di non efficace controllo dell’applicazione del diritto comunitario per mancanza di risorse: in una direttiva che – signora Presidente – abbiamo molto studiato, che è la direttiva 38, ci sono stati 1500 reclami, quella sulla libera circolazione dei cittadini, ci sono stati 1500 reclami dei cittadini e solo 19 infrazioni aperte.</p>
      <p sl="it">Poi, per quanto riguarda la questione del progetto pilota, ho già detto del problema della diminuzione della forza di persuasione e il fatto che non sempre si possono ridurre i tempi; e chiaramente, quando si mandano nel pilota temi come inquinamenti già accertati, norme sulla caccia che sono ovviamente e apertamente in contrasto con le regole comunitarie, non si può pretendere che gli Stati membri agiscano perché questo serve solamente per ulteriormente ritardare la procedura.</p>
      <p sl="it">E infine, Presidente, c’è un problema che io considero preoccupante e che è relativamente nuovo, e cioè il combinato disposto fra l’estrema formalità sempre crescente delle risposte che la Commissione dà e il crescente anche arbitrio nella decisione. Recentemente, un’infrazione è stata chiusa per opportunità politica e faccio riferimento al Mose . E’ evidente che quando la categoria “opportunità politica” entra in un controllo che deve esser soprattutto giuridico le cose possono essere complicate.</p>
      <p sl="it">Infine, per quanto riguarda la nostra istituzione, il Parlamento, abbiamo un gravissimo problema perché nelle riforme che noi stiamo per discutere e per votare nel mese di maggio si pensa di diminuire di molto i poteri della commissione delle petizioni e questo è un gravissimo errore, perché la diminuzione del potere delle petizioni significa una diminuzione del potere dei cittadini, nella denuncia e nel trattamento dell'infrazione al diritto comunitario.</p>
    </intervention>
    <intervention id="5-017" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
    </intervention>
  </section>
  <section id="creitem3" title="3.  Pagamenti transfrontalieri nella Comunità - Attività degli istituti di moneta elettronica (discussione)">
    <intervention id="5-019" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A6-0053/2009), presentata dall’onorevole Starkevièiûtë, a nome della commissione per gli affari economici e monetari, sulla proposta di regolamento del Parlamento europeo e del Consiglio relativo ai pagamenti transfrontalieri nella Comunità [COM(2008)0640 – C6-0352/2008 – 2008/0194(COD) ], e</p>
      <p sl="unknown">la relazione (A6-0056/2009), presentata dall’onorevole Purvis, a nome della commissione per gli affari economici e monetari, sulla proposta di direttiva del Parlamento europeo e del Consiglio riguardante l’avvio, l’esercizio e la vigilanza prudenziale dell’attività degli istituti di moneta elettronica, che modifica le direttive 2005/60/CE e 2006/48/CE e che abroga la direttiva 2000/46/CE [COM(2008)0627 - C6-0350/2008 - 2008/0190(COD) ].</p>
    </intervention>
    <intervention id="5-020" speaker_id="28285" name="Margarita STARKEVIČIŪTĖ" is_mep="True" mode="spoken" role="relatore" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, oggi, in un momento in cui l’economia dell’Unione europea vive un periodo di recessione, è estremamente importante stimolare la crescita economica. Una delle fonti della crescita economia dell’Unione europea è l’espansione del mercato comune, ancora molto frammentato, specialmente nel campo dei servizi finanziari. La proposta dinanzi a noi dovrebbe contribuire a risolvere questo problema e creare un’area unica di pagamento europea, la cosiddetta AUPE.</p>
      <p sl="lt">Il documento ha già una sua storia. Non appena si è introdotto l’euro e si sono aboliti i tassi di cambio nei paesi della zona dell’euro, è diventato chiaro che i prezzi per i pagamenti transfrontalieri differivano ancora dai prezzi per i pagamenti locali. Per questo motivo è stato adottato il regolamento (CE) n. 2560 del Parlamento europeo e del Consiglio sui pagamenti transfrontalieri in euro, entrato in vigore alla fine del 2001, che fissa le competenze per i pagamenti locali e nazionali corrispondenti e i pagamenti transfrontalieri rafforzando tale principio con lo scopo di ridurre i prezzi per i consumatori e garantire una maggiore concorrenza sul mercato dei servizi di pagamento.</p>
      <p sl="lt">L’introduzione di tale regolamento ha ridotto le competenze per i pagamenti; per esempio, un bonifico transfrontaliero di 100 euro costava normalmente in media 24 euro nell’Unione europea, mentre ora costa soltanto 2,50. D’altro canto, il documento ha messo in luce alcune carenze, ragion per cui si è deciso che avrebbe dovuto essere rivisto.</p>
      <p sl="lt">Il testo dinanzi a noi è una versione migliorata del regolamento n. 2560. In che cosa consistono le novità contenute nel documento? Primo, il principio di parità delle competenze per i pagamenti transfrontalieri e nazionali corrispondenti è stato esteso per includere l’addebito diretto, che prima non era disponibile. Una volta creata l’AUPE e adottata la direttiva sui servizi di pagamento, l’ambiente di pagamento in Europa è cambiato; è dunque importante che dal novembre 2009 sia possibile utilizzare il diffuso metodo di pagamento elettronico con addebito diretto su base transfrontaliera. Per contribuire a creare tale modello comune di addebito diretto, il regolamento afferma che in assenza di un accordo bilaterale tra i fornitori di servizi di pagamento del pagatore e del beneficiario, il livello della competenza di interscambio multilaterale provvisoria predefinita per un addebito diretto sarà fissata in 0,08 euro per un periodo transitorio fino al 2012.</p>
      <p sl="lt">Il documento descrive inoltre come migliorare la difesa dei diritti dei consumatori ed eliminare gli ostacoli per le aziende. Si propone infatti che gli Stati membri nominino autorità competenti incaricate di sovrintendere all’attuazione del regolamento, autorità che dovrebbero anche collaborare a livello internazionale in maniera che vi siano meno ostacoli per le imprese, oltre ad avere la facoltà di predisporre indirizzi sulle modalità di valutazione delle procedure per accertare il rispetto del principio.</p>
      <p sl="lt">Un’altra novità contenuta nella revisione del documento consiste nella proposta di abolire progressivamente gli obblighi a carico di taluni Stati di fornire statistiche della bilancia dei pagamenti prevedendo altre procedure per fornirle.</p>
      <p sl="lt">Mi dispiace moltissimo che non sia stato possibile pervenire a un accordo in merito con il Consiglio e per il momento le procedure di revisione della bilancia dei pagamenti e le procedure di attuazione restano ancora da definire, sebbene Parlamento e Commissione abbiano ambedue dichiarato che a tal fine sarà fissato un termine molto ravvicinato.</p>
    </intervention>
    <intervention id="5-021" speaker_id="729" name="John PURVIS" is_mep="True" mode="spoken" role="relatore" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, la presente direttiva risponde alla crescente importanza del commercio elettronico e della moneta elettronica, oltre che all’esigenza di un quadro legislativo chiaro. Il suo scopo è agevolare l’uso della moneta elettronica per i conti di pagamento online, i conti di telefoni cellulari prepagati, le tessere di viaggio a scalare e i voucher regalo.</p>
      <p sl="en">La moneta elettronica non è diversa da altre forme di denaro perché conserva il suo valore monetario e rappresenta un comodo strumento di scambio. Tuttavia, a differenza degli strumenti di pagamento basati su conti come le carte di credito e debito, funziona come strumento al portatore prepagato ed è usato per coprire pagamenti, in generale di importi relativamente piccoli, a imprese che non siano l’utente, per cui si distingue dalle carte prepagate monouso come le schede telefoniche. Per usare la moneta elettronica non vi è alcuna necessità di un conto bancario, ragion per cui rappresenta uno strumento particolarmente importante per quanti nella nostra società non dispongono di conti bancari o non possono disporne.</p>
      <p sl="en">Ben otto anni fa, Benjamin Cohen, nel suo articolo intitolato “Electronic Money: New Day or False Dawn? ”, affermava che l’era della moneta elettronica era imminente. Purtroppo, tale previsione era troppo ottimistica e prematura, quanto meno per l’Europa. La moneta elettronica è ben lungi, sul nostro continente, dall’offrire tutti i benefici che si erano ipotizzati quando si è adottata la prima direttiva in materia nel 2001.</p>
      <p sl="en">Probabilmente ciò è accaduto a causa dell’elevato capitale iniziale necessario allo scopo e di altre limitazioni eccessivamente prudenziali. Il numero di istituti di moneta elettronica varia notevolmente da uno Stato membro all’altro. Per esempio, la Repubblica ceca ne conta oltre 40, mentre Francia e Germania complessivamente 12. Pensate che due istituti di moneta elettronica tedeschi sono stati addirittura costretti a trasferirsi nella giurisdizione britannica in ragione delle notevoli differenze esistenti a livello normativo, anche in presenza della direttiva. Nell’agosto 2007 – due anni fa – la moneta elettronica in circolazione era pari soltanto a 1 miliardo di euro a fronte dei 600 miliardi in circolazione in contanti.</p>
      <p sl="en">E’ evidente, pertanto, che la moneta elettronica ha una lunga strada da percorrere per diventare un’alternativa seria al contante. A ogni modo sta crescendo notevolmente, nonostante le limitazioni, e questa nuova direttiva dovrebbe consentire l’uso di nuovi servizi di moneta elettronica sicuri e innovativi per fornire opportunità di accesso al mercato a nuove figure e promuovere una concorrenza effettiva e reale tra operatori del mercato. Gli operatori nuovi e più piccoli avranno la possibilità di entrare sul mercato perché l’importo del capitale iniziale richiesto sarà portato da 1 milione di euro a 350 000. La commissione per gli affari economici e monetari avrebbe sicuramente preferito meno.</p>
      <p sl="en">I fornitori possono invece ampliare gli sbocchi per l’effettuazione di pagamenti elettronici. Per esempio, il cliente che acquista il biglietto della metropolitana con moneta elettronica potrà anche comprare un caffè, un quotidiano o un mazzo di fiori al chiosco della stazione, come è già possibile a Hong Kong, dove il servizio ha riscosso grande successo.</p>
      <p sl="en">Il processo legislativo è stato molto incalzante poiché l’intenzione era quella di giungere a un accordo in prima lettura affinché la misura fosse promulgata prima delle elezioni europee. Ringrazio sentitamente Ivo e Melanie del personale della commissione per gli affari economici e monetario, gli onorevoli Pittella e Raeva, relatori ombra per i socialisti e i liberali, i servizi della Commissione e la presidenza ceca, segnatamente Tomáš Trnka e i suoi collaboratori, per la loro collaborazione estremamente fruttuosa. Nessuno di noi ha ottenuto tutto ciò che desiderava, ma ritengo che avremo compiuto un passo avanti significativo e gradirei molto che il Parlamento appoggiasse il progetto.</p>
    </intervention>
    <intervention id="5-022" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signora Presidente, onorevoli parlamentari, innanzitutto io desidero esprimere l’apprezzamento della Commissione per come è stato rapido il Parlamento nell’affrontare questi due dossier così importanti e per questo voglio ringraziare sia i relatori, sia la presidente Pervenche Berès, per aver dato un contributo determinante alla celerità del lavoro.</p>
      <p sl="it">Oggi mancano soltanto un paio di mesi alla data entro la quale gli Stati membri dovranno recepire la direttiva sui servizi di pagamento. Queste due misure, insieme al notevole impegno dell’industria dei pagamenti per sviluppare i prodotti SEPA, rappresentano un passo fondamentale e opportuno verso il completamento del mercato unico dei pagamenti. Tali misure, insieme alla direttiva, completeranno la base giuridica indispensabile per garantire chiarezza, certezza e stabilità del mercato. I negoziati svolti nelle ultime settimane hanno consentito di ottenere molto rapidamente un consenso attorno a questi due dossier.</p>
      <p sl="it">Per quanto riguarda il regolamento rivisto sui pagamenti transfrontalieri, sono lieto di annunciare che la Commissione condivide l’emendamento proposto, frutto di un compromesso. La Commissione si rallegra in particolare dell’inclusione nella sua proposta originaria di articoli che disciplinano la questione della commissione interbancaria multilaterale per le operazioni di addebito diretto. Il mercato aspettava queste disposizioni e noi le consideriamo indispensabili per il varo tempestivo dell'addebito diretto SEPA da parte delle banche europee.</p>
      <p sl="it">Queste regole daranno all'industria dei pagamenti tre anni per proporre un modello commerciale di lungo termine per gli addebiti automatici nel rispetto delle norme della concorrenza. La Commissione, nell’ottica del compromesso, è disposta a sostituire l’abolizione incondizionata di questi obblighi con una clausola di riesame come proposto dal Parlamento e dal Consiglio.</p>
      <p sl="it">Per quanto riguarda la direttiva sulla moneta elettronica rivista, si tratta di una normativa particolarmente ambiziosa e che offrirà una ben accetta seconda opportunità per l’istituzione di un mercato della moneta elettronica che sia veramente proficuo. Questa direttiva mira a fornire al mercato un quadro giuridico e prudenziale chiaro ed equilibrato, eliminando ostacoli inutili, sproporzionati o eccessivi all’ingresso nel mercato e rendendo più interessante l’attività dell’emissione di moneta elettronica.</p>
      <p sl="it">La nuova direttiva dovrebbe favorire una concorrenza vera ed efficace tra tutti i partecipanti del mercato garantendo nel contempo la parità di condizioni per tutti i fornitori di servizi di pagamento e un elevato livello di tutela dei consumatori. Il compromesso raggiunto stabilisce un ottimo equilibrio tutelando pienamente i nostri obiettivi iniziali e nel contempo rispondendo adeguatamente alle preoccupazioni legittime espresse nel corso del processo di adozione. Pertanto, sosteniamo pienamente questa proposta.</p>
    </intervention>
    <intervention id="5-023" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="en">relatore per parere della commissione giuridica. − Signora Presidente, la commissione giuridica appoggia la proposta di regolamento del Parlamento europeo e del Consiglio sui pagamenti transfrontalieri nella Comunità.</p>
      <p sl="en">Le finalità dell’iniziativa della Commissione sono i seguenti: primo, sostituire il regolamento esistente per adeguarlo agli sviluppi del mercato; secondo, promuovere la tutela dei diritti dei consumatori e fornire un quadro giuridico adeguato per lo sviluppo di un sistema di pagamenti efficiente e moderno all’interno dell’Unione; terzo, creare un mercato unico per i servizi di pagamento in euro.</p>
      <p sl="en">La commissione giuridica è stata incaricata di formulare un parere alla commissione per gli affari economici e monetari, responsabile del testo. Nel parere si è proposto che gli Stati membri possano designare istituzioni esistenti affinché agiscano quali autorità competenti e utilizzino o estendano le procedure esistenti per quanto concerne i servizi di pagamento transfrontalieri. E’ importante applicare e migliorare le misure e gli organi di ricorso già esistenti per affrontare efficacemente reclami e controversie relativi alla proposta.</p>
      <p sl="en">E’ inoltre fondamentale sottolineare che il principio della proporzionalità, il principio della sussidiarietà e, soprattutto, il principio esteso della parità di competenze per pagamenti transfrontalieri devono attenersi al all’articolo 95, paragrafo 1, del trattato CE. I pagamenti transfrontalieri in euro richiedono un approccio comunitario perché le norme e i principi applicabili devono essere i medesimi in tutti gli Stati membri affinché si possa giungere alla certezza giuridica e a pari condizioni per tutti i partecipanti al mercato europeo dei pagamenti.</p>
    </intervention>
    <intervention id="5-024" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">a nome del gruppo PPE-DE. – Signora Presidente, formulerò qualche commento soltanto sul regolamento concernente i pagamenti transfrontalieri e la relazione stilata dall’onorevole Starkevièiûtë.</p>
      <p sl="es">Il regolamento, come la collega ha spiegato esaurientemente, risponde alle esigenze percepite a seguito dell’introduzione dell’euro e sancisce un principio relativamente chiaro: le commissioni per i pagamenti nazionali e per i pagamenti transfrontalieri devono essere le medesime. Questa è una norma che si ispira al buon senso in un mercato interno che però è stata tutt’altro che rispettata prima dell’introduzione del regolamento.</p>
      <p sl="es">Il regolamento è diventato così un trampolino per l’AUPE, citata anch’essa nella relazione, in merito alla quale vorrei proporvi alcune osservazioni ulteriori.</p>
      <p sl="es">Nel tempo il regolamento è diventato superato ed è stato necessario rivederlo per adeguarlo ai cambiamenti intervenuti sui mercati finanziari e anche nella direttiva sui servizi di pagamento.</p>
      <p sl="es">La stessa Commissione si è prefissa tre scopi nella revisione: primo, includere gli addebiti diretti transfrontalieri nell’ambito di applicazione del regolamento; secondo, stabilire procedure per la gestione stragiudiziale dei problemi che potrebbero derivare dall’applicazione del regolamento; terzo, semplificare gli obblighi di comunicazione delle statistiche della bilancia dei pagamenti.</p>
      <p sl="es">Il Parlamento europeo ha accettato nel complesso tale approccio pur apportandovi tre modifiche significative: una chiarificazione delle definizioni giuridiche contenute nel regolamento, un avvertimento o un promemoria agli Stati membri che rammenti loro dell’obbligo di attenersi al regolamento con maggiore efficacia di quanto abbiano fatto in passato e un invito a un’intensa collaborazione tra Stati membri.</p>
      <p sl="es">La mia preoccupazione riguardava gli obblighi di comunicazione delle statistiche della bilancia dei pagamenti, questione risolta di concerto dalle diverse istituzioni. Posso pertanto dire che sono pienamente soddisfatto del risultato conseguito.</p>
    </intervention>
    <intervention id="5-025" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE. – Signora Presidente, vorrei intervenire sulla relazione dell’onorevole Purvis concernente la moneta elettronica.</p>
      <p sl="fr">In primo luogo ritengo che se ci interroghiamo in merito alle ragioni per le quali la moneta elettronica è meno diffusa da noi rispetto a Hong Kong, sicuramente dobbiamo risponderci che i cittadini europei si sono abituati decisamente con maggiore facilità all’uso delle carte bancarie.</p>
      <p sl="fr">Nell’elaborare questa legislazione il Parlamento ha espresso due preoccupazioni: primo, in un momento in cui la questione della sorveglianza è sulla bocca di tutti, non vogliamo deregolamentare la sorveglianza degli istituti di moneta elettronica soltanto per le pressioni da essi esercitate. Per questo il Parlamento europeo ha insistito soprattutto sul fatto che tali istituzioni che emettono e gestiscono moneta elettronica debbano essere oggetto di una reale sorveglianza e ritengo che abbiamo ottenuto una serie di garanzie al riguardo che indubbiamente apprezzo.</p>
      <p sl="fr">Allo stesso modo, eravamo ansiosi di tenere conto degli interessi dei cittadini e di quanti utilizzano la moneta elettronica, specialmente nel momento in cui vogliono porre fine al contratto, in maniera che non fossero soggetti a limitazioni e commissioni giudicate eccessive, imposte loro dagli istituti che gestiscono la moneta elettronica.</p>
      <p sl="fr">Questo è lo spirito con il quale abbiamo appoggiato la proposta nella speranza che semplificherà la vita dei nostri concittadini grazie all’uso della moneta elettronica senza che ciò comporti eccessi, soprattutto in termini di meccanismi di sorveglianza.</p>
    </intervention>
    <intervention id="5-026" speaker_id="38606" name="Mariela Velichkova BAEVA" is_mep="True" mode="spoken" nationality="Bulgaria" birth_date="22-10-1964" birth_place="Sofia" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signora Presidente, la proposta di regolamento del Parlamento europeo e del Consiglio sui pagamenti transfrontalieri nella Comunità, volta a sostituire il regolamento attualmente in vigore, è legata alla creazione di un mercato integrato europeo dei pagamenti. La proposta è intesa altresì a rafforzare la tutela degli interessi e dei diritti dei consumatori, oltre che ad alleggerire l’onere per quanto concerne gli obblighi di comunicazione di statistiche.</p>
      <p sl="bg">L’articolo 5 sulla bilancia dei pagamenti e l’articolo 12 concernente la clausola di revisione sono oggetto di un compromesso ricercato dalla nostra relatrice, onorevole Starkevièiûtë, e sostenuto dalla Bulgaria che offre la possibilità di procedere a tempo debito a una valutazione adeguata.</p>
      <p sl="bg">L’attuale crisi finanziaria mondiale porta a concentrare l’attenzione sulla necessità di disporre di dati statistici pertinenti. La Bulgaria è favorevole all’abolizione degli obblighi di comunicazione basati sullo stabilimento per quanto concerne i fornitori di servizi di pagamento in relazione alle statistiche della bilancia dei pagamenti se inferiori alla soglia di 50 000 euro.</p>
      <p sl="bg">La Bulgaria appoggia altresì l’abolizione dell’articolo 5, paragrafo 2, in quanto le riserve espresse sono formulate nel contesto della potenziale perdita di informazioni e di un deterioramento della qualità delle statistiche della bilancia dei pagamenti e hanno anche a che vedere con la necessità di un periodo tecnico per l’attuazione del passaggio al sistema di comunicazione diretta.</p>
    </intervention>
    <intervention id="5-027" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signora Presidente, onorevoli colleghi, ancora una volta io desidero esprimere il mio apprezzamento per il modo con il quale il Parlamento ha gestito questi due dossier. Questo significa che il nuovo regolamento sui pagamenti transfrontalieri entrerà in vigore come previsto il 1° novembre di quest’anno e il mercato della moneta elettronica beneficia così di una seconda opportunità di sviluppo.</p>
      <p sl="it">Parallelamente alla direttiva sui servizi di pagamento, questi due atti legislativi europei consentiranno di creare un quadro giuridico moderno e globale per il mercato comunitario dei pagamenti e spianeranno la strada affinché l’industria europea dei pagamenti possa sviluppare pienamente il progetto dell’area unica dei pagamenti in euro. Tale progetto offrirà ai consumatori e alle aziende europee un mercato dei pagamenti pienamente integrato, efficiente sotto il profilo dei costi e di ottima qualità.</p>
      <p sl="it">La Commissione quindi ringrazia – io lo faccio con particolare piacere – il Parlamento europeo per questo ulteriore segno del suo impegno a favore del SEPA.</p>
    </intervention>
    <intervention id="5-028" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">a nome del gruppo IND/DEM. – Signora Presidente, la moneta elettronica utilizzabile su base transfrontaliera rappresenta un progresso notevole. E’ importante che l’Unione migliori il mercato interno in tal modo promuovendone l’uso. Vorrei però cogliere l’occasione per ricordare ciò di cui stiamo effettivamente parlando.</p>
      <p sl="sv">Quando abbiamo introdotto l’euro in molti paesi europei, ciò è avvenuto sulla base delle analisi svolte in merito al valore di un’unione monetaria. Il valore sta nel fatto che riduciamo i costi derivanti dal cambio del denaro e altri costi delle operazioni. Avendo una valuta comune riduciamo altresì i costi di informazione. Il prezzo che paghiamo per questo è costituito da economie più instabili. E’ più difficile per noi mantenere tassi elevati e costanti di occupazione, nonché preservare finanze di Stato stabili. Lo vediamo in questo momento in cui in tale ambito tutto sta assumendo una forma piramidale in paesi come l’Irlanda, la Spagna, l’Italia e la Grecia.</p>
      <p sl="sv">In tali circostanze, le vittime dovrebbero essere compensate dai vantaggi ottenuti in termini di costi inferiori delle operazioni grazie a una valuta comune. Tuttavia, i benefici stanno costantemente diminuendo proprio perché il sistema di pagamento non sta progredendo così rapidamente. Entro un breve lasso di tempo, ci troveremo in una situazione in cui scopriremo che disponiamo di un sistema di pagamento talmente efficace da rendere i costi trascurabili. Allora avremo una moneta comune che di fatto ci garantisce soltanto instabilità nell’economia europea. E’ un risvolto che avevo preannunciato e ora si sta manifestando. Vi esorto tutti a riflettere sull’argomento.</p>
    </intervention>
    <intervention id="5-029" speaker_id="28285" name="Margarita STARKEVIČIŪTĖ" is_mep="True" mode="spoken" role="relatore" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Signora Presidente, vorrei dire che il testo dinanzi a noi è un compromesso che è stato raggiunto attraverso complessi negoziati tra Consiglio, Commissione e Parlamento.</p>
      <p sl="lt">E’ nondimeno un risultato positivo e mi preme ringraziare il rappresentante del Consiglio, signor Trinka, e i rappresentanti della Commissione per la loro collaborazione, così come vorrei ringraziare il personale della commissione per gli affari economici e monetari che ha prestato assistenza nella preparazione del documento. Esso risponderà agli interrogativi posti dell’onorevole Lundgren, ossia contribuirà a sostenere l’intera zona dell’euro perché le procedure per le operazioni in euro saranno rafforzate. In quanto rappresentante di un paese che non rientra nella zona dell’euro, sono lieta che il presente regolamento possa essere applicato, sempre che gli Stati membri non appartenenti alla zona dell’euro lo desiderino, anche ai pagamenti in valuta nazionale, che nel caso della Lituania sarebbe il litas.</p>
      <p sl="lt">Per il momento, nei nostri paesi i prezzi per i pagamenti transfrontalieri e i prezzi per i pagamenti interni in valuta nazionale ancora differiscono. Ciò in parte dipende dal fatto che non siamo Stati membri della zona dell’euro. Penso che il primo passo e uno dei passi verso la zona dell’euro sarebbe per noi, Stati membri che non apparteniamo a tale zona, iniziare ad applicare il principio alle valute nazionali. L’altro aspetto importante è che la promozione dei pagamenti transfrontalieri con questo regolamento apre la via all’ammodernamento del settore bancario europeo perché le banche dispongono di un periodo di transizione di tre anni per preparare un nuovo modello commerciale che renda i pagamenti più efficienti.</p>
      <p sl="lt">Ciò è molto importante perché spesso parliamo di innovazioni, nuove iniziative e ammodernamento. L’odierno documento crea proprio le condizioni giuste per tutto questo.</p>
    </intervention>
    <intervention id="5-030" speaker_id="729" name="John PURVIS" is_mep="True" mode="spoken" role="relatore" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, solo per soddisfare le preoccupazioni prudenziali a cui l’onorevole Berès ha fatto riferimento, vorrei sottolineare che abbiamo insistito nella direttiva e nella relazione affinché i fondi di moneta elettronica non siano considerati depositi; sulla loro base non è possibile creare credito. Abbiamo aperto solo un po’ di più la porta alla moneta elettronica.</p>
      <p sl="en">Il capitale di base richiesto scende a 350 000 euro; la commissione per gli affari economici e monetari avrebbe preferito 200 000. I fondi propri necessari devono corrispondere al 2 per cento dei fondi di moneta elettronica in circolazione; noi avremmo preferito l’1,6 per cento, ma con la flessibilità per difetto o per eccesso del 20 per cento consentita, gli Stati membri più liberali possono scendere all’1,6 per cento, mentre i conservatori possono spingersi fino al 2,4 per cento.</p>
      <p sl="en">Non è l’ideale avere sempre la prospettiva di una disparità di condizioni nell’Unione europea, specialmente dopo aver ribadito il fatto che i fondi degli utilizzatori di moneta elettronica saranno completamente protetti e vi sono altri semplici meccanismi di protezione importanti, per esempio nel rimborso, come diceva l’onorevole Berès. In ragione del livello di capitale richiesto, si è dovuto fissare anche la soglia della deroga per gli operatori di moneta elettronica nazionali puri a 5 milioni di euro anziché 2.</p>
      <p sl="en">Tutto sommato, questo è un passo avanti molto cauto. Non è perfetto, ma i compromessi raramente lo sono. Quasi sicuramente dovrà essere rivisto nell’arco di tre o quattro anni e allora spero che più operatori avranno fatto il loro ingresso nel settore. Utilizzatori e commercianti richiederanno a gran voce una maggiore possibilità di scelta. Le autorità di regolamentazione più dubbiose, le banche, onorevole Berès, persino la Banca centrale europea, si saranno persuase che si tratta di un semplice servizio utile, che non comporta rischi per l’economia europea, e noi in Europa potremo finalmente cogliere tutte le opportunità offerte della moneta elettronica.</p>
    </intervention>
    <intervention id="5-031" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà oggi.</p>
    </intervention>
  </section>
  <section id="creitem4" title="4. Norme sanitarie relative ai sottoprodotti di origine animale non destinati al consumo umano (discussione)">
    <intervention id="5-033" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca la discussione sulla relazione (A6-0087/2009), presentata dall’onorevole Schnellhardt, a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio recante norme sanitarie relative ai sottoprodotti di origine animale non destinati al consumo umano (regolamento sui sottoprodotti di origine animale) [COM8(2008)0345 – C6-0220/2008 – 2008/0110(COD) ].</p>
    </intervention>
    <intervention id="5-034" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevoli colleghi, abbiamo prodotto una valida relazione e siamo riusciti a ottenere un consenso sul regolamento concernente i sottoprodotti di origine animale in prima lettura. Per questo devo i miei ringraziamenti alle presidenza francese e ceca, alla commissione e ai relatori dei singoli gruppi.</p>
      <p sl="de">La collaborazione nella stesura della relazione è stata caratterizzata da uno spirito di fiducia e siamo stati capaci di compilare la relazione rapidamente, sebbene, e dobbiamo pensarla in questi termini, la relazione dinanzi a noi abbia modificato notevolmente la proposta della Commissione, non tanto in termini di contenuto quanto a livello di struttura. Molti dettagli sono stati riordinati. La nuova proposta era necessaria perché nell’applicazione del regolamento del 2002 sono emerse diverse lacune che nella pratica hanno creato problemi. Per quanto il regolamento del 2002 controllasse le patologie animali come l’encefalite spongiforme bovina, la contaminazione da diossina e la diffusione di altre malattie animali come l’afta epizootica o la peste suina, per compiere ulteriori progressi al riguardo era fondamentale stabilire i requisiti per quanto concerne gli aspetti della responsabilità, della rintracciabilità e del punto finale per i sottoprodotti della macellazione.</p>
      <p sl="de">Era inoltre necessario eliminare l’incertezza giuridica circa l’ambito di applicazione del regolamento ai sottoprodotti derivanti da selvaggina. In linea con i precedenti regolamenti sui temi dell’igiene, in futuro anche gli operatori saranno responsabili dei loro prodotti. Ho già fatto questa precisazione in riferimento agli altri regolamenti. Questo però non deve portare a una riduzione del controllo ufficiale.</p>
      <p sl="de">Attraverso il nuovo regolamento vogliamo aumentare la sicurezza per i cittadini e non soltanto spostare la responsabilità. E’ dunque importante che gli operatori che trattano sottoprodotti siano approvati. Gli specifici operatori che avranno bisogno di approvazione sono chiaramente regolamentati. Il fatto che, in aggiunta a un processo di approvazione, vi sia anche un processo di registrazione è dovuto al desiderio di ridurre la burocrazia. In futuro dovremo sicuramente valutare attentamente se la procedura di registrazione sia in grado di garantire un grado di sicurezza sufficiente. Penso inoltre che l’incertezza precedentemente causata dalle disposizioni in materia di sottoprodotti di origine animale provenienti da selvaggina sia stata eliminata. Ora è chiaro che è fondamentale una corretta pratica di caccia. La selvaggina raccolta nei boschi non deve essere utilizzata. Credo peraltro che abbiamo realizzato i desideri di molti parlamentari consentendo la corretta nutrizione degli uccelli necrofagi in alcune regioni.</p>
      <p sl="de">La capacità di stabilire il punto finale dei ciclo di vita dei sottoprodotti rappresenta un passo avanti significativo, che eliminerà l’incertezza giuridica, ovvierà a molte lacune e risolverà molte difficoltà. Dovremo dunque valutare se la definizione di punto finale della Commissione si conforma al suddetto criterio, vale a dire la certezza giuridica. Mi rendo conto, ovviamente, che vi possono essere differenze da prodotto a prodotto e per questo occorre flessibilità, ma alla Commissione direi che serve anche trasparenza in maniera che vi sia chiarezza per l’utente.</p>
      <p sl="de">Giungiamo quindi al punto cruciale che per me è sempre la questione della comitatologia. Troppe norme nel nuovo regolamento sono attuate utilizzando la procedura della comitatologia. Dobbiamo analizzare la questione con estrema attenzione. Sappiamo naturalmente che come eurodeputati abbiamo la possibilità di svolgere il nostro ruolo in tale ambito, ma l’esperienza ci insegna anche che non siamo affatto in condizioni di controllare o esaminare tutte le procedure di comitatologia, ragion per cui apprezzo il fatto che la Commissione abbia espresso il desiderio di presentare le proprie proposte alla commissione per l’ambiente prima che vengano adottate. Questo è un approccio corretto perché vi sono tantissime forme di comitatologia. Credo pertanto che siamo sulla strada giusta.</p>
      <p sl="de">Alla fine della discussione formulerò qualche ulteriore osservazione su alcuni altri aspetti.</p>
    </intervention>
    <intervention id="5-035" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signora Presidente, onorevoli parlamentari, oggi verrà richiesto al Parlamento un voto su una posizione comune basata sulla proposta di un nuovo regolamento sui sottoprodotti di origine animale presentata dalla Commissione. Questo è il momento durante il quale io voglio ringraziare il relatore per il suo lavoro che ha reso possibile arrivare a questa posizione comune, intanto per la sua conoscenza delle regole nel settore veterinario che gli hanno permesso di raggiungere un risultato positivo e condiviso. La mia collega, la signora Vassiliou, si scusa per non essere presente personalmente a questo dibattito, ma ha comunque chiesto di ringraziare personalmente il relatore per tutto ciò che ha fatto e per gli sforzi che ha profuso per raggiungere l’obiettivo.</p>
      <p sl="it">Siamo naturalmente grati come Commissione anche ai relatori ombra che hanno seguito questo lavoro in maniera costruttiva, come ha sottolineato nel corso del suo intervento il relatore, e si è reso quindi possibile – grazie a questa collaborazione –incorporare nella posizione comune anche le maggiori preoccupazioni manifestate dalla commissione agricoltura e sviluppo rurale. Come il relatore, anch'io voglio ringraziare la Presidenza francese che ha lavorato molto pur sapendo che non avrebbe raggiunto essa stessa il risultato finale e la Presidenza ceca che ha investito grandi energie per ottenere un mandato chiaro e coerente per il negoziato con il Parlamento. Quindi, la Commissione dà il suo convinto sostegno alla posizione comune.</p>
      <p sl="it">Questo testo, chiarisce le relazioni tra le norme sanitarie e quelle ambientali e in questo modo contribuisce agli obiettivi della Better Regulation . Le norme che il Parlamento si accinge a votare permetteranno un uso più ampio dei sottoprodotti di origine animale, che sono attualmente esclusi da qualsiasi valorizzazione, garantendo comunque adeguate condizioni di sicurezza. Ci sarà anche una riduzione dei costi amministrativi e consentirà questo agli operatori di essere più competitivi. Tutto ciò sarà fondamentale per consentire loro di rispondere in modo dinamico alle sfide del futuro, siano esse derivate dalle importazioni da paesi terzi o da nuovi sviluppi tecnologici relativi all’utilizzo dei sottoprodotti.</p>
      <p sl="it">Le nuove norme saranno anche pienamente coerenti con l’obiettivo di proteggere la biodiversità e – aspetto più importante di tutti – consentiranno di mantenere un elevato livello di protezione all’interno dell’Unione europea contro i rischi per la sanità pubblica e degli animali.</p>
    </intervention>
    <intervention id="5-037" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signora Presidente, signor Commissario, onorevoli colleghi, apprezzo moltissimo il progetto di relazione del collega Schnellhardt e vorrei ringraziarlo per l’eccellente lavoro svolto. Dopo le numerose crisi che hanno caratterizzato gli ultimi anni per quanto concerne i prodotti di origine animale che pongono un rischio per la salute umana e animale, è fondamentale poter disporre di un regolamento normativo completo. Una revisione del regolamento vigente era dunque necessaria.</p>
      <p sl="de">Adesso come prima abbiamo bisogno di garantire un alto grado di sicurezza. Sebbene fondamentalmente sosteniamo dunque la relazione, qualche punto desta in me preoccupazione. Molte disposizioni del regolamento sono state rese meno restrittive e, pertanto, in qualche modo agevolano il commercio di sottoprodotti di origine animale. Permettetemi di citare alcuni esempi per chiarire il mio pensiero. Si autorizza l’uso di alcuni materiali di categoria 1 nel mangime per animali domestici. I materiali di categoria 2 o 3 possono, nonostante il rischio a essi associato, essere smaltiti più facilmente, sotto la supervisione ufficiale, sempre che le quantità smaltite per settimana siano ridotte. Il rischio associato ai sottoprodotti di origine animale di qualunque categoria è determinato solo in parte dalla loro quantità. Resta il fatto che sarà compito della Commissione europea promulgare il regolamento di esecuzione e, come i progetti che lo hanno preceduto, anche questo concede molti poteri alla Commissione. Ciò significa che la Commissione potrà procedere alla definizione di regolamenti fondamentali e completi per la gestione dei sottoprodotti di origine animale nell’ambito della procedura di comitatologia con il risultato che, come purtroppo spesso accade, il Parlamento sarà escluso.</p>
    </intervention>
    <intervention id="5-038" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">a nome del gruppo PSE. – Signora Presidente, vorrei esordire ringraziando l’onorevole Schnellhardt per l’ambizioso testo racchiuso in questa relazione estremamente tecnica. A nome della nostra relatrice ombra, onorevole Westlund, vorrei inoltre ringraziare gli altri relatori ombra per la costruttiva collaborazione grazie alla quale oggi votiamo su una proposta che siamo in grado di sostenere. La proposta sulla quale ci accingiamo a votare è sia più chiara sia più semplice da utilizzare rispetto alla complicatissima legislazione attualmente in vigore in tale ambito. Noi del gruppo PSE siamo particolarmente lieti di essere riusciti a ottenere un’audizione per il nostro emendamento volto a consentire anche agli animali necrofagi l’opportunità di trovare il cibo di cui hanno bisogno per sopravvivere. Ci rallegriamo altresì per il fatto di essere riusciti a far convergere l’attenzione sia sui rischi per la salute sia sulla sicurezza pur mantenendo la necessaria flessibilità. Grazie per il lavoro svolto. Siamo lieti di poter disporre di una proposta costruttiva.</p>
    </intervention>
    <intervention id="5-039" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">a nome del gruppo Verts/ALE. – Signora Presidente, onorevoli colleghi, vorrei porgere i miei più sinceri ringraziamenti all’onorevole Schnellhardt per l’eccellente lavoro e la collaborazione. E’ positivo il fatto di aver potuto contare su uno specialista di prim’ordine della portata del nostro relatore.</p>
      <p sl="fi">L’obiettivo principale del regolamento dinanzi è noi è la garanzia dell’igiene, nonché della sicurezza e della salute umana. Vorrei però citare un altro elemento importante per salvaguardare la biodiversità e la piccola imprenditoria nel campo turismo naturale in Finlandia. Mi compiaccio per il consenso politico ottenuto in seno al Parlamento e con il Consiglio dei ministri per risolvere la questione.</p>
      <p sl="fi">Si tratta delle attività su piccola scala che si occupano di prelevare carcasse di animali morti presso aziende che allevano bestiame, per esempio allevamenti di suini, per portarle direttamente nei luoghi frequentati da animali selvatici affinché possano nutrirsi. Ciò è importante per esempio in Spagna per sostenere i rapaci selvatici. In Finlandia tali pratiche hanno salvato l’aquila di mare dall’estinzione all’epoca in cui l’approvvigionamento di cibo naturale era troppo contaminato da tossine chimiche e la specie non sarebbe stata in grado di riprodursi facendo affidamento sulle sole risorse di cibo disponibili in natura.</p>
      <p sl="fi">Nelle aree settentrionali della Finlandia, dove la densità di popolazione è molto scarsa, i fotografi della natura utilizzano questo metodo per attirare gli animali selvatici in luoghi dove possono essere fotografati e piccole agenzie di viaggio organizzano, ad esempio, safari di osservazione. Mi rallegro per il fatto che questa normativa offre una soluzione che salvaguarda la sicurezza e la salute umana, ma preserva anche la piccola imprenditoria nel settore del turismo e l’uso di tale metodo per proteggere la biodiversità.</p>
    </intervention>
    <intervention id="5-040" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signora Presidente, concordo con tutti coloro che sono intervenuti prima di me nell’affermare che la salute pubblica, la sicurezza e l’igiene devono essere in cima a ogni nostro ordine del giorno. Li porrò in cima anche alla mia agenda personale sfruttando al massimo tutte le risorse naturali, compresi i sottoprodotti di origine animale. Vorrei dunque ringraziare il relatore, onorevole Schnellhardt, per lo straordinario lavoro svolto nel compendiare tutte le nostre preoccupazioni, nonché per l’eccellente esito delle sue discussioni con il Consiglio europeo. Personalmente mi rammarico per il fatto che si sia eliminato il riferimento alla direttiva concernente l’incenerimento dei rifiuti, ma non ho tempo di dilungarmi sull’argomento.</p>
      <p sl="en">Avevo presentato un emendamento nel quale si chiedevano assicurazioni in merito al fatto che si sarebbe dovuta operare una netta distinzione tra sottoprodotti di origine animale circolanti in grandi volumi tra Stati membri e a rischio di entrare nella catena alimentare umana o animale e sottoprodotti di origine animale specializzati per uso farmaceutico e altri fini diagnostici e di ricerca; questi ultimi sono prodotti di alto valore provenienti da fonte sicura che vengono trasportati tra Stati membri in volumi estremamente ridotti diretti a fornitori, trasformatori e utilizzatori registrati o da essi provenienti.</p>
      <p sl="en">Vorrei che il commissario e l’onorevole Schnellhardt confermassero nei rispettivi interventi conclusivi che le mie preoccupazioni al riguardo sono tenute debitamente presenti e che questo specifico uso dei sottoprodotti di origine animale proseguirà ininterrotto.</p>
    </intervention>
    <intervention id="5-041" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signora Presidente, onorevoli parlamentari, il dibattito di oggi ha indicato un ampio supporto alla posizione comune sui sottoprodotti di origine animale e questo permette alla Commissione di procedere con la fase successiva. La Commissione preparerà le norme di implementazione del nuovo regolamento alla luce dei vostri interventi di oggi, ascolteremo con attenzione l’esperienza degli operatori, parleremo con i nostri partner a livello internazionale e assicureremo al Parlamento piena trasparenza nel corso dell’intero processo.</p>
      <p sl="it">Posso confermare quindi al relatore l'impegno già preso dalla Commissione per quanto riguarda la comitatologia e le disposizioni ottative. Per quanto riguarda la questione posta dall'onorevole Doyle, volevo dire che l'attuale regolamento già riconosce le particolari necessità alimentari di certe specie selvatiche e permette agli Stati membri un utilizzo dei sottoprodotti per l’alimentazione di animali selvatici, a condizione che i rischi sanitari siano adeguatamente controllati.</p>
      <p sl="it">Tuttavia, in un recente passato è stato sottolineato che la Commissione deve intensificare gli sforzi per preservare la biodiversità. Per questo motivo, la Commissione è d'accordo con la decisione del legislatore di estendere le basi per l'alimentazione di specie animali protette nel loro habitat naturale con sottoprodotti di origine animale, mentre le attuali regole fanno riferimento ad avvoltoi e aquile, il nuovo regolamento consentirà di trovare adeguate soluzioni anche per lupi ed orsi.</p>
      <p sl="it">Sulla base di recenti esperienze stiamo anche riflettendo sull'opportunità di prevedere soluzioni che vadano al di là dell’attuale sistema di punti fissi per l’alimentazione di specie protette con carcasse animali, in particolare in presenza di sistemi di allevamento estensivo, a condizione che specifiche norme sanitarie vengano rispettate. In proposito, la Commissione è pronta al dialogo con tutte le parti interessate.</p>
    </intervention>
    <intervention id="5-042" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevole Ulmer, ho ovviamente tenuto presente la preoccupazione da lei manifestata circa il possibile mescolamento di materiali di categoria 1 e 2 e ci siamo anche consultati con l’industria in merito al problema al termine dei negoziati.</p>
      <p sl="de">Ritengo che sarebbe già ora necessario agire in maniera decisamente illegale per mescolare questi materiali. A ogni modo verificheremo se sia necessario un regolamento più restrittivo in tale ambito. Ciò che volevamo ottenere con il nuovo regolamento era la possibilità per i sottoprodotti della macellazione di essere utilizzati in molti modi e in proposito posso aggiungere, onorevole Doyle, che la sua preoccupazione è ingiustificata. Tutto è esattamente come prima. Stabilendo il punto finale per i sottoprodotti della macellazione, abbiamo affermato molto chiaramente che saranno assoggettati a disposizioni totalmente differenti. In altre parole, abbiamo chiaramente indicato il trasferimento alla direttiva quadro sui rifiuti. Credo pertanto che siamo sulla strada giusta.</p>
      <p sl="de">Vorrei inoltre rammentare che, come è ovvio, con il nuovo regolamento desideravamo anche affrontare la questione degli scandali della carne marcia. In proposito non stiamo ancora percorrendo la via che dovremmo propriamente seguire. Nondimeno, con l’etichettatura e la rintracciabilità garantita ritengo che ci stiamo orientando nella giusta direzione. Naturalmente bisogna vedere che tipo di etichettatura verrà proposto dalla Commissione. Non sarà certo facile perché siamo tutti al corrente del problema del cibo per cani Chappi blu e tutti vogliamo assolutamente evitare che situazioni del genere si ripetano. Al riguardo è indispensabile che l’approccio sia scelto dai nostri ricercatori.</p>
      <p sl="de">Per quel che riguarda la questione dei fertilizzanti organici, argomento anch’esso oggetto di dibattito e non ancora approfondito adeguatamente, la Commissione intendeva in realtà prevedere un mescolamento più accurato dei materiali in maniera che passassero totalmente inosservati agli animali. Questo però modificherebbe la qualità del fertilizzante e credo che abbiamo elaborato un regolamento valido in merito, per cui le esigenze dei nostri piccoli giardinieri che amano tanto i fertilizzanti organici sono anch’esse tenute nella dovuta considerazione.</p>
      <p sl="de">Tutto sommato, dunque, si tratta di un regolamento equilibrato. Ne sono soddisfatto, così come sono soddisfatto della collaborazione, e spero che non dovremo modificarlo nuovamente troppo presto. Il rapporto con la Commissione è stato estremamente costruttivo e per questo le sono grato.</p>
    </intervention>
    <intervention id="5-043" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, intervengo in merito alla programmazione della seduta per segnalare che ieri il notevole protrarsi del turno di votazioni ha creato non pochi problemi con i successivi impegni.</p>
      <p sl="de">Oggi la sessione verrà interrotta a breve e non inizieremo le votazioni prima di mezzogiorno. Mi chiedo se non sia possibile programmare la seduta ripartendo il tempo in maniera più efficiente. Ciò aiuterebbe i membri e in particolare i visitatori che ieri hanno dovuto attenderci a lungo. Si tratta ovviamente di cittadini che hanno anch’essi il diritto di parlare con i loro rappresentanti e in proposito sarei grato se, in futuro, nella programmazione della seduta si potessero organizzare le procedure in maniera da soddisfare le esigenze di tutti.</p>
    </intervention>
    <intervention id="5-044" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La ringrazio, onorevole Rübig. Abbiamo preso nota dei suoi commenti e li trasmetteremo a chi di dovere. Si tratta di un momento particolarmente difficile poiché la fine del nostro mandato si avvicina.</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.00.</p>
      <a text="(La seduta, sospesa alle 10.15, riprende alle 10.50)"/>
    </intervention>
  </section>
  <section id="creitem5" title="5. Discussioni su casi di violazione dei diritti umani, della democrazia e dello Stato di diritto"/>
  <section id="creitem6" title="5.1. Diritti delle donne in Afghanistan">
    <intervention id="5-048" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione su sei proposte di risoluzione concernenti i diritti delle donne Afghanistan .</p>
    </intervention>
    <intervention id="5-049" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">autore. − Signor Presidente, la sensibilità al genere è una misura di buon governo ovunque nel mondo, tanto più in Afghanistan viste le sofferenze subite dalle donne per decenni. Non vi può essere vera pace e ripresa Afghanistan senza dare la priorità al rispetto dei diritti umani delle donne.</p>
      <p sl="en">La legge sul diritto di famiglia sciita consente la violenza carnale tra coniugi, approva il matrimonio di minori e vieta alle donne di uscire da casa senza il permesso del marito. I diritti umani delle donne e la loro dignità non possono cadere vittima di negoziati preelettoriali con i fondamentalisti islamici. La comunità internazionale presente in Afghanistan deve esercitare maggiori pressioni sul presidente Karzai e le autorità afghane affinché promulghino leggi corrette che rispettino i diritti umani delle donne e politiche impegnate nell’applicazione di tali diritti e nel rispetto della loro dignità.</p>
      <p sl="en">Come nel caso del diritto di famiglia sciita, procrastinare l’applicazione della legge afghana sui mezzi di comunicazione, che è passata al parlamento afghano mesi fa con una maggioranza di due terzi, è uno strumento nelle mani del presidente Karzai per continuare a controllare i mezzi di comunicazione di Stato, propaganda fondamentale in vista delle elezioni presidenziali.</p>
      <p sl="en">La comunità internazionale non può permettere che tale situazione si protragga oltre. Questa legge è fondamentale per garantire che vi sia libertà di espressione e dei mezzi di comunicazione in Afghanistan. Senza di essa, nulla di quanto stiamo facendo in Afghanistan ha valore. E’ fondamentale intervenire in merito alle due leggi e la comunità internazionale deve accertarsi che le autorità del paese tengano fede ai propri impegni e alla parola data in termini di diritti umani e rispetto, in particolare, dei diritti delle donne.</p>
    </intervention>
    <intervention id="5-050" speaker_id="38607" name="Nickolay MLADENOV" is_mep="True" mode="spoken" nationality="Bulgaria" birth_date="05-05-1972" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="en">autore. − Signor Presidente, la comunità internazionale è rimasta attonita nell’apprendere che avevamo tutti sentito parlare della legge che si sta elaborando in Afghanistan sullo stato delle donne sciite. E’ sconvolgente pensare che, all’inizio del XXI secolo, un paese che si dice democratico e pronto a ottemperare agli impegni assunti a livello internazionale possa dotarsi di una legge che limita i diritti delle donne.</p>
      <p sl="en">Ritengo tuttavia che nella nostra discussione e in tutto ciò che facciamo con l’Afghanistan si debba prestare grande attenzione al modo in cui ci accostiamo alle cose perché l’Afghanistan è un paese che è passato attraverso una dittatura religiosa violenta e repressiva, ha sopportato anni e decenni di guerra civile, è una società in cui la gente, più che gli edifici, è stata martoriata e distrutta.</p>
      <p sl="en">Dobbiamo essere molto coerenti nei nostri messaggi, ma dobbiamo anche essere molto attenti nel modo in cui li formuliamo. È necessario esortare le autorità afghane ad analizzare la legge, rivederla e accertarsi che sia perfettamente in linea con gli impegni internazionali assunti dal paese, oltre che con la sua costituzione.</p>
      <p sl="en">Non dobbiamo sfruttare questa occasione come un’opportunità elettorale qui per noi, in Europa, ma come un lascito per i nostri colleghi e amici in Afghanistan in maniera che possano adempiere agli obblighi che volontariamente hanno contratto.</p>
      <p sl="en">In questo caso, dobbiamo assistere il presidente Karzai e il governo del paese nella rivisitazione della legge per garantire che sia conforme agli impegni internazionali e alla costituzione afghana. Ciò rientra nel nostro dialogo e occorre la massima risolutezza nel pretendere che non venga adottata alcuna misura che possa ledere i diritti delle donne.</p>
      <p sl="en">Sono pienamente d’accordo con quanto affermato poc’anzi dalla collega Gomes. Ma dobbiamo essere molto cauti perché abbiamo a che fare con una società che ha subito gravi traumi, per cui è molto più importante il modo in cui i nostri messaggi vengono recepiti lì del modo in cui vengono interpretati qui. Siamo coerenti in questo ed esortiamo la Commissione e il Consiglio a trasmettere tale messaggio attraverso tutti i nostri programma di assistenza al governo e alle autorità del paese.</p>
    </intervention>
    <intervention id="5-051" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">autore. – Signor Presidente, la dichiarazione finale della conferenza di revisione Durban II, alla quale l’Afghanistan ha partecipato, ha convenuto non più tardi di oggi sulla necessità assoluta di rendere reati penali legalmente perseguibili tutte le forme di violenza ai danni delle donne e condannare qualunque arsenale legislativo basato sulla discriminazione, anche religiosa.</p>
      <p sl="fr">Nel contempo, l’Afghanistan promuove una legislazione applicabile soltanto alla popolazione sciita che opera una chiara discriminazione ai danni delle donne per quanto concerne matrimonio, divorzio, custodia dei figli, eredità e accesso all’istruzione.</p>
      <p sl="fr">Tutto questo è assolutamente schizofrenico. Ciò che l’Afghanistan ha sottoscritto a Ginevra non può essere rigettato a Kabul. Partecipando alla conferenza Durban II, l’Afghanistan si è impegnato fermamente ad abolire la discriminazione multipla. E’ indispensabile per la sua credibilità che inizi ad agire adesso.</p>
      <p sl="fr">Rifiutandosi di adottare la legge, il ministro della giustizia e il presidente dimostrerebbero la volontà di impegnare il paese a rispettare gli obblighi assunti in termini di diritti dell’uomo.</p>
      <p sl="fr">La parità tra uomini e donne è chiaramente sancita dalla costituzione afghana e dalle convenzioni internazionali delle quali il paese è firmatario. Le autorità hanno il dovere di non cedere in alcun modo all’estremismo e non ritrattare. Attraverso questo disegno di legge si sta decidendo in ultima analisi il futuro di una società, una società afghana che già ha espresso il suo desiderio di non restare esclusa da tali dibattiti.</p>
      <p sl="fr">Le donne stanno combattendo e meritano tutto il sostegno e la protezione del loro paese. Spetta alle autorità assolvere i loro obblighi e dare prova della loro capacità di rispettare gli impegni assunti, mentre è compito delle forze civili europee sul campo sostenerle in questa ambiziosa ricostruzione e dare l’esempio.</p>
      <p sl="fr">Non dimentichiamo che gli atti di violenza commessi dai nostri eserciti e la povertà nella quale l’Afghanistan sta sprofondando a causa della guerra stanno soltanto ingrossando le fila degli estremisti.</p>
    </intervention>
    <intervention id="5-052" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore. − Signor Presidente, per la presenza militare straniera in Afghanistan vengono addotte due motivazioni.</p>
      <p sl="nl">La prima è l’autoprotezione del mondo al di fuori dell’Afghanistan. Dal 2001 gli Stati Uniti hanno vissuto nel terrore di nuovi disastri se Al-Qaeda avesse usato il territorio dell’Afghanistan per preparare ancora attacchi. Si tratta dunque dell’interesse personale di altri Stati, obiettivo che è stato ampiamente conseguito.</p>
      <p sl="nl">La seconda motivazione riguarda invece la posizione del popolo afghano. L’intento era liberarli dalla coercizione e dall’arretratezza, argomentazione sulla quale si innestano questioni quali libertà di stampa, diritti delle minoranze religiose, libertà degli individui e, in particolare, protezione della parità di diritti per le donne. Per anni nei notiziari internazionali sull’Afghanistan hanno riecheggiato storie di ragazze che avevano la possibilità di tornare a studiare, donne che non erano più obbligate a portare il velo, donne che potevano finalmente vivere come pari cittadini, indipendenti dai mariti, donne sempre più numerose nel mondo della politica. L’invasione sembrava un progetto femminista.</p>
      <p sl="nl">Nel contempo ci accorgiamo però che le vicende in Afghanistan somigliano molto a quelle cecene. Ambedue i paesi erano guidati da gruppi fondamentalisti islamici, situazione alla quale le forze esterne volevano porre fine in entrambi i casi. In ambedue le circostanze si sono pertanto coalizzate mostruose alleanze, una americana, l’altra russa, per cui, in una gara per controllare uno specifico gruppo di fondamentalisti islamici, si sono stipulati accordi con altri fondamentalisti islamici. Risultato? Nel processo si è sacrificata la ricerca della libertà, giustificazione importante dell’invasione.</p>
      <p sl="nl">In Afghanistan, le donne sono sempre più nuovamente relegate alla posizione in cui trovavano sotto il regime talebano. Le giovani non possono più studiare e le donne stanno scomparendo dalla scena politica Ora esiste persino una legge che salvaguarda il diritto degli uomini di ottenere gratificazione sessuale senza alcuna possibilità di replica per le donne coinvolte, il che equivale a una vera e propria violenza carnale. Al tempo stesso i giornalisti sono minacciati di pena di morte dallo Stato. Siamo dunque in un vicolo cieco. L’Europa dovrebbe rifiutarsi di prestare ulteriore sostegno a una siffatta situazione.</p>
    </intervention>
    <intervention id="5-053" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">autore . − Signor Presidente, onorevoli colleghi, certamente come comunità internazionale ci giochiamo molta della nostra credibilità su quello che sta succedendo in Afghanistan. La leader del mio partito, Emma Bonino, era stata arrestata dai talebani proprio per la sua presenza, come Commissario europeo, e tenuta incarcerata qualche ora proprio per la sua presenza in difesa dei diritti delle donne.</p>
      <p sl="it">Non ci possiamo permettere – nonostante le divisioni e le valutazioni rispetto all'intervento armato e a prescindere dalle posizioni che sono state prese – che la situazione vada a deteriorarsi in questo modo per i diritti delle donne.</p>
      <p sl="it">Avevamo fatto come Partito radicale non violento, avevamo organizzato un Satyagraha , un’azione non violenta mondiale per la presenza di donne tra i ministri nel governo in Afghanistan sei anni fa, oggi quello che serve è una nuova mobilitazione della comunità internazionale perché non solo siano garantiti i diritti alle donne, ma siano pienamente inseriti ai vertici della vita politica e istituzionale.</p>
      <p sl="it">Bisogna chiaramente condizionare ogni nostra collaborazione con il governo afghano con la prudenza e la cautela, che pure è stata richiamata, ma anche con la massima fermezza, perché sarebbe davvero un'illusione pensare che una sorta di Realpolitik nei confronti delle parti fondamentaliste possa poi garantire una pace nel lungo periodo in Afghanistan, ma anche nelle nostre città e nei nostri paesi.</p>
    </intervention>
    <intervention id="5-054" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, 30 anni fa, durante l’autunno del 1979, questa Camera ha adottato la prima risoluzione urgente sull’Afghanistan, il cui autore era Otto von Habsburg, con il quale all’epoca collaboravo. La risoluzione allertava in merito a un’imminente invasione dell’Afghanistan per mano dell’Unione sovietica, circostanza poi verificatasi qualche mese dopo.</p>
      <p sl="de">Da allora il paese ha vissuto una storia terribile costellata di sofferenze e dovremmo chiederci: che cos’è l’Afghanistan? In primo luogo, da molti punti di vista è una società tribale molto antica che non possiamo catapultare nel XXI secolo in un sol colpo. In secondo luogo, è un paese che attribuisce grande importanza alla sua indipendenza, protetta dall’imperialismo britannico e inglese al prezzo di notevoli sforzi. In terzo luogo, è un paese che ha molto subito nel corso del XX secolo e, a seguito di un intervento alquanto discutibile – lo dico apertamente – delle potenze occidentali, attualmente si trova in una situazione in cui ha un presidente nel quale molta gente non si riconosce.</p>
      <p sl="de">E’ una situazione assai complessa e intricata. A scanso di equivoci, l’onorevole Cappato sa che non sono uno dei cosiddetti “politici realisti”. Per quanto riguarda i diritti umani, non sono aperto a compromessi. Dobbiamo incondizionatamente opporci a questa legge e all’oppressione delle donne. Dobbiamo però procedere in maniera da ottenere lo scopo ricercato e non dare l’impressione che si tratti di una forma di controllo esterno, ragion per cui dobbiamo individuare partner nella società multietnica afghana e gradualmente costruirvi una società moderna.</p>
      <p sl="de">Ciò significa sostenere un concetto politico per l’Afghanistan anziché una soluzione prettamente militare, come è accaduto sinora. La legge deve essere pertanto rivista. Su questo punto siamo assolutamente contrari a ogni forma di compromesso perché stiamo sborsando molto per questo paese in cui siamo stati una presenza militare. Dobbiamo però farlo in maniera da coinvolgere gli afghani e rispettarne la dignità, il che ovviamente include, tra le massime priorità, che ad alcuni piaccia o meno, la dignità delle donne.</p>
    </intervention>
    <intervention id="5-055" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">a nome del gruppo PSE. – Signor Presidente, alla luce della firma in Afghanistan della legge sul diritto di famiglia sciita, che mostra disprezzo per le donne, esorto la Commissione a fare nuovamente dei diritti delle donne un capitolo fondamentale della sua strategia per l’Afghanistan.</p>
      <p sl="de">Nel novembre 2002 il gruppo PSE ha inviato una delegazione sotto la mia guida in Afghanistan per verificare che le donne non fossero escluse dalla ricostruzione del paese. Abbiamo avuto colloqui con il presidente Karzai, numerosi rappresentanti del governo, organizzazioni dei diritti umani e delle donne, dai quali sono emerse indicazioni incoraggianti. Progressi verso una maggiore sicurezza, stabilità e prosperità per le donne, anche senza burka, parevano a portata di mano. Dopo il regime talebano, alle donne si offriva la possibilità di accedere al sistema sanitario, all’istruzione, alla formazione e all’opportunità di guadagnare un reddito. Il più alto tasso di mortalità infantile al mondo pareva migliorare. Grazie al nostro intervento, una quota del 25 per cento riservata alle donne era stata inclusa nella nuova costituzione per il primo parlamento che sarebbe stato eletto e circa quattro milioni di profughi avevano potuto fare ritorno nel loro paese devastato dalla guerra.</p>
      <p sl="de">Purtroppo però molto poco è accaduto negli ultimi cinque anni. Gli inviti allarmati delle organizzazioni che operano per i diritti delle donne, come “medica mondiale”, a far cessare la violenza sembravano completamente ignorati e all’inizio di aprile un talebano islamico radicale di Kandahar ha assassinato l’attivista tedesco-afghana per i diritti delle donne Sitara Achikzai. Abbiamo dovuto prendere atto dell’uccisione di altre donne, come il funzionario di polizia più alto in grado. Non possiamo restare seduti a guardare mentre tutto questo accade senza intraprendere iniziative in merito. I progressi civili corrono un grave rischio. Dobbiamo porre un termine a questa nuova legge sul diritto di famiglia sciita.</p>
      <p sl="de">La risoluzione del Parlamento europeo deve affermare a gran voce con chiarezza che la legge deve essere respinta. Se questo non dovesse accadere e i diritti delle donne non dovessero essere rispettati, a rischio è anche il sostegno internazionale per l’Afghanistan. In gioco vi è il progresso verso la comunità internazionale, che rispetta i diritti umani, o la regressione verso l’oppressione dei talebani. Questo va detto forte e chiaro al presidente Karzai!</p>
    </intervention>
    <intervention id="5-056" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN. – Signor Presidente, ciò che mi urta maggiormente della modifica apportata alla legge introdotta in Afghanistan è che le donne si sono viste sottrarre il diritto alle cure sanitarie. Ciò deriva dal divieto di lasciare l’abitazione senza il permesso del marito unitamente al divieto di sottoporsi a visite mediche.</p>
      <p sl="pl">L’Afghanistan è un paese in cui, a causa di molti anni di guerra civile, lo stato degli ospedali e delle loro attrezzature è catastrofico. L’accesso all’acqua è ostacolato dalla presenza di mine terrestri. Le conoscenze e le capacità a livello di igiene per quel che riguarda la gestione dei disturbi lievi, senza l’intervento del medico, non vengono più trasmesse di generazione in generazione come tradizionalmente avveniva. Le madri non insegnano più alle giovani che la camomilla può essere usata nel bagnetto del bambino per le sue proprietà disinfettanti. Troppo spesso queste madri sono semplicemente state uccise. Se, oltre al dramma, si preclude l’accesso a un medico o una struttura sanitaria, le conseguenze potrebbero essere drammatiche per un’intera generazione. Dobbiamo adoperarci per risolvere il problema, nonostante le differenze culturali.</p>
    </intervention>
    <intervention id="5-057" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM. – Signor Presidente, un detto nel mio paese dice che la carta può attendere, sottolineando il chiasmo tra nobili ideali e regolamenti da un lato e realtà quotidiana dall’altro. Se applichiamo il detto ai diritti delle donne in Afghanistan, ne otteniamo un quadro sconvolgente.</p>
      <p sl="nl">La risoluzione comune giustamente cita la costituzione afghana e gli accordi internazionali ratificati da Kabul, che invocano tutti la parità di diritti tra uomini e donne e la parità di genere dinanzi alla legge. La vera condizione delle donne afghane racconta invece una storia diversa, condizione che può sinteticamente riassumersi in 12 punti: l’aspettativa di vita media è di 44 anni; il tasso di mortalità durante il parto è elevato (1 600 per 100 000 parti); soltanto il 14 per cento di tutte le donne al di sopra dei 15 anni è in grado di leggere; le donne vivono in una condizione di inferiorità perché sono proprietà degli uomini; sono frequenti e crescenti le minacce e le intimidazioni delle donne che rivestono ruoli pubblici, fino all’assassinio; non è garantita pressoché alcuna protezione delle organizzazioni per le donne afghane da parte delle autorità locali o delle truppe straniere contro attacchi mirati; spetta alla famiglia essenzialmente decidere se le giovani possono essere istruite; gli attacchi alle scuole femminili sono persistenti, per esempio nel novembre 2008 otto alunne e quattro insegnanti di sesso femminile sono state sfigurate a Kandahar da un talebano che ha spruzzato acido sul loro volto; prosegue la minaccia di violenza sessuale al di fuori del matrimonio e al suo interno; all’incirca il 57 per cento di tutte le giovani si sposa prima di aver compiuto 16 anni; i reati commessi ai danni delle donne sono raramente denunciati per paura di azioni di rappresaglia da parte della famiglia, della tribù, degli autori o addirittura della polizia; frequenti sono i casi di automutilazione e persino suicidio di donne afghane a causa della loro situazione senza speranza.</p>
      <p sl="nl">Questa immagine deprimente della condizione delle donne afghane, per quanto molto superficiale, sottolinea la necessità estrema di trasformare la realtà della carta dello stato giuridico delle donne afghane in una priorità politica nazionale, internazionale, ma anche europea.</p>
    </intervention>
    <intervention id="5-058" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, la nuova legge dell’Afghanistan che di fatto legalizza lo stupro all’interno del matrimonio e anche il matrimonio di minori per le donne sciite rischia di riportare il paese ai tempi bui del regime talebano. Sicuramente questa legge rende più difficile operare una distinzione, in termini di modernità e rispetto per i diritti delle donne, tra il governo afghano eletto e i terroristi talebani contro i quali esso sta combattendo.</p>
      <p sl="en">La legge difficilmente inoltre permette di giustificare la massiccia assistenza finanziaria e militare concessa all’Afghanistan dalla comunità internazionale. Provo un senso di grande turbamento pensando ai soldati del mio paese, il Regno Unito, che perdono la vita per difendere un governo troppo compiacente nei confronti di sentimenti estremisti e oscurantisti.</p>
      <p sl="en">A onor del vero, il presidente Karzai ha affermato che la legge sarà abrogata. Sono state tuttavia necessarie molte pressioni internazionali, compresa l’odierna risoluzione del nostro Parlamento, per giungere a questo punto. Inoltre, l’abrogazione della legge non dovrebbe offuscare il fatto che le donne in Afghanistan continuano a essere quotidianamente vittime di discriminazione e ingiustizia, oltre al fatto che è preclusa loro la scolarizzazione. Lunga è la strada ancora da percorrere per integrare pienamente l’Afghanistan nel mondo moderno e obbligarlo a rispettare i suoi impegni internazionali vincolanti.</p>
    </intervention>
    <intervention id="5-059" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, nonostante il fatto che l’Afghanistan abbia sottoscritto la convenzione sull’eliminazione di tutte le forme di discriminazione nei confronti della donna e il governo del presidente Karzai abbia decretato la parità dei sessi dinanzi alla legge, garantendo peraltro alle donne un quarto dei seggi nel parlamento afghano, le donne afghane sono ancora trattate come cittadini di seconda classe nel loro stesso paese.</p>
      <p sl="pl">Per molti fondamentalisti afghani il posto della donna è a casa, non a scuola o al lavoro. Un esempio è rappresentato dalla legge recentemente approvata da entrambe le camere del parlamento afghano e firmata dal presidente, la quale afferma che le donne hanno il diritto di uscire di casa, studiare, presentarsi per un posto di lavoro o ricevere cure sanitarie soltanto con il consenso del marito o del padre. La legge concede inoltre la custodia legale dei figli soltanto a padri e nonni. Per fortuna, la legge non è ancora entrata in vigore. A seguito di numerose proteste, sia in Afghanistan sia all’estero, il disegno di legge è stato trasmesso al ministro della giustizia del paese affinché ne accerti la conformità alla costituzione e ai trattati internazionali.</p>
      <p sl="pl">Il Parlamento europeo dovrebbe chiedere a gran voce che le autorità afghane revochino la legge, che senza dubbio contravviene alla convenzione sull’eliminazione di tutte le forme di discriminazione nei confronti della donna. Dovremmo inoltre esortare con chiarezza il ministro della giustizia afghano ad abolire ogni altra legge che operi una discriminazione ai danni delle donne. L’Unione europea come comunità deve esprimere sostegno a tutti coloro che stanno lottando per i diritti delle donne in Afghanistan in maniera che non si permetta la distruzione di tutto ciò che è stato sinora conseguito in tale ambito.</p>
    </intervention>
    <intervention id="5-060" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, vorrei formulare i miei sinceri ringraziamenti al presidente Pöttering per aver accolto la mia richiesta e incluso tale punto tra le risoluzioni urgenti di questa sessione.</p>
      <p sl="sk">La dignità della donna è intrinseca nella sua stessa persona. Va rispettata nei rapporti tra partner e nella famiglia, e tutte le società dovrebbero promuovere questa consapevolezza. Le giovani devono poter prendere decisioni liberamente e autonomamente. Non possiamo accettare l’attuale situazione in Afghanistan. La discriminazione nei confronti delle donne rappresenta una violazione dei diritti umani fondamentali che umilia le donne e ne distrugge l’individualità.</p>
      <p sl="sk">La nostra politica deve essere concettuale, ma nel contempo inequivocabile. Non possiamo da un lato consentire al presidente Karzai di intervenire dinanzi al Parlamento europeo e dall’altro accettare che nel suo paese vengano promulgate leggi che violano i diritti umani fondamentali.</p>
    </intervention>
    <intervention id="5-061" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Signor Presidente, il fatto che in Afghanistan sta per entrare in vigore una legge che autorizza trattamenti discriminatori e degradanti nei confronti delle donne all’interno della famiglia e della società preoccupa ovviamente noi tutti. Questa legge palesemente contravviene all’ordine del giorno che stiamo promuovendo in Afghanistan, tanto più che la maggior parte dei membri della NATO ha annunciato che incrementerà il coinvolgimento nello sforzo per creare stabilità nel paese. L’aspetto militare della presenza internazionale in Afghanistan è sicuramente molto importante, forse addirittura decisivo. Tale coinvolgimento, tuttavia, non significa soltanto garantire pace e investimenti infrastrutturali, ma anche realizzare un progetto assai più complesso: ammodernare la società locale.</p>
      <p sl="ro">Per chi stiamo costruendo scuole se le bambine afghane sono discriminate e non possono avere accesso all’istruzione? Nessuno ovviamente ipotizza che la nuova società afghana debba essere una copia delle società occidentali, ma non possiamo chiudere gli occhi dinanzi agli abusi e alle violazioni dei diritti umani nel nome del rispetto delle identità culturali locali. Per questo ritengo che sia dovere delle istituzioni europee trasmettere un messaggio deciso al presidente …</p>
      <a text="(Il presidente ritira la parola all’oratore)"/>
    </intervention>
    <intervention id="5-062" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, onorevoli colleghi, l’Afghanistan ha avuto una storia difficile. Penso che nel paese le famiglie costituiscano nuclei molto coesi e che nella famiglia la figura femminile rivesta un ruolo importante. E’ dunque estremamente importante promuovere soprattutto lo sviluppo economico con particolare riferimento alle piccole e medie imprese.</p>
      <p sl="de">Come è ovvio, per consentire al paese di svilupparsi meglio servono infrastrutture moderne, ragion per cui ritengo che siano proprio i progetti infrastrutturali a poter contribuire a una migliore comprensione reciproca nel paese. Penso inoltre che attraverso l’introduzione delle tecnologie di informazione e comunicazione vi si possa sviluppare lentamente una diversa visione del mondo pur preservando intatta l’identità del paese.</p>
    </intervention>
    <intervention id="5-063" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione. – Signor Presidente, onorevoli parlamentari, la normativa per la comunità sciita in Afghanistan, con le sue implicazioni in termini di diritti umani, ha giustamente suscitato grande attenzione.</p>
      <p sl="fr">Stiamo seguendo da vicino gli sviluppi politici in loco attraverso la nostra delegazione e con il rappresentante speciale dell’Unione europea e i rappresentanti degli Stati membri.</p>
      <p sl="fr">Come è ovvio rispettiamo l’indipendenza del processo legislativo in Afghanistan, soprattutto per quanto concerne la costituzione che di fatto prevede al suo articolo 131 la possibilità che si adotti una legislazione esclusivamente per la comunità sciita. Nondimeno, unitamente ai nostri partner, abbiamo sostenuto un approccio rivolto a determinati articoli contenuti nella legge che risultano poco compatibili con la costituzione afghana o il diritto internazionale che il governo del paese ha sottoscritto.</p>
      <p sl="fr">L’Unione europea ha pertanto trasmesso, il 12 aprile, una dichiarazione al governo afghano nella quale gli abbiamo espressamente rammentato l’impegno assunto sottoscrivendo le convenzioni internazionali sui diritti civili e politici, la discriminazione nei confronti delle donne e i diritti dei minori.</p>
      <p sl="fr">Abbiamo altresì sottolineato che la normativa proposta precluderebbe in larga misura alle donne la possibilità dei godere dei loro diritti e partecipare equamente alla vita economica, sociale, culturale, civile e politica della società afghana.</p>
      <p sl="fr">E’ probabile che la reazione internazionale e quella della società civile afghana abbiano contributo alla decisione del governo di deferire la normativa al ministro della giustizia per una revisione generale incentrata in particolare sugli obblighi del paese in termini di diritto internazionale. Superfluo aggiungere che tale revisione sarà condotta interamente sotto l’autorità del governo afghano. Tenuto conto del contesto politico del paese, è essenziale che il governo si assuma pienamente le sue responsabilità nell’ambito del processo legislativo e istituzionale.</p>
      <p sl="fr">Seguiremo la revisione con estrema attenzione insieme ai nostri partner internazionali e anche nel quadro del nostro sostegno alla riforma istituzionale del settore giudiziario.</p>
    </intervention>
    <intervention id="5-064" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.00.</p>
      <p sl="unknown">Dichiarazioni scritte (articolo 142 del regolamento)</p>
    </intervention>
    <intervention id="5-065" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="it">Ogni essere umano ha diritto a una vita dignitosa, il che significa che nessun individuo dovrebbe essere discriminato per alcun motivo, compreso il genere. Purtroppo i diritti umani, che per noi europei sono naturali, sono invece diffusamente violati in vari paesi del mondo.</p>
      <p sl="it">Dal rovesciamento dei talebani, la situazione in Afghanistan è migliorata, sebbene in realtà non vi siano stati tanti sviluppi positivi per quel che riguarda i diritti umani. Le reiterate violazioni nei confronti delle donne sono assolutamente inaccettabili ed è molto importante che l’Unione europea eserciti pressioni sul governo afghano per portare la situazione sotto controllo. Persino più oltraggioso delle diverse leggi controversie riguardanti la parità tra uomini e donne è il fatto che gli uomini siano ancora largamente considerati superiori alle donne nella stessa società afghana. L’Unione europea deve dunque appoggiare le campagne di sensibilizzazione che promuovono la parità di genere e i diritti umani.</p>
    </intervention>
  </section>
  <section id="creitem7" title="5.2. Sostegno al Tribunale speciale per la Sierra Leone">
    <intervention id="5-067" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione su sei proposte di risoluzione concernenti il sostegno al tribunale speciale per la Sierra Leone .</p>
    </intervention>
    <intervention id="5-068" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">autore. – Signor Presidente, uno dei problemi che riguardano i sistemi giudiziari in molti paesi del mondo non è tanto la mancanza di un quadro giuridico strutturato quanto più specificamente la mancata applicazione delle sentenze pronunciate dal sistema giudiziario. Nei paesi afflitti dal flagello della guerra civile, da una condizione permanente di conflitto o massacri, le conseguenze di tale situazione sono catastrofiche dal punto di vista umanitario e dello sviluppo.</p>
      <p sl="ro">Nel caso del tribunale speciale per la Sierra Leone, è tanto più importante che le sentenze siano eseguite in quanto questo tribunale stabilisce una serie di importanti precedenti nel diritto internazionale. Non è soltanto il primo tribunale di questo genere istituito nello stesso paese in cui si sono verificate le vicende giudicate, ma è il primo che abbia accusato e condannato, nella persona di Charles Taylor, ex presidente della Liberia, un capo di Stato africano ancora in carica all’epoca in cui è iniziato il processo.</p>
      <p sl="ro">Tali aspetti, uniti alla recente condanna di tre ex leader ribelli del periodo della guerra civile, sono segnali forti della determinazione della comunità internazionale e del governo della Sierra Leone a combattere duramente contro il senso di impunità di cui hanno dato prova coloro che per un intero decennio hanno commesso atrocità.</p>
      <p sl="ro">La comunità internazionale deve portare a termine l’attuazione del progetto proposto per il rafforzamento del processo di giustizia e diritto nella Sierra Leone. Il mandato del tribunale presto si concluderà, nel 2010, e il governo della Sierra Leone è stato assolutamente franco in merito alla sua incapacità di garantire che le sentenze pronunciate siano eseguite.</p>
      <p sl="ro">E’ dunque fondamentale che l’Unione europea e i suoi partner internazionali coinvolti nel processo di pace appoggino e supportino l’esecuzione delle sentenze pronunciate dal tribunale speciale. Da ciò dipende non soltanto il progresso verso la stabilità e la pace nella regione, ma anche la credibilità dei tribunali speciali istituiti con il sostegno della comunità internazionale in altri paesi.</p>
    </intervention>
    <intervention id="5-069" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. − Signor Presidente, il diritto umanitario internazionale è indubbiamente un corpus giurisprudenziale relativamente nuovo e per qualche verso imperfetto, ma ha già ottenuto alcuni importanti successi. In Europa, il tribunale penale internazionale per l’ex Iugoslavia ha svolto un ruolo straordinariamente importante nel portare giustizia in una regione lacerata da una serie di atroci guerre. Analogamente, un tribunale in Tanzania ha perseguito i responsabili del genocidio ruandese del 1994.</p>
      <p sl="en">Conosciamo pertanto il potenziale di questi tribunali nell’aiutare le regioni massacrate dalla guerra ponendo fine a un clima di impunità in vista di un futuro diverso. Per molti aspetti, la giustizia così dispensata è preziosa quanto l’assistenza finanziaria dell’Unione europea. Per questo la comunità internazionale dovrebbe continuare a sostenere il tribunale speciale per la Sierra Leone mettendo a sua disposizione strutture penitenziarie sicure negli Stati membri, se necessario e quando richiesto, per detenervi i despoti condannati.</p>
      <p sl="en">Uno degli interventi in Parlamento di cui sono più orgoglioso è stato il ruolo che ho svolto nella risoluzione parlamentare che esorta la Nigeria a consegnare Charles Taylor al tribunale, cosa di fatto poi avvenuta con la mediazione dell’ONU, ma molti altri sfuggiranno impuniti senza un tribunale speciale solido e robusto per la Sierra Leone.</p>
    </intervention>
    <intervention id="5-070" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">autore. − Signor Presidente, due anni fa ho avuto la possibilità, nell’ambito di una missione guidata dalla collega Béguin, oggi presente in Aula, di recarmi in Sierra Leone, presenziare a una sessione del tribunale speciale e rendermi conto del compito impegnativo che sta assolvendo, non soltanto per la Sierra Leone, bensì per l’umanità nel suo complesso.</p>
      <p sl="es">Il tribunale speciale per la Sierra Leone ha ovviamente stabilito un precedente, come si è detto poc’anzi. Ha stabilito un precedente nel senso che, come afferma la risoluzione, è stato il primo tribunale internazionale a essere finanziato con contributi volontari, il primo a essere istituito nel paese in cui si sono verificati i presunti crimini e il primo, come già rammentato, che abbia accusato un ex capo di Stato.</p>
      <p sl="es">Per tutti questi motivi, e non soltanto perché costituisce un precedente, ma anche perché è un punto di riferimento per altri tribunali creati e modellati secondo gli stessi criteri, come i tribunali per il Ruanda, l’ex Iugoslavia, la Cambogia o il Libano, riteniamo fondamentale che questa risoluzione, sulla quale lavoriamo insieme al tribunale da diversi mesi, sia adottata.</p>
      <p sl="es">Due anni fa abbiamo approvato una risoluzione per sostenerne il finanziamento poiché all’epoca il tribunale speciale stava attraversando un periodo difficile, non aveva fondi e non godeva del necessario appoggio, e al riguardo dovremmo anche ringraziare la Commissione europea che ha dato al tribunale il suo sostegno finanziario.</p>
      <p sl="es">Ora chiediamo soprattutto due cose: primo, che quanti sono stati condannati scontino le pene, e ciò che è in gioco qui non è il funzionamento del tribunale speciale, che concluderà il suo lavoro il prossimo anno, ma l’eredità che ci lascerà; secondo, che tutto questo sia ovviamente accompagnato da altri fondi.</p>
      <p sl="es">In sintesi, il tribunale speciale per la Sierra Leone è un esempio eccellente e un punto di riferimento per tutti noi e per tutti i tribunali che si sono occupati di crimini di guerra. E’ un esempio eccellente e un punto di riferimento, come dicevo, ma anche una lezione dataci dal secondo paese più povero del mondo: entrando nel tribunale, abbiamo letto lo slogan “non esiste pace senza giustizia”. Proprio per questo abbiamo un obbligo morale, non soltanto come europei, ma come esseri umani, di garantire che l’eredità del tribunale speciale lasci il suo segno nella storia.</p>
    </intervention>
    <intervention id="5-071" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">autore. − Signor Presidente, la Sierra Leone, come la vicina Liberia, ha dovuto affrontare atrocità inenarrabili a causa delle quali molti cittadini hanno perso la vita o si sono ritrovati gravemente minorati, mentalmente o fisicamente.</p>
      <p sl="nl">I criminali che hanno indotto soldati bambini a tagliare gli arti di cittadini innocenti dovrebbero essere puniti e privati della possibilità di ripetere tali crimini. Sembra che il tentativo di organizzare tale azione punitiva tra il 2000 e il 2010 sia destinato a fallire. Il tribunale speciale dell’ONU per la Sierra Leone non è in grado di funzionare. Chiunque risulti colpevole non può essere detenuto in Sierra Leone per un periodo consono.</p>
      <p sl="nl">L’interrogativo ora è che cosa possiamo ancora fare per garantire un esito migliore. Il tribunale non potrà riuscire nel suo intento senza finanziamenti esterni, un’estensione del suo mandato o strutture carcerarie al di fuori del paese, per cui giustamente la risoluzione richiama l’attenzione su tali possibilità. Tale dichiarazione deve condurre rapidamente all’adozione di provvedimenti, altrimenti sarà troppo tardi.</p>
    </intervention>
    <intervention id="5-072" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE-DE. – Signor Presidente, spesso ribadiamo che è bene portare a termine ciò che si è iniziato, concetto pertinente nell’odierna discussione che riguarda soprattutto il sostegno finanziario al tribunale speciale per la Sierra Leone. E’ vero che siamo nel bel mezzo di una crisi e il tribunale, finanziato da contributi volontari di diversi paesi, assorbe ingenti somme di denaro. Non dobbiamo però permettere che questo organismo, unico nel suo genere, concluda il suo lavoro nella disgrazia internazionale, e disgrazia sarebbe se per motivi finanziari il tribunale dovesse cessare le proprie funzioni e gli accusati dovessero essere rilasciati.</p>
      <p sl="pl">L’Unione europea e soprattutto, a mio parere, le Nazioni Unite sono tenute a consentire il completamento del lavoro del tribunale, garantirne il sostegno finanziario ed eseguire le sentenze da esso pronunciate.</p>
      <p sl="pl">L’operato del tribunale e i suoi costi elevati sono oggetto di molte controversie nella stessa Sierra Leone perché moltissime persone sono in attesa di risarcimento e la Sierra Leone è uno dei paesi più poveri del mondo. Per questo, nel giudicare il passato, non dobbiamo dimenticare il futuro.</p>
    </intervention>
    <intervention id="5-073" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">a nome del gruppo UEN. – Signor Presidente, il tribunale speciale per la Sierra Leone ha condannato Issa Hassan Sesay, ufficiale in comando del Fronte unito rivoluzionario, a 52 anni di detenzione. Ha inoltre condannato Morris Kallon, uno dei comandanti del Fronte, a 40 anni di detenzione, e Augustine Gbao, responsabile della sicurezza del Fronte, a 25 anni di detenzione.</p>
      <p sl="pl">Essi hanno organizzato uno dei movimenti ribelli più crudeli dei tempi moderni. Drastiche mutilazioni della popolazione civile e, in particolare, amputazioni di arti su grande scala, violenza sessuale usata come arma, reclutamento di bambini nell’esercito: questi sono soltanto alcuni dei metodi brutali usati dal Fronte unito rivoluzionario, comandato dai convenuti.</p>
      <p sl="pl">Una condanna pesante nel loro caso è un segnale forte che dovrebbe dissuadere altri dal commettere atti simili e un segno della volontà del mondo democratico civilizzato di non tacere e dotarsi di uno strumento potente per reagire agli autori di siffatte atrocità. Tale strumento è il tribunale e il tribunale deve essere sostenuto, sia finanziariamente sia politicamente.</p>
    </intervention>
    <intervention id="5-074" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, sono veramente lieta che tale discussione abbia luogo perché abbiamo cercato di iscriverla all’ordine del giorno per diverse sedute.</p>
      <p sl="fr">Oggi pertanto, poco prima della fine del nostro mandato, ci teniamo a chiedere che la Sierra Leone, uno dei paesi più poveri del mondo, che è riuscito a istituire questo tribunale speciale per giudicare i responsabili delle atrocità commesse, sia sostenuta.</p>
      <p sl="fr">Essendo stata a capo della missione di osservazione inviata dall’Unione europea in Sierra Leone per le elezioni, sono profondamente convinta che è nostra responsabilità politica e morale appoggiare questo tribunale perché sarebbe veramente inaccettabile e inimmaginabile che non possa proseguire il proprio lavoro per quelli che sono potenzialmente motivi finanziari.</p>
      <p sl="fr">Esorto pertanto la Commissione a sostenerlo, ovviamente da un punto di vista finanziario. Peraltro, all’epoca i giudici di questi tribunali ci avevano chiesto di fornire sostegno finanziario per contribuire al funzionamento del tribunale speciale.</p>
      <p sl="fr">Oggi la questione assume però anche una dimensione politica perché il mandato del tribunale scade nel 2010. Dobbiamo …</p>
      <a text="(Il presidente ritira la parola all’oratore)"/>
    </intervention>
    <intervention id="5-075" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signor Presidente, onorevoli parlamentari, la Commissione europea si è impegnata fortemente nell’assistere la transizione della Sierra Leone da una situazione postbellica a una situazione di crescita e sviluppo. La Commissione sostiene senza dubbio l’impegno del paese, per il consolidamento della pace, della stabilità e soprattutto della democrazia.</p>
      <p sl="it">A questo proposito, la Commissione riconosce e apprezza il ruolo fondamentale che il Tribunale speciale per la Sierra Leone ha svolto e continua a svolgere nel contesto del ripristino di una situazione di pace e di stabilità in Sierra Leone. Siamo convinti che le attività del Tribunale possano trasmettere a tutti il messaggio che nessun crimine grave contro l’umanità, nessun genocidio e nessun crimine di guerra rimarrà impunito.</p>
      <p sl="it">Il Tribunale per la Sierra Leone è infatti una funzione essenziale nello sviluppo del diritto internazionale, grazie alla giurisprudenza che si crea su questioni come il reclutamento dei bambini soldati e i matrimoni forzati, che sono state l’oggetto delle prime sentenze del Tribunale. A questo fine, la Commissione sostiene le attività del Tribunale dal 2003. Abbiamo dato al Tribunale 2.700.000 euro attraverso lo strumento europeo per la democrazia ed i diritti umani. Obiettivo di questo finanziamento: sostenere le attività di divulgazione del Tribunale volte a promuovere lo stato di diritto, il diritto umanitario internazionale e i diritti dell’uomo in Sierra Leone e nell’intera regione dell’Africa occidentale.</p>
      <p sl="it">Inoltre, nel 2008 la Commissione ha approvato un progetto da un milione di euro nel titolo del decimo Fondo europeo di sviluppo elaborato in cooperazione con il Tribunale e il governo della Sierra Leone. Il progetto, che si dovrà realizzare nel periodo 2009 e 2010, va ad integrare precedenti attività e si propone di assicurare un’eredità duratura su cui fare affidamento anche dopo la conclusione dell’attività del Tribunale, in particolare tramite il potenziamento delle competenze degli operatori della professione legale e il rafforzamento istituzionale dell’intero sistema giudiziario della Sierra Leone.</p>
      <p sl="it">Informata sui problemi di bilancio del Tribunale, nel 2008 la Commissione ha fornito a quest'ultimo un aiuto di emergenza per un importo di due milioni e mezzo di euro, finanziati con lo strumento per la stabilità e destinati a coprire le spese di finanziamento, soprattutto gli stipendi, dei dipendenti del Tribunale. Al riguardo, la Commissione ha appreso con soddisfazione una notizia che il Tribunale è riuscito a coprire il deficit di bilancio per alcuni mesi. Siamo fiduciosi che nonostante la crisi finanziaria mondiale, la comunità internazionale riuscirà a trovare le risorse necessarie per il Tribunale per assolvere con successo ed integralmente il proprio mandato e portare a conclusione il processo all’ex presidente della Liberia, il signor Charles Taylor.</p>
      <p sl="it">Prima di concludere, vorrei esprimere il mio sostegno, la richiesta di studiare e di investigare ulteriormente circa il ruolo e le funzioni dei diversi tribunali speciali, al riguardo ho il piacere di informarvi, a nome della Commissione che saranno finanziate due iniziative in questo settore nella rubrica dei diritti umani “Conflitti e sicurezza” del settimo Programma quadro di ricerca.</p>
    </intervention>
    <intervention id="5-076" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, alle 12.00.</p>
    </intervention>
  </section>
  <section id="creitem8" title="5.3. Situazione umanitaria dei rifugiati del campo di Ashraf">
    <intervention id="5-078" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la discussione su sei proposte di risoluzione concernenti la situazione umanitaria dei rifugiati del campo di Ashraf .</p>
    </intervention>
    <intervention id="5-079" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">autore. − Signor Presidente, alcuni in Aula intendono presentarci i mujaheddin del popolo come eroi o un’alternativa concreta al regime iraniano. Non sono né gli uni né l’altra.</p>
      <p sl="en">Nei miei viaggi in Iraq ho sentito leader curdi, sunniti, sciiti, cristiani, turkmeni e altri lamentarsi del ruolo dei mujaheddin del popolo come strumento di Saddam Hussein nella campagna di Anfar del 1988, culminata in massacri come Halabja. Questo è ciò che la delegazione irachena presente qui questa settimana ci ha anche confermato, assicurandoci comunque che la costituzione irachena obbliga il governo del paese a rispettare pienamente i diritti umani dei rifugiati del campo di Ashraf, che, con l’aiuto dell’UNHCR e del CICR, desiderano partire per l’Iran o qualunque altra destinazione, oppure intendono restare come profughi politici nel rispetto delle leggi dell’Iraq.</p>
      <p sl="en">Dobbiamo comprendere la riluttanza del governo iracheno a lasciare che il campo di Ashraf continui a disturbare i suoi rapporti di buon vicinato con l’Iran. Per gli iracheni, l’Iran non può essere cancellato. E’ lì. E’ un vicino potente. E’ vero che i mujaheddin del popolo non sono più sulla lista dei terroristi, ma rimangono sempre un culto oscuro che brutalizza gli aderenti che vorrebbero defezionare. Soprattutto, i rifugiati del campo di Ashraf sono esseri umani i cui diritti umani devono essere rispettati, a prescindere dal destino dell’organizzazione stessa o dal suo passato. Devono dunque essere trattati secondo la convenzione sui rifugiati del 1951 e nessuno, ripeto nessuno, dovrebbe essere costretto a rientrare in Iran.</p>
      <p sl="en">Chiariamo però un punto. L’odierna risoluzione non riguarda il regime iraniano, che ha represso il suo popolo, gestito scorrettamente il paese e destabilizzato il Medio Oriente per decenni. Chiunque voglia interpretare un voto per gli emendamenti del PSE e dei verdi volti a equilibrare il tono della presente risoluzione come un voto per il regime iraniano argomenta in cattiva fede o ha esaurito le argomentazioni.</p>
      <p sl="en">Lo spirito degli emendamenti è alquanto semplice. Desideriamo presentare l’intero quadro delle violazioni dei diritti umani e delle minacce al campo di Ashraf e nelle zone circostanti. Per esempio chiediamo che tutti i rifugiati del campo di Ashraf possano essere interrogati dal CICR e dall’UNHCR in una sede neutrale e senza ufficiali dei mujaheddin del popolo presenti al fine di chiarirne le reali aspirazioni. Dobbiamo inoltre esortare la leadership dei mujaheddin a smettere di controllare la vita dei rifugiati del campo di Ashraf, segnatamente non permettendo loro di lasciare il campo. Soprattutto, però, manifestiamo preoccupazione circa le pratiche segnalateci di manipolazione mentale e fisica e gravi violazioni dei diritti umani all’interno del culto. In sintesi, si tratta dei diritti umani dei singoli rifugiati del campo di Ashraf. A questi rifugiati e ai loro diritti umani dobbiamo pensare quando votiamo.</p>
    </intervention>
    <intervention id="5-080" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="en">autore. − Signor Presidente, questa mattina voteremo su una proposta di risoluzione comune cofirmata da quattro gruppi politici concernente la situazione del campo profughi di Ashraf in Iraq. Tremilacinquecento uomini e donne iraniani membri dell’opposizione democratica al regime fondamentalista in Iran vivono lì completamente indifesi. Nelle ultime settimane sono stati oggetto di pressioni e vessazioni da parte della fazione del governo iracheno sotto l’influenza del regime iraniano e vi è una forte probabilità che in qualunque momento possa scoppiare una tragedia di portata analoga a quelle a cui abbiamo assistito nei Balcani non molto tempo fa.</p>
      <p sl="en">Noi tutti ricordiamo Srebrenica e non ho dubbi quanto al fatto che nessun membro di quest’Aula voglia una seconda Srebrenica in Iraq. La nostra proposta di risoluzione è un’esortazione ad allertare l’opinione pubblica di tutto il mondo prima che succeda un disastro. Purtroppo alcuni colleghi hanno presentato emendamenti che potrebbero aggravare il pericolo per i rifugiati del campo di Ashraf e fornire al regime iraniano e ai suoi procuratori in Iraq argomentazioni per massacrarli.</p>
      <p sl="en">Mi sono personalmente recato di recente presso il campo e vi assicuro che le accuse mosse negli emendamenti presentati sono del tutto infondate. La gente ad Ashraf è lì volontariamente. Chiunque è libero di andarsene quando desidera e si vive in rapporti estremamente amichevoli con la popolazione irachena della regione. L’intento della nostra proposta è proteggere proprio questa gente. Nessuno capirebbe e se gli emendamenti fossero adottati il risultato della proposta sarebbe esattamente l’opposto.</p>
      <p sl="en">Non si tratta di una questione politica, colleghi. Si tratta invece di una questione puramente umanitaria e molto urgente. Vi scongiuro di votare contro tutti gli emendamenti presentati rispetto alla proposta comune sostenuta dai quattro gruppi appoggiando invece la proposta così come i gruppi, che hanno posizioni politiche molto diverse, la hanno concordata. Le vite di molte persone innocenti e indifese dipende dal vostro voto. Non tradiamoli.</p>
    </intervention>
    <intervention id="5-081" speaker_id="28234" name="Angelika BEER" is_mep="True" mode="spoken" nationality="Germany" birth_date="24-05-1957" birth_place="Kiel" p_group="Group of the Greens/European Free Alliance" m_state="DE">
      <p sl="de">autore. – Signor Presidente, onorevoli colleghi, il mio gruppo non ha sottoscritto la risoluzione e voteremo a favore di essa soltanto se gli emendamenti da me presentati insieme all’autrice, onorevole Gomes, a nome del gruppo Socialista al Parlamento europeo e Verde/Alleanza liberale europea saranno adottati.</p>
      <p sl="de">Essa riguarda la controversia relativa ai mujaheddin o MKO, che non rappresentano un’opposizione democratica. Vorrei infatti formulare qualche commento in merito. I mujaheddin del popolo sono un’organizzazione degenerata che equivale a una setta religiosa e opprime fortemente i suoi stessi aderenti, anche nel campo. Per costringerli infatti a restare nel campo si usano pressioni fisiche e mentali. Coloro che si rifiutano vedono i loro rapporti distrutti, sono costretti a divorziare e vengono privati dei figli, uno dei mezzi più brutali di oppressione.</p>
      <p sl="de">I mujaheddin del popolo hanno totalmente isolato tutti i membri dell’organizzazione che vivono all’interno del campo e al di fuori di esso. Qualunque accesso alla stampa o ai mezzi di comunicazione internazionali è vietato. Tutti i colloqui condotti dagli Stati Uniti hanno avuto luogo alla presenza di quadri dell’organizzazione, il che significa che gli interrogati non potevano parlare liberamente dei loro reali problemi e delle loro preoccupazioni.</p>
      <p sl="de">In passato i membri dell’organizzazione provenienti dall’Iraq settentrionale sono stati consegnati ai tirapiedi di Saddam Hussein e vergognosamente torturati e uccisi nel campo di Abu Greib. E sono soltanto alcuni esempi per spiegare gli emendamenti comuni che vi esorto a sostenere. Chiunque li respinga, lo voglio dire molto chiaramente, e chiunque adotti il testo della presente risoluzione immutato con il suo voto autorizza i mujaheddin del popolo a proseguire con la loro politica di oppressione in un campo che controllano. In tal caso, saremo anche parzialmente responsabili di ciò che i mujaheddin del popolo stanno attualmente minacciando di fare, vale a dire che se il campo viene smantellato sotto la supervisione internazionale, l’organizzazione inciterà i suoi membri ivi presenti ad appiccarsi il fuoco, il che è ovviamente l’opposto di quello che vogliamo ottenere, per cui vi esorto a votare a favore degli emendamenti presentati dal gruppo PSE e dal mio.</p>
    </intervention>
    <intervention id="5-082" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="en">autore. − Signor Presidente, da 30 anni l’Iran è governato da una dittatura teocratica, una dittatura che non soltanto costringe gli abitanti a vivere secondo i suoi standard religiosi, ma tenta anche di uccidere chiunque non si conformi al suo sistema con la conseguenza che molti iraniani devono vivere in esilio, non soltanto in Europa, ma anche nei paesi confinanti.</p>
      <p sl="en">Dopo l’invasione militare anglo-americana in Iraq, gli iraniani che vivono lì in esilio hanno ottenuto una garanzia di protezione dall’Iran. Ora le truppe straniere si stanno preparando al ritiro dall’Iraq. Appoggio tale ritiro, ma una conseguenza imprevista potrebbe essere che il regime teocratico in Iran avrebbe l’opportunità di attaccare l’opposizione al di fuori dei suoi confini chiedendone la deportazione in Iran per eliminarla. In Iraq vi è molta solidarietà con gli iraniani in esilio. Tuttavia, il potere dell’Iran in Iraq è cresciuto perché anche la maggioranza degli abitanti in Iraq è costituita da musulmani sciiti.</p>
      <p sl="en">Attraverso interrogazioni scritte al Consiglio ho richiamato la sua attenzione sulla condizione dei 3 400 rifugiati del campo di Ashraf. L’unica risposta è stata che il Consiglio non aveva discusso la questione. Oggi stiamo dibattendo un’importantissima risoluzione urgente sul campo di Ashraf. In due precedenti risoluzioni, nel 2007 e nel 2008, il nostro Parlamento ha confermato lo stato degli abitanti di Ashraf secondo la quarta convenzione di Ginevra. Oggi il Parlamento sta prestando particolare attenzione all’attuale situazione adottando una risoluzione soltanto su Ashraf. La risoluzione, indubbiamente equilibrata, è un testo comune adottato dalla maggior parte dei gruppi politici che intende trasmettere un messaggio forte al governo iracheno rammentandogli che i diritti dei 3 400 rifugiati di Ashraf, di cui 1 000 donne, non possono essere violati in ragione delle pressioni esercitate dai mullah iraniani.</p>
      <p sl="en">Dobbiamo pertanto trasmettere un messaggio univoco, senza emendamenti che comprometterebbero e indebolirebbero la risoluzione, la quale riguarda unicamente questioni umanitarie dei rifugiati di Ashraf, astenendoci dall’apportare qualunque modifica al testo finale della risoluzione che complicherebbe la situazione o metterebbe a repentaglio le vite di questa gente indifesa.</p>
      <p sl="en">I rifugiati di Ashraf sono stati bombardati dalle forze americane all’inizio dell’invasione del 2003. Successivamente sono stati passati al vaglio sempre dagli Stati Uniti. Anche il governo iracheno ha passato in rassegna ogni suo singolo abitante, cosa avvenuta nell’aprile di quest’anno. Ognuno di loro è stato singolarmente interrogato al di fuori del campo Ashraf. Tutti sono stati esortati e incoraggiati a lasciarlo o andare in Iran. Soltanto sei hanno accolto l’invito, 6 su 3 400! Dobbiamo rispettare la loro decisione.</p>
    </intervention>
    <intervention id="5-083" speaker_id="4439" name="Mogens CAMRE" is_mep="True" mode="spoken" nationality="Denmark" birth_date="29-03-1936" birth_place="Randers" p_group="Union for Europe of the Nations Group - Vice" m_state="DK">
      <p sl="en">autore. − Signor Presidente, la situazione del campo di Ashraf, che ospita 3 500 membri della principale opposizione democratica dell’Iran, il PMOI, è motivo di grande preoccupazione da diverso tempo e oggetto di diverse risoluzioni adottate da quest’Aula negli ultimi anni. Insieme a una delegazione di quattro membri del Parlamento, mi sono recato presso il campo di Ashraf nell’ottobre dello scorso anno, dove ho incontrato ufficiali americani, iracheni e dell’ONU. Tutti hanno rafforzato la nostra preoccupazione circa lo stato giuridico dei rifugiati di Ashraf perché all’inizio di quest’anno la sua sicurezza è stata trasferita dalle truppe americane alle forze irachene.</p>
      <p sl="en">Da allora la situazione è molto peggiorata. Il leader supremo iraniano, in un annuncio ufficiale alla fine di febbraio, ha chiesto al presidente iracheno in visita di attuare il reciproco accordo chiudendo il campo di Ashraf ed espellendone tutti i rifugiati dall’Iraq.</p>
      <p sl="en">Da quel momento, le forze irachene hanno iniziato un assedio attorno al campo. Le truppe irachene hanno impedito l’accesso al campo a famiglie dei rifugiati di Ashraf, delegazioni parlamentari, organizzazioni per i diritti umani, avvocati, giornalisti e persino medici, nel quale non possono neanche entrare molti materiali logistici.</p>
      <p sl="en">Il Parlamento trova dunque assolutamente necessario a questo punto affrontare la questione con urgenza. Abbiamo dunque collaborato con tutti i gruppi per produrre un testo comune, che è equilibrato e tiene conto di tutte le nostre preoccupazioni al riguardo esortando gli organismi internazionali a trovare uno stato giuridico a lungo termine per i rifugiati di Ashraf.</p>
      <p sl="en">Purtroppo alcuni portavoce per Teheran, quelli che credono nelle bugie iraniane, hanno presentato alcuni emendamenti. Ritengo che tutti avranno compreso chiaramente come questi emendamenti siano contrari alla sicurezza dei rifugiati di Ashraf, per cui dobbiamo respingerli. Esortiamo dunque tutti i colleghi ad aderire al testo comune e rifiutare qualunque emendamento.</p>
    </intervention>
    <intervention id="5-084" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">autore . − Signor Presidente, onorevoli colleghi, qui stiamo parlando di un cosiddetto campo, una vera e propria piccola città di persone che in base a una decisione politica difficile hanno consegnato le armi, persone che hanno affidato la propria difesa di fatto alla comunità internazionale. Oggi la ragione per la quale discutiamo questo punto come tema d'urgenza è il rischio che in massa queste persone siano deportate e venga violato definitivamente ogni loro diritto rispetto al regime iraniano.</p>
      <p sl="it">Allora, certamente può essere questionato il grado, il tasso di democraticità dei Mujahidin del popolo , della loro organizzazione, ma non è questo temo il dibattito che dobbiamo fare, non è questa la ragione dell’urgenza che noi abbiamo chiesto! La ragione dell’urgenza che noi abbiamo chiesto è quella di impedire che in massa questa piccola città si trovi ad essere violata, eradicata del proprio diritto fondamentale, e venga consegnata nelle mani della dittatura iraniana.</p>
      <p sl="it">Ecco perché, gli emendamenti che sono stati proposti rischiano semplicemente di confondere la brutale urgenza e necessità di questo messaggio ed è per questo motivo che mi auguro non siano approvati.</p>
    </intervention>
    <intervention id="5-085" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">a nome del gruppo PPE-DE. – Signor Presidente, oggi siamo qui per evitare che si verifichi una potenziale tragedia umana su vasta scala.</p>
      <p sl="en">Quasi 4 000 persone, membri dell’opposizione iraniana, corrono l’imminente pericolo di essere deportate dalle autorità irachene nuovamente in Iran, il cui regime ha già proceduto all’esecuzione di oltre 22 000 loro amici. Per inciso sono le stesse persone che hanno rivelato il programma nucleare segreto di Teheran e si oppongono al regime esportatore di terrorismo con mezzi pacifici.</p>
      <p sl="en">E’ nell’interesse della credibilità democratica del governo iracheno e dell’amministrazione statunitense, che ha concesso loro lo stato di persone protette, salvaguardarne la vita, rispettarne la libera volontà e la dignità e garantirne un futuro sicuro secondo il diritto internazionale. Ma, prima di tutto, esortiamo il governo iracheno a liberare dall’assedio il campo di Ashraf.</p>
    </intervention>
    <intervention id="5-086" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signor Presidente, ritengo che il collega Vidal-Quadras, mio ottimo amico, e altri intervenuti abbiamo profondamente torto; dovremmo invece sostenere gli emendamenti perché il governo iracheno ha annunciato recentemente in più occasioni di non avere alcuna intenzione di costringere gli abitanti del campo di Ashraf a rientrare in Iran né andare in qualunque altro paese.</p>
      <p sl="en">Il governo iracheno ha ripetutamente chiesto a diversi paesi, tra cui molti Stati membri dell’Unione, di accoglierli e noi ci siamo dichiarati contrari.</p>
      <p sl="en">Delle 3 400 persone che vivono nel campo, 1 015 hanno permessi di residenza di diversi paesi, nei quali godono dello stato di residente, molti dei quali membri della Comunità, ma non li accogliamo. Come mai?</p>
      <p sl="en">La maggior parte degli abitanti del campo ha ricevuto una formazione militare professionale durante il precedente regime di Saddam Hussein e ha partecipato con le sue guardie presidenziali e altre forze di sicurezza alla repressione violenta del sollevamento popolare iracheno dopo la liberazione del Kuwait nel 1991.</p>
      <p sl="en">Vi sono molte prove del fatto che queste persone hanno aggredito il popolo iracheno quando l’esercito iracheno si è rifiutato di procedere alle uccisioni che Saddam Hussein imponeva. Le famiglie delle vittime in Iraq non possono dimenticarlo e la costituzione irachena non consente la presenta di gruppi come il NKO o il PKK sul suolo iracheno.</p>
      <p sl="en">Duemila di queste persone si sono registrate presso l’Alto commissariato per i rifugiati sperando di essere trasferite in altri paesi pronti ad accoglierle e da diversi anni il governo iracheno collabora strettamente con l’UNHCR chiedendo ad altri paesi di accettarle.</p>
      <p sl="en">Onorevoli colleghi, questa è la situazione dell’Iraq. La sovranità del paese è in gioco e dovremmo riporre la nostra fiducia nel suo governo eletto democraticamente. Questo è il loro diritto e il loro dovere che assolvono, ve lo posso assicurare, in maniera corretta.</p>
    </intervention>
    <intervention id="5-087" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, non sono mai stato un grande sostenitore dei mujaheddin del popolo iraniani, le cui origini filosofiche sono islamico-marxiste, il che è una contraddizione in termini, e per molti anni sono stati ovviamente sotto la protezione di Saddam Hussein, il macellaio di Baghdad, che appoggiavano militarmente.</p>
      <p sl="en">Nondimeno, negli ultimi anni, si sono riformati e hanno fornito preziose informazioni all’Occidente in merito a violazioni dei diritti dell’uomo in Iran, nonché all’ubicazione geografica degli impianti secreti di arricchimento dell’uranio del paese. Era dunque opinabile il fatto che restassero nella lista dei terroristi banditi dall’Unione europea. Ciò che è indiscusso, a mio parere, è il fatto che i rifugiati del campo di Ashraf meritano protezione giuridica in Iraq dal suo governo e dalle forze alleate e non meritano la deportazione in Iran, dove quasi sicuramente subirebbero torture e forse esecuzioni.</p>
    </intervention>
    <intervention id="5-088" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, l’odierna discussione dimostra ancora una volta i limiti delle urgenze con un gran numero di dichiarazioni perché non vi è stato tempo sufficiente per una corretta negoziazione e consultazione.</p>
      <p sl="en">Desidero che si verbalizzi che il testo socialista originario si oppone chiaramente a qualunque forma di deportazione forzata e chiede il pieno rispetto della convenzione di Ginevra e il libero accesso da parte delle organizzazioni internazionali per i diritti umani. All’onorevole Vidal-Quadras e altri, avendo io stesso ricercato un compromesso e ottenuto un sostegno interpartita soltanto per gli emendamenti nn. 2, 3 e 6 e il sostegno socialista per la risoluzione comune, ribatto che è totalmente fuorviante affermare che gli emendamenti potrebbero essere usati come pretesto per massacrare i rifugiati. Che si appoggi o si critichi il PMOI, in una discussione sui diritti dell’uomo nessuno in questa Camera dovrebbe dichiararsi contrario a emendamenti che tentano di imporre il rispetto degli obblighi riguardanti i diritti umani da parte di chicchessia ovunque nel mondo.</p>
    </intervention>
    <intervention id="5-089" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">Signor Presidente, mi bastano 30 secondi. Vorrei semplicemente dire che mi rallegro per il fatto che il PMOI sia stato cancellato dalla lista delle organizzazioni proscritte dell’Unione europea durante la presidenza ceca e sono anche lieto che continuiamo a proteggere l’opposizione iraniana dal regime attraverso l’odierna risoluzione sul campo di Ashraf. Vorrei ringraziare tutti i partecipanti di tutti i gruppi politici, indipendentemente dai colori o dalle convinzioni, e spero che la risoluzione passi nella forma proposta senza gli emendamenti suggeriti che in qualche modo la deformerebbero.</p>
    </intervention>
    <intervention id="5-090" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Signor Presidente, anch’io vorrei chiedere che la presente proposta di risoluzione comune sia votata nella forma originaria. Gli emendamenti presentanti in Aula sono profondamente sbagliati.</p>
      <p sl="pt">E’ del tutto scorretto affermare che anche un solo rifugiato sia stato trasferito dal campo di Ashraf o dal campo alternativo in Europa o addirittura all’interno dell’Iraq con il sostegno dell’Alto commissario. Sfido chiunque a chiedere all’Alto commissario se siano mai stati trasferiti rifugiati.</p>
      <p sl="pt">Tutto questo è assolutamente falso e unicamente inteso a provocare un massacro. Di ciò si tratta, nulla di più, per cui chiedo agli autori di tali emendamenti assolutamente vergognosi di ritirarli poiché sono un insulto nei confronti del Parlamento.</p>
    </intervention>
    <intervention id="5-091" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signor Presidente, le chiedo di poter parlare, però in condizioni possibili, perché con tutti i parlamentari in piedi è sinceramente molto difficile; io sono molto rispettoso del Parlamento, ma mi pare veramente impossibile poter parlare in questa situazione.</p>
    </intervention>
    <intervention id="5-092" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Ha ragione.</p>
      <p sl="unknown">Onorevoli colleghi, non chiuderemo la discussione finché tutti non saranno seduti in silenzio.</p>
      <p sl="unknown">I membri che stanno parlando nei corridoi sono pregati di prendere atto del fatto che non chiuderemo la discussione finché non smetteranno di parlare e potremo ascoltare con il dovuto rispetto il vicepresidente della Commissione.</p>
    </intervention>
    <intervention id="5-093" speaker_id="photo_generic" name="Antonio Tajani" is_mep="True" mode="spoken">
      <p sl="it">vicepresidente della Commissione. − Signor Presidente, la ringrazio perché credo sia giusto partecipare a dibattiti ascoltando quello che si dice e intervenendo in maniera appropriata.</p>
      <p sl="fr">Parlerò ora in francese. Signor Presidente, onorevoli parlamentari, la Commissione verifica sistematicamente lo sviluppo della situazione in Iraq, specialmente per quel che riguarda il campo di Ashraf.</p>
      <p sl="fr">Come tutti sappiamo, nel gennaio 2009 il governo iracheno ha riassunto il controllo dell’area. In merito alla situazione umanitaria nel campo, la Commissione è stata informata dal Comitato internazionale della Croce rossa e altre organizzazioni internazionali che hanno seguito lo sviluppo della situazione secondo cui non si sono verificati deterioramenti significativi delle condizioni di vita né sono state segnalate violazioni delle convenzioni internazionali.</p>
      <p sl="fr">La Commissione concorda pienamente con l’idea che la chiusura del campo debba avvenire entro un quadro giuridico e le vite o il benessere fisico o morale dei suoi rifugiati non debbano essere messi a repentaglio. Vanno applicati gli standard umanitari internazionali, non da ultimo il principio del non rimpatrio.</p>
      <p sl="fr">In diverse occasioni il governo iracheno ha affermato di essere pronto a trattare i rifugiati del campo in maniera dignitosa aggiungendo che non aveva alcuna intenzione di deportare illegalmente i membri dell’organizzazione o costringerli a lasciare l’Iraq.</p>
      <p sl="fr">Ciò considerato, la Commissione sottolinea nondimeno la necessità, come sempre, di rispettare lo Stato di diritto e confida nel fatto che il governo iracheno agisca di conseguenza.</p>
      <p sl="fr">Quando hanno incontrato la Commissione nel marzo 2009, le autorità irachene hanno ribadito l’impegno a rispettare gli standard umanitari internazionali e non usare la forza, soprattutto non procedere a rimpatri forzati in Iraq.</p>
      <p sl="fr">Il ministro dei diritti umani iracheno sta attualmente organizzando colloqui individuali con i residenti al fine di stabilirne i diritti e appurare se desiderino rientrare in Iraq o partire per un paese terzo.</p>
      <p sl="fr">Nelle ultime settimane, alcuni membri hanno scelto di lasciare il campo e hanno potuto farlo senza alcuna difficoltà. La Commissione sostiene tali sforzi. Se i rifugiati del campo intendono lasciarlo, il governo iracheno deve autorizzarli a stabilirsi in un altro paese e agevolare il processo.</p>
      <p sl="fr">La Commissione, in collaborazione con i rappresentanti degli Stati membri in loco, continuerà a seguire da vicino gli sviluppi della situazione.</p>
      <a text="(Applausi)"/>
    </intervention>
    <intervention id="5-095" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà a breve.</p>
    </intervention>
  </section>
  <section id="creitem9" title="6.  Approvazione del processo verbale della seduta precedente">
    <intervention id="5-099" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signora Presidente, mi richiamo nuovamente all’articolo 28, paragrafo 2, il quale afferma che ogni parlamentare può porre un’interrogazione al presidente del Parlamento e ottenere una risposta entro 30 giorni. Ho posto un’interrogazione al presidente il 19 marzo. Siamo al 24 aprile e non ho ricevuto risposta.</p>
      <p sl="en">Ho sollevato la questione ieri e mi è stato detto che sarebbe stata affrontata, ma ancora così non è. Trovo molto difficile comprendere come il presidente di questo Parlamento possa mostrare tanto sprezzo per il suo regolamento e i suoi membri ignorandoli completamente. Il comportamento del presidente è inqualificabile.</p>
    </intervention>
    <intervention id="5-100" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Titley, com’è ovvio trasmetterò la sua richiesta.</p>
      <a text="(Il processo verbale della seduta precedente è approvato)"/>
    </intervention>
  </section>
  <section id="creitem10" title="7. Turno di votazioni">
    <intervention id="5-102" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem11" title="7.1.  Diritti delle donne in Afghanistan"/>
  <section id="creitem12" title="7.2.  Sostegno al Tribunale speciale per la Sierra Leone"/>
  <section id="creitem13" title="7.3.  Situazione umanitaria dei rifugiati del campo di Ashraf">
    <intervention id="5-107" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signora Presidente, pare che vi sia stato qualche errore nel testo pubblicato in Internet dai servizi del Parlamento. La sua formulazione non è infatti corretta e non corrisponde al testo effettivamente presentato nella risoluzione comune dal mio gruppo e altri. Non so se lei ne sia a conoscenza e possa tenerne conto, ma il testo del paragrafo 2 dovrebbe recitare “nel rispetto dei desideri individuali di ogni persona che vive a Camp Ashraf per quanto attiene al proprio futuro,”. Questa frase non è quella effettivamente pubblicata, ma è quella che dovrebbe figurare nel testo.</p>
    </intervention>
    <intervention id="5-108" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Tannock, sono stata informata e tutte le correzioni linguistiche saranno eseguite.</p>
      <p sl="unknown">Dopo la votazione:</p>
    </intervention>
    <intervention id="5-109" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signora Presidente, vorrei richiamare la sua attenzione sul fatto che dietro di me, tra le fila dei radicali di estrema destra, vi sono persone che non sono membri e, per quanto mi è dato di vedere, usano comunque le schede per votare.</p>
      <a text="(Tumulto)"/>
    </intervention>
    <intervention id="5-110" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Martin, quanto da lei affermato sarà verificato.</p>
    </intervention>
  </section>
  <section id="creitem14" title="7.4.  Convenzione delle Nazioni Unite sui diritti delle persone con disabilità (A6-0229/2009, Rumiana Jeleva)">
    <intervention id="5-113" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, una votazione è stata annullata per parità di voti solo qualche attimo fa. Un collega ha appena formulato una gravissima accusa in merito alle votazioni in Aula. La pregherei di sospendere le procedure finché non scopriamo se vi sono persone che votano e non dovrebbero votare o se l’accusa e falsa. L’accusa, come ho detto, è gravissima.</p>
      <a text="(Applausi)"/>
    </intervention>
    <intervention id="5-114" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Ho detto poc’anzi che la questione sarà verificata. Ciò significa che lo sarà immediatamente. Ce ne stiamo già occupando.</p>
    </intervention>
    <intervention id="5-115" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signora Presidente, sarò molto breve in merito. Poiché uno dei miei colleghi ha formulato un’accusa, gli chiederei di circostanziarla. Come lei ha detto, la verifica deve essere condotta immediatamente e se, come credo, eseguita la verifica risulterà che l’accusa è falsa, chiedo che se ne traggano le dovute conclusioni.</p>
    </intervention>
    <intervention id="5-116" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Ho detto che la verifica sarebbe stata eseguita e infatti lo sarà immediatamente. Vi informerò degli esiti nei prossimi minuti.</p>
    </intervention>
  </section>
  <section id="creitem15" title="7.5.  Convenzione delle Nazioni Unite sui diritti delle persone con disabilità (protocollo opzionale) (A6-0230/2009, Rumiana Jeleva)"/>
  <section id="creitem16" title="7.6.  Profilo, in particolare sulla base dell'origine etnica o della razza, nelle operazioni antiterrorismo, di applicazione della legge, di controllo dell'immigrazione, dei servizi doganali e dei controlli alle frontiere (A6-0222/2009, Sarah Ludford)"/>
  <section id="creitem17" title="7.7.  Protezione degli interessi finanziari delle Comunità - Lotta contro la frode - Relazione annuale 2007 (A6-0180/2009, Antonio De Blasio)">
    <intervention id="5-121" speaker_id="36748" name="Antonio DE BLASIO" is_mep="True" mode="spoken" role="relatore" nationality="Hungary" birth_date="05-09-1955" birth_place="Pécs" p_group="Group of the European People's Party (Christian Democrats) and European Democrats" m_state="HU">
      <p sl="hu">Signora Presidente, non mi occorreranno due minuti. Onorevoli colleghi, vorrei richiamare la vostra attenzione su due elementi molto importanti riguardanti la relazione. Da anni compiliamo relazioni del genere, ma il Consiglio non le ha iscritte al suo ordine del giorno neanche una volta. Penso che sarebbe importante che il Consiglio mettesse al corrente gli Stati membri della presente relazione. Ciò contribuirebbe in larga misura anche a far funzionare perfettamente la procedura di discarico del Consiglio e altre istituzioni. Per questo suggerisco che si accetti il rinvio della procedura di discarico autunnale del Consiglio, a condizione che il Consiglio iscriva la relazione all’ordine del giorno. Tale passo sarebbe estremamente importante per assicurare che il Consiglio approvi i regolamenti pendenti e garantirebbe trasparenza nella spesa dei fondi europei. Vorrei esprimere i miei sinceri ringraziamenti a quanti hanno contribuito alla stesura della presente relazione, compreso il relatore ombra e coloro che hanno presentato gli emendamenti proposti. In commissione la relazione è stata adottata per consenso.</p>
    </intervention>
  </section>
  <section id="creitem18" title="7.8.  Immunità parlamentare in Polonia (A6-0205/2009, Diana Wallis)"/>
  <section id="creitem19" title="7.9.  Governance nell'ambito della PCP: il Parlamento europeo, i consigli consultivi regionali e gli altri attori (A6-0187/2009, Elspeth Attwooll)"/>
  <section id="creitem20" title="7.10.  Statistiche sui prodotti fitosanitari (A6-0256/2009, Bart Staes)"/>
  <section id="creitem21" title="7.11.  Specifiche per la progettazione ecocompatibile dei prodotti connessi all'energia (rifusione) (A6-0096/2009, Magor Imre Csibi)"/>
  <section id="creitem22" title="7.12.  Condizioni armonizzate per la commercializzazione dei prodotti da costruzione (A6-0068/2009, Catherine Neris)">
    <intervention id="5-127" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Posso comunicarvi che, eseguita la verifica, non vi è stato alcun abuso dei diritti di voto.</p>
      <p sl="unknown">Per evitare ulteriori discussioni, informerò il presidente e sarà il presidente Pöttering a dirvi quali saranno le ripercussioni.</p>
    </intervention>
  </section>
  <section id="creitem23" title="7.13.  Pagamenti transfrontalieri nella Comunità (A6-0053/2009, Margarita Starkevièiûtë)"/>
  <section id="creitem24" title="7.14.  Attività degli istituti di moneta elettronica (A6-0056/2009, John Purvis)"/>
  <section id="creitem25" title="7.15.  Norme sanitarie relative ai sottoprodotti di origine animale non destinati al consumo umano (A6-0087/2009, Horst Schnellhardt)">
    <intervention id="5-132" speaker_id="1930" name="Horst SCHNELLHARDT" is_mep="True" mode="spoken" role="relatore" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, vorrei soltanto formulare due brevi osservazioni. La traduzione può destare confusione nelle diverse lingue. Vorrei dunque che fosse verbalizzato il fatto che l’emendamento riguardante l’articolo 2, paragrafo 2, lettera a), con la formulazione “fuorché la selvaggina” deve sempre essere considerato unitamente al punto aa. In questo modo si eliminerà la confusione.</p>
    </intervention>
    <intervention id="5-133" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Posso garantirle che tutte le versioni linguistiche saranno verificate alla luce della sua precisazione, onorevole Schnellhardt.</p>
    </intervention>
  </section>
  <section id="creitem26" title="7.16.  Meccanismo di sostegno finanziario a medio termine delle bilance dei pagamenti degli Stati membri (A6-0268/2009, Pervenche Berès)"/>
  <section id="creitem27" title="7.17.  Tassazione dei redditi da risparmio sotto forma di pagamenti di interessi (A6-0244/2009, Benoît Hamon)"/>
  <section id="creitem28" title="7.18.  Sistema comune IVA per quanto concerne la frode fiscale connessa alle importazioni e ad altre operazioni transfrontaliere (A6-0189/2009, Cornelis Visser)">
    <intervention id="5-138" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signora Presidente, vorrei ripercorrere la votazione sulla mia relazione, avvenuta in seconda lettura. Tutti i gruppi parlamentari avevano raggiunto un accordo politico con il Consiglio consistente nell’adottare una serie di emendamenti in maniera che il regolamento potesse diventare corretto.</p>
      <p sl="nl">Poiché molti eurodeputati sono assenti, più di 400, non siamo stati in grado di adottare il pacchetto di emendamenti, che in seconda lettura richiede una maggioranza qualificata di 393 voti. Siamo riusciti a ottenere soltanto 387 voti sui 395 espressi. Pertanto, a causa dell’assenza di molti colleghi, abbiamo dovuto disattendere il nostro accordo con il Consiglio.</p>
      <p sl="nl">Vorrei pertanto chiedere all’ufficio di presidenza e all’amministrazione del Parlamento come salvare la situazione a questo punto, prima che il Parlamento si ritiri dopo il 7 maggio, in maniera da poter discutere e ripristinare la situazione durante la prossima tornata.</p>
    </intervention>
    <intervention id="5-139" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Devo confessarle, onorevole Staes, che avevamo già valutato la questione e che effettivamente la analizzeremo più approfonditamente perché è un problema reale alquanto delicato.</p>
    </intervention>
  </section>
  <section id="creitem29" title="7.19.  Meccanismo di sostegno finanziario a medio termine delle bilance dei pagamenti degli Stati membri">
    <intervention id="5-142" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, vorrei intervenire a questo punto perché noi della commissione per gli affari economici e monetari abbiamo avuto un dibattito significativo sui vari aspetti del finanziamento e il gruppo PPE-DE ha presentato un emendamento nel quale si afferma l’assenza di una qualsivoglia base giuridica per un finanziamento europeo.</p>
      <p sl="fr">Avevamo convenuto di presentare un emendamento redatto a seguito di un accordo con l’onorevole Langen, principale negoziatore per il gruppo PPE, sebbene non fosse il relatore ombra per la questione, per aggiungere che non vi è alcuna base specifica per il finanziamento comunitario ed è in queste circostanze che abbiamo presentato l’emendamento n. 2, ragion per cui sono alquanto sorpresa per il fatto che esperti ben informati mi hanno detto che nella lista del PPE figurava un meno accanto all’emendamento in questione. Vorrei dunque offrire all’onorevole Langen l’opportunità di correggere la lista del PPE.</p>
    </intervention>
    <intervention id="5-143" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signora Presidente, non mi sento in alcun modo obbligato a spiegare come viene stilata la lista di voto del mio gruppo. Abbiamo discusso la questione e, dopo averla riesaminata, siamo in grado di esprimere pieno appoggio alla proposta.</p>
    </intervention>
  </section>
  <section id="creitem30" title="7.20. Aspetti normativi in tema di nanomateriali (A6-0255/2009, Carl Schlyter)">
    <intervention id="5-146" speaker_id="28139" name="Carl SCHLYTER" is_mep="True" mode="spoken" role="relatore" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Signora Presidente, vorrei semplicemente dire che la Commissione ha presentato una proposta in questo nuovo e importante ambito politico ritenendo che, anche a nostro giudizio, le misure di attuazione dell’attuale legislazione fossero sufficienti. Adesso, però, il Parlamento chiede con chiarezza che la Commissione conduca una revisione di tutta la corrispondente legislazione in maniera che si possano salvaguardare i consumatori, i lavoratori e l’ambiente dagli effetti negativi dei nanoprodotti e si possa ottenere un mercato sicuro e capace di svilupparsi. Vorrei rammentare che la Commissione dispone di due anni per ottemperare alla richiesta del Parlamento e, grazie a un compromesso, risulterà molto evidente nell’odierna votazione che il Parlamento la sostiene pressoché all’unanimità.</p>
      <p sl="sv">E’ tempo che la Commissione intraprenda immediatamente il suo lavoro di revisione affinché la nanotecnologia possa essere regolamentata in maniera tale da proteggere i cittadini.</p>
    </intervention>
  </section>
  <section id="creitem31" title="7.21.  Dibattito annuale sui progressi compiuti nello spazio di libertà, sicurezza e giustizia (articoli 2 e 39 TUE)"/>
  <section id="creitem32" title="7.22.  Conclusioni del Vertice del G20"/>
  <section id="creitem33" title="7.23.  Consolidare la stabilità e la prosperità nei Balcani occidentali (A6-0212/2009, Anna Ibrisagic)"/>
  <section id="creitem34" title="7.24.  Situazione in Bosnia e Erzegovina">
    <intervention id="5-152" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Signora Presidente, le chiedo se si è accorta che nell’articolo 6 la parola “centrale” prima della parola “Stato” deve essere cancellata per rendere la formulazione coerente con gli altri testi.</p>
    </intervention>
    <intervention id="5-153" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Sì, certo, sicuramente controlleremo tutte le versioni linguistiche, onorevole Pack.</p>
    </intervention>
  </section>
  <section id="creitem35" title="7.25.  Non proliferazione e futuro del trattato di non proliferazione delle armi nucleari (TNP) (A6-0234/2009, Angelika Beer)"/>
  <section id="creitem36" title="7.26.  Diritti dei disabili"/>
  <section id="creitem37" title="7.27.  25a relazione annuale della Commissione sul controllo dell’applicazione del diritto comunitario (2007) (A6-0245/2009, Monica Frassoni)"/>
  <section id="creitem38" title="8.  Dichiarazioni di voto">
    <intervention id="5-158" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">A questo punto procediamo con le dichiarazioni di voto.</p>
    </intervention>
    <intervention id="5-159" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signora Presidente, vorrei commentare la grave accusa formulata in questa Camera contro alcuni membri del Parlamento europeo e l’infamia del Parlamento per bocca dell’onorevole Martin nel momento in cui ha affermato che alcuni eurodeputati non votano personalmente, bensì per il tramite di altri che manifestano il voto usando le schede degli europarlamentari. E’ un comportamento inaccettabile visto che le sessioni del Parlamento europeo sono trasmesse in diretta. I cittadini europei seduti in galleria oggi, in un anno di elezioni, hanno udito qualcosa di straordinario. E’ diffamatorio, per cui chiedo che nella prossima riunione l’ufficio di presidenza istruisca l’onorevole Martin affinché ritratti quanto affermato e porga le proprie scuse a tutti i deputati che siedono in quest’Aula.</p>
    </intervention>
    <intervention id="5-160" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Onorevole Rogalski, come lei stesso ha avuto modo di vedere, ho chiesto che si controllasse immediatamente se quanto asserito era vero o falso.</p>
      <p sl="unknown">E’ dunque tutto verbalizzato. L’accusa era falsa. Ciò figurerà sulla Gazzetta ufficiale. Chiedo ora al presidente del Parlamento di adottare i provvedimenti del caso. Ne discuteremo in sede di ufficio di presidenza.</p>
    </intervention>
    <intervention id="5-161" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, effettivamente lei ha affrontato la questione con molta prontezza, ma nondimeno non ritengo accettabile che un membro di questo Parlamento possa alzarsi e formulare accuse così gravi nei confronti di colleghi dell’Aula. Non appoggio in alcun modo l’estrema destra, ma il presidente del Parlamento deve ergersi a difesa dei diritti dei parlamentari. Siamo accusati di ogni sorta di comportamento oltraggioso e abbiamo il diritto di ottenere una condotta corretta e un comportamento etico da parte dei nostri colleghi all’interno della Camera e anche al di fuori di essa.</p>
    </intervention>
    <intervention id="5-162" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Le assicuro che tutto quanto da lei detto è stato verbalizzato. Come lei ha visto, abbiamo cercato di affrontare la questione con grande rapidità perché era di estrema importanza. Concordo totalmente con lei e vedremo quali provvedimenti adottare.</p>
    </intervention>
    <intervention id="5-163" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, a seguito dello scambio e della sua utilissima replica, non sono riuscito a richiamare ieri l’attenzione del suo collega per segnalargli che lo stesso parlamentare, e mi scuserà se non uso il termine “onorevole”, ha pubblicato un articolo sulla stampa austriaca facendo il nome di un membro del personale del Parlamento. Che le accuse fossero vere o false, mi pare che si tratti di un altro esempio di comportamento assolutamente scorretto. Può essere che non sia necessario verificare le credenziali del personaggio in questione se l’elettorato austriaco è tanto stolto da sostenerlo.</p>
    </intervention>
    <intervention id="5-164" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Ho verbalizzato quanto da lei appena affermato, onorevole Beazley. Tutti concordiamo sulla necessità di comportarsi in maniera sensata in questa sede, ma lei ha ragione, onorevole Beazley, nell’asserire che questo genere di comportamenti si ritorce sempre contro chi ne è responsabile.</p>
    </intervention>
    <intervention id="5-167" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, la relazione riguardava i diritti delle persone con disabilità e desideravo che fosse riconosciuto e verbalizzato il lavoro svolto dall’onorevole Howitt, membro laburista di questo Parlamento, nella sua lotta per i disabili.</p>
      <p sl="en">Sono sempre stato un grande sostenitore dell’apertura di opportunità sportive per i disabili. Abbiamo tutti sentito del movimento paraolimpico, ma quest’anno, per la prima volta, il Parlamento europeo e la Commissione riconoscono lo splendido lavoro svolto dal movimento delle Olimpiadi speciali per le persone con ritardi mentali gestito da Tim Shriver. L’organizzazione realizza programmi in tutto il mondo e uno di essi sarà finanziato in parte dal bilancio dell’Unione europea.</p>
      <p sl="en">Ho avuto il privilegio di assistere sia ai Giochi mondiali quest’estate a Shanghai sia ai Giochi invernali di quest’anno a Boise, in Idaho, ed è difficile descrivere tutte le emozioni che si provano nel vedere gli atleti competere e partecipare. Volevo semplicemente che fosse verbalizzata la mia totale adesione all’odierna risoluzione.</p>
    </intervention>
    <intervention id="5-169" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, penso che ancora una volta questa sia una di quelle relazioni apprezzabile per molti. Nella battaglia per una migliore conservazione dell’energia e un suo uso più efficiente, credo che tutti vogliamo vedere più prodotti efficienti dal punto di vista energetico. Devo però nuovamente richiamare l’attenzione sul fatto che in quest’Aula dovremmo dare l’esempio.</p>
      <p sl="en">Se parliamo di efficienza energetica, dobbiamo prima di tutto intervenire all’interno della nostra stessa istituzione. Il parlamento europeo ha tre sedi, di cui due edifici a uso del Parlamento e un edificio amministrativo, uno a Bruxelles, uno a Strasburgo e uno a Lussemburgo. Ciò dimostra chiaramente che noi stessi non stiamo percorrendo la via dell’efficienza energetica.</p>
      <p sl="en">E’ tempo di dare l’esempio. E’ tempo di rendere prioritaria la battaglia per l’efficienza energetica. Dobbiamo chiudere il Parlamento di Strasburgo, chiudere la sede amministrativa a Lussemburgo e stare a Bruxelles.</p>
    </intervention>
    <intervention id="5-171" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Signora Presidente, ho chiesto di intervenire perché i pagamenti transfrontalieri, estremamente vantaggiosi, sono un segnale del fatto che, agendo in maniera positiva ed eliminando barriere, l’Unione europea si sta consapevolmente accostando ai cittadini con l’elaborazione di regolamenti che semplificheranno la loro vita quotidiana. Sono fermamente convinto della validità di questa relazione e dunque persuaso che abbiamo compiuto un passo avanti significativo per agevolare le attività all’interno dell’Unione europea. Spero che ciò costituisca un precedente per altri settori.</p>
    </intervention>
    <intervention id="5-173" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, spero che rilasciando la mia dichiarazione di voto non provocherò le solite futili risposte che ci si possono aspettare dall’altra parte della Camera.</p>
      <p sl="en">Penso che tutti concordiamo sulla necessità di affrontare il problema dell’evasione fiscale. Nel contempo, però, è comprensibile che imprenditori che lavorano duramente, creando posti di lavoro e ricchezza per gli altri, nel momento in cui si vedono pesantemente tassati, vogliano legalmente trasferire il proprio denaro laddove vi sono regimi di tassazione meno penalizzanti.</p>
      <p sl="en">Tutti conveniamo sull’esigenza di combattere la frode, ma vi invito a non adottare misure severe per i trasferimenti di denaro legali. Potremmo pensare che a seguito di tali interventi i regimi di tassazione ridotta scomparirebbero, per cui tutti pagherebbero imposte superiori. So che questa ipotesi incontra molto favore, soprattutto dall’altro lato della Camera. Dobbiamo però anche prendere atto delle conseguenze impreviste che le nostre azioni possono talvolta comportare e se cerchiamo di penalizzare molto i regimi di tassazione ridotta e le aree in cui l’imposizione fiscale è inferiore, anziché spostare da un paese all’altro soltanto il denaro finiremo per spazzare via dall’Europa capitale, innovazione e imprenditorialità, elementi tutti assolutamente indispensabili.</p>
    </intervention>
    <intervention id="5-174" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signora Presidente, ovviamente ho votato contro la relazione Hamon, che è addirittura peggiore della proposta della Commissione sulla tassazione del risparmio perché, contro ogni logica, una maggioranza del Parlamento, per quanto ben lungi dal rappresentare la maggioranza dei membri di questa Camera, ha votato per abolire il sistema della ritenuta alla fonte, che funziona, per mantenere in essere soltanto il sistema dello scambio di informazioni, che è costoso, burocratico e inefficiente. Tutto questo è imperscrutabile!</p>
      <p sl="fr">Voglio pensare che la maggior parte dei colleghi non avesse una conoscenza sufficiente della questione, altrimenti non avrebbe potuto votare per abolire un sistema efficiente, economico, in grado di assicurare che chiunque paghi le imposte sul reddito da capitale, anziché propendere per lo scambio di informazioni.</p>
      <p sl="fr">L’onorevole Hamon mi ha detto che non gli interessa affatto che tutti paghino le tasse. L’altra sera mi ha detto: “Voglio sapere che i francesi …</p>
      <a text="(Il presidente interrompe l’oratore)"/>
    </intervention>
    <intervention id="5-175" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signora Presidente, è la stessa questione della libertà di voto. In linea di principio non ho nulla da obiettare al sistema della ritenuta alla fonte, ma penso che si debba affermare con chiarezza che l’evasione fiscale è inaccettabile.</p>
      <p sl="en">Concordo con i commenti formulati in merito al fatto che la concorrenza fiscale è positiva. Anch’io penso che lo sia. Credo che chiunque analizzi la questione in maniera indipendente debba giungere alla medesima conclusione. Spesso alcuni dicono che per noi è facile perché in Irlanda abbiamo un’imposta sul reddito delle persone giuridiche del 12,5 per cento. A queste persone io domando perché non hanno anche loro nel loro paese un’imposta sul reddito delle persone giuridiche del 12,5 per cento se questo è il problema. La questione comunque è stata sollevata e dobbiamo affermare con chiarezza la nostra posizione in merito all’evasione fiscale. Si tratta di un reato penale e dobbiamo realmente assicurarci che non si creino rapporti troppo stretti con chi pratica queste forme di evasione.</p>
      <p sl="en">In passato abbiamo visto dove hanno portato il mondo finanziario regolamentazioni e pratiche non corrette. Pertanto, in linea di principio non sono contrario alla ritenuta alla fonte, ma vorrei che si dicesse con chiarezza che dobbiamo agire in maniera decisamente più risoluta in merito all’intera questione dell’evasione fiscale.</p>
    </intervention>
    <intervention id="5-177" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">a nome del gruppo PPE-DE. – Signora Presidente, il mio gruppo politico, il PPE-DE, accoglie con favore il risultato dell’odierna votazione sulla relazione Neris che fissa condizioni armonizzate per la commercializzazione dei prodotti da costruzione.</p>
      <p sl="sk">L’approvazione in prima lettura con il Consiglio non è stata possibile perché alcuni Stati membri non concordavano con una dichiarazione di conformità obbligatoria. Il voto di oggi stabilisce la posizione del Parlamento europeo su alcuni temi politicamente delicati, specialmente il marchio CE, che dovrebbe persuadere il Consiglio a raggiungere una posizione comune seguita dall’approvazione del Parlamento europeo e della Commissione in seconda lettura.</p>
      <p sl="sk">Il mio gruppo politico, il PPE-DE, di concerto con i gruppi PSE, ALDE e Verts/ALE, ha soltanto sostenuto miglioramenti tecnici al testo e attraverso le nostre ulteriori proposte di emendamento abbiamo portato il testo adottato dalla commissione per il mercato interno e la protezione dei consumatori più vicino al testo di lavoro del Consiglio. Il PPE-DE non ha appoggiato gli emendamenti nn. 17 e 54 adottati in commissione perché ha concordato con la proposta della Commissione. Siamo infatti contrari all’introduzione di marchi intrastatali perché costituiscono una barriera al mercato interno e conveniamo sul fatto che gli Stati membri debbano eliminare tutti i riferimenti nazionali che comprovano la conformità diversi dal marchio CE.</p>
      <p sl="sk">Sono lieta che questa posizione sia stata chiaramente appoggiata dal commissario Verheugen nel corso della discussione di ieri. Auguro a questa legislazione il successo che merita.</p>
    </intervention>
    <intervention id="5-179" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signora Presidente, questa risoluzione indubbiamente contiene alcuni elementi positivi, come l’invito a rafforzare il mandato di Frontex e intraprendere iniziative per una politica di sicurezza interna europea che dovrebbe integrare i piani di sicurezza nazionali. Alla fine ho deciso però di votare contro la risoluzione perché trovo assolutamente inaccettabile che questo Parlamento, che dopo tutto dovrebbe rappresentare i cittadini europei, resti tenacemente abbarbicato al trattato di Lisbona. L’invito a formulare proposte appena possibile per rendere più semplice l’importazione di lavoratori stranieri non ha raccolto neanch’esso la mia approvazione e a mio avviso doveva essere bocciato.</p>
    </intervention>
    <intervention id="5-181" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, come altri in quest’Aula, accolgo con favore la nuova tendenza a rilanciare il trattato di non proliferazione nucleare, ivi compresa la risoluzione del Consiglio di sicurezza di colmare le lacune del quadro giuridico esistente.</p>
      <p sl="en">Rifiuto tuttavia l’implicazione diretta contenuta nella relazione che l’Unione europea debba sostituirsi ai principali Stati membri come principale interlocutore in questo specifico processo. Trovo del tutto fuori luogo cercare di convincerci che dovrebbe estendere i suoi tentacoli in questo ambito, soprattutto alla luce del fatto che soltanto due Stati membri possiedono armi nucleari e altri quattro partecipano alla condivisione delle armi nucleari della NATO.</p>
      <p sl="en">La presente relazione è più interessata a cogliere l’opportunità di sostituire gli Stati membri attorno all’ambito tavolo della governance internazionale anziché prestare sufficiente attenzione al pericolo della proliferazione posto da terroristi e Stati canaglia.</p>
    </intervention>
    <intervention id="5-182" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, penso che se parliamo di principi essenziali, tutti concordiamo sul fatto che le armi nucleari sono deprecabili e tutti concordiamo nell’affermare che la guerra non è una buona cosa. Sono affermazioni direi quasi ovvie. Per dirla con il grande filosofo Edwin Starr, a che cosa serve la guerra? Assolutamente a nulla.</p>
      <p sl="en">Tuttavia, tornando all’oggetto della nostra discussione, dobbiamo porci il seguente interrogativo: l’Unione europea deve realmente sostituirsi ai due Stati membri nucleari nell’intero processo di non proliferazione, vista la mancanza di competenze esistente al di fuori di quegli Stati membri? Non è prematuro suggerire che il Regno Unito smantelli la produzione di materiale fissile visto che tanto di questo materiale può finire nelle mani dei terroristi e di altri Stati canaglia?</p>
      <p sl="en">Questa è solo una lotta di potere che di fatto indebolirà la battaglia contro la proliferazione nucleare, per cui dovremmo lasciare perdere questa battaglia per la supremazia e affrontare concretamente il problema in sé.</p>
    </intervention>
    <intervention id="5-184" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signora Presidente, un paio di settimane fa stavo consumando uno dei miei piatti preferiti al curry nel villaggio di Long Buckby, nei pressi del posto in cui abito, in compagnia di un gruppo di persone nuove alla politica con le quali ho intavolato una discussione politica. Come tutti, e voi certamente lo saprete, di fronte a un membro del Parlamento europeo si iniziano inevitabilmente a pensare varie cose. In primo luogo, si pensa che il parlamentare in questione abbia trovato la gallina dalle uova d’oro e non si preoccupi realmente dell’uomo della strada. In secondo luogo, si pensa che l’Europa non funziona a causa dell’eccessiva regolamentazione. Forse in alcuni casi non a torto. Per i regolamenti si dovrebbe procedere a un’analisi dei costi e dei benefici. Resta il fatto che non sono attuati in maniera corretta e sicuramente non in maniera uniforme nell’intera Unione.</p>
      <p sl="en">L’odierna relazione parla del controllo dell’applicazione del diritto comunitario, che è sicuramente un intervento utile. Se consultiamo il sito web di Eurobarometro, ci rendiamo conto del numero di procedure di infrazione che la Commissione intraprende contro singoli Stati membri. Tuttavia, questa attuazione non corretta e disomogenea rappresenta uno dei maggiori problemi che le persone in questa Camera diverse da me, ossia eurofile anziché euroscettiche, dovranno in futuro affrontare.</p>
    </intervention>
    <intervention id="5-185" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, anche in questo caso penso che vi sia spazio per un consenso su questo tema, prescindendo dal fatto che si sia scettici in merito alla futura integrazione europea o che si voglia vedere il proprio paese integrato in uno Stato sopranazionale. Sono persuaso che oggi tutti concordiamo sul fatto che siamo membri dell’Unione europea e dobbiamo conformarci al diritto comunitario perché frutto di un corrispondente processo, frutto di discussioni e iter giuridici.</p>
      <p sl="en">Abbiamo dunque bisogno di un controllo migliore dall’applicazione del diritto comunitario. Nessuno può negarlo. Pertanto, visto che a Londra alcuni miei elettori, commercianti di formaggio, lamentano il fatto di aver dovuto investire somme ingenti per assicurarsi, per esempio, che le strutture di cui si avvalgono per vendere il formaggio rispettino gli standard comunitari tanto decantati dai funzionari pubblici britannici, salvo poi scoprire recandosi in altri Stati membri che il formaggio viene venduto senza alcun problema nei mercatini di strada mezzo sciolto, interrogandosi ovviamente sull’applicazione delle leggi comunitarie in altri paesi, è giunto il momento per noi di dimostrare che siamo rigorosi in merito all’applicazione del diritto comunitario nell’intera Unione europea.</p>
    </intervention>
    <intervention id="5-187" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, mi domando semplicemente se sia effettivamente corretto che l’onorevole Kamall abbia invitato il Parlamento europeo a ignorare i trattati, disattendere i suoi obblighi di legge e accrescere di fatto i poteri del Parlamento affrontando la questione delle tre sedi. Il collega sa perfettamente che, purtroppo, sono i governi degli Stati membri che decidono in merito alle sedi delle istituzioni e, purtroppo, proprio sotto la presidenza dell’ex leader del partito del collega, John Major, al vertice di Edimburgo del 1992, essi hanno imposto al Parlamento europeo l’obbligo legale di tenere 12 tornate all’anno a Strasburgo.</p>
      <p sl="en">Per quanto tutto questo non sia auspicabile, sicuramente la risposta non consiste nell’infrangere la legge. La risposta consiste invece nel chiedere ai governi di rivedere quell’infelice decisione presa, come ho detto, sotto la guida dell’ex leader del suo partito.</p>
    </intervention>
    <intervention id="5-190" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della risoluzione del Parlamento europeo sui diritti delle donne in Afghanistan perché ritengo che il nuovo disegno di legge sullo stato personale delle donne sciite sia inaccettabile. Tale legislazione, recentemente approvata da ambedue le camere del parlamento afghano, impone notevoli restrizioni alla libera circolazione delle donne, legittima la “violenza carnale” in ambito coniugale e promuove la discriminazione nei confronti delle donne per quanto concerne matrimonio, divorzio, eredità e accesso all’istruzione. Tutto questo non è compatibile né con gli standard internazionali in materia di diritti umani in generale né con la necessità di tutelare i diritti delle donne.</p>
      <p sl="it">Credo che l’Unione europea debba trasmettere un segnale chiaro che tale disegno di legge deve essere abrogato in quanto il suo contenuto contraddice il principio della parità di genere sancito dalle convenzioni internazionali.</p>
    </intervention>
    <intervention id="5-192" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della proposta di risoluzione sul sostegno al tribunale speciale per la Sierra Leone in quanto è fondamentale garantire che gli autori di crimini violenti in violazione del diritto umanitario internazionale, e segnatamente di crimini di guerra e crimini contro l’umanità, siano puniti e scontino la condanna.</p>
      <p sl="it">Istituito nel 2000 dalle Nazioni Unite e dal governo della Sierra Leone, questo è stato il primo tribunale internazionale a essere finanziato da contributi volontari, il primo a essere costituito in un paese in cui i presunti crimini sono stati perpetrati e il primo ad accusare un capo di Stato africano in carica per crimini di guerra e crimini contro l’umanità.</p>
    </intervention>
    <intervention id="5-194" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">I rifugiati del campo di Ashraf sono uno dei volti visibili dell’oppressione del regime iraniano e della resistenza a questa violenza.</p>
      <p sl="it">Il nesso che la gente ha ripetutamente tentato di stabilire tra membri della resistenza iraniana e terrorismo è ingiustificato come giornali, politici e tribunali hanno potuto dimostrare. Viceversa, la situazione del campo di Ashraf è di pubblico dominio e molte persone, tra cui deputati e giornalisti, lo hanno visitato potendo trarre le proprie conclusioni. I rifugiati del campo di Ashraf sono protetti dalla convenzione di Ginevra. Per questo il segnale inviato dal Parlamento europeo è estremamente importante. I rifugiati di Ashraf hanno il diritto di essere protetti e non essere consegnati, in alcun caso, al regime iraniano. E’ una questione che riguarda il più basilare rispetto dei diritti dell’uomo. Speriamo dunque che l’odierna risoluzione dia i suoi frutti.</p>
      <p sl="it">Infine, vorrei soltanto formulare un ultimo commento in merito al regime iraniano. E’ essenziale che agli errori commessi all’inizio e durante l’intervento degli alleati degli Stati Uniti in Iraq non si sommino errori commessi nella fase di ritiro. Se alla fine del processo il regime fondamentalista iraniano avrà rafforzato la propria influenza nella regione, soprattutto controllando gli affari interni dell’Iraq, la regione si ritroverà ancora più lontana dalla pace e il mondo si vedrà confrontato con una minaccia ancora più grave.</p>
    </intervention>
    <intervention id="5-195" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="it">Ho incoraggiato tutti i colleghi liberali a votare contro gli emendamenti dei Verts/ALE e del PSE perché il progetto di risoluzione era già ben equilibrato e gli emendamenti non concordavano con lo spirito e l’essenza della risoluzione.</p>
      <p sl="it">Criticare e accusare il PMOI, uno dei movimenti di opposizione più prominenti del popolo iraniano, senza prove materiali somiglia in modo preoccupante a un tentativo di acquietare il regime autoritario della Repubblica islamica dell’Iran. Non riesco a immaginare come ci si possa sentire a proprio agio nel fare una concessione a questo regime oppressivo sostenendo emendamenti che offrono l’occasione all’Iran di attaccare e indebolire un movimento di opposizione che si è battuto per i diritti dell’uomo e la democrazia in Iran.</p>
      <p sl="it">Vorrei ringraziare tutti i colleghi che hanno appoggiato il progetto di risoluzione originario, il quale non metteva in alcun modo a repentaglio la vita e l’integrità dei rifugiati del campo di Ashraf. Dobbiamo indurre un regime di transizione in Iran che garantisca pace e sicurezza in una regione che da decenni è una delle più instabili e imprevedibili.</p>
    </intervention>
    <intervention id="5-197" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Presidente, il mio voto è favorevole.</p>
      <p sl="it">Negli ultimi decenni la tendenza a considerare il problema delle persone con disabilità in una prospettiva basata sui diritti è maturata e si è ampiamente affermata a livello internazionale.</p>
      <p sl="it">Il rispetto dei diritti dei disabili è stato da sempre uno degli argomenti cardine della politica sociale europea e in questo senso la convenzione delle Nazioni Unite sui diritti umani costituisce un passo in avanti su questa rotta.</p>
      <p sl="it">I principi della convenzione sono il rispetto della dignità, l'autonomia, la libertà di scelta, l'indipendenza, la non discriminazione, l'inclusione sociale, il rispetto delle differenze, le pari opportunità, l'accessibilità e la parità tra uomini e donne.</p>
      <p sl="it">Particolarmente importanti, al fine di favorire l'inclusione sociale sono gli articoli 24, 27 e 28 riguardanti tematiche legate all'istruzione, all'occupazione e alla protezione sociale. Auspico quindi che la convenzione possa passare con il massimo dei voti e che tutti gli Stati membri ratifichino al più presto il provvedimento.</p>
    </intervention>
    <intervention id="5-198" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione Jeleva sulla convenzione delle Nazioni Unite sui diritti delle persone con disabilità, la cui responsabilità sarà per la prima volta condivisa tra la Comunità e i suoi Stati membri in quanto difende il rispetto della dignità e dell’autonomia individuale promuovendo la non discriminazione, l’inclusione nella società e accettazione dei disabili come parte della diversità umana.</p>
    </intervention>
    <intervention id="5-199" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="it">Ho votato a favore dell’adozione della relazione Jeleva sulla convenzione delle Nazioni Unite sui diritti delle persone con disabilità. Per me questi temi sono particolarmente importanti, come ho dimostrato molte volte, per esempio alle riunioni di ciò che è noto come il parlamento di rivalorizzazione del voivodato della Subcarpazia. Ve ne sono state 18.</p>
      <p sl="it">Sottolineo in ogni occasione che i disabili devono essere trattati esattamente come le persone senza disabilità, il che significa non soltanto con nobili dichiarazioni e provvedimenti di legge, ma soprattutto nelle questioni pratiche della vita quotidiana. I principi della convenzione sono: rispetto della dignità intrinseca, rispetto dell’autonomia individuale, compresa la libertà di compiere scelte proprie, e rispetto dell’indipendenza delle persone, non discriminazione, piena ed effettiva partecipazione e inclusione nella società, rispetto della differenza e accettazione dei disabili come parte della diversità umana e dell’umanità, pari opportunità, accessibilità, uguaglianza tra uomini e donne, rispetto delle capacità evolutive dei bambini con disabilità e rispetto dei diritti dei bambini con disabilità per preservarne l’identità.</p>
      <p sl="it">In tale contesto, penso che le disposizioni della convenzione delle Nazioni Unite sui diritti delle persone con disabilità siano estremamente positive. Nell’Unione esse riguardano circa 50 milioni di persone e nell’intero mondo il numero stimato è pari a 650 milioni.</p>
    </intervention>
    <intervention id="5-200" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">Il partito comunista ellenico non ha votato a favore della relazione sulla conclusione, da parte dell’Unione europea, della convenzione e del protocollo addizionale delle Nazioni Unite sui diritti delle persone con disabilità perché ritiene che l’Unione non abbia il diritto di firmare e ratificare tali accordi con l’ONU per conto dei 27 Stati membri. La firma da parte dell’Unione viola ogni concetto di indipendenza e sovranità degli Stati membri della Comunità, che sono membri delle Nazioni Unite e hanno il diritto e l’obbligo di firmare. Nel caso specifico, il partito comunista greco sostiene la convenzione e il protocollo addizionale sui diritti delle persone con disabilità e l’obbligo degli Stati membri di applicarlo nonostante l’argomento rientri nella politica generale dei paesi capitalisti, che attuano una politica inumana nei confronti delle persone che hanno bisogno di particolare cura.</p>
    </intervention>
    <intervention id="5-202" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="it">I conservatori britannici condividono in una certa misura le preoccupazioni espresse nella relazione circa il fatto che esistono gravi problemi in materia di libertà civili correlati ad alcuni abusi nella pratica di definizione di profili in un numero ristretto di casi e accoglie con favore il fatto che il Parlamento europeo stia cercando di richiamare su tale aspetto l’attenzione dei governi degli Stati membri. Riteniamo tuttavia che le nostre autorità incaricate dell’applicazione della legge debbano poter usare strumenti adeguati per assolvere efficacemente i propri compiti, di cui uno è la definizione di profili, soprattutto basata sull’intelligence.</p>
      <p sl="it">Non abbiamo però potuto sostenere questo specifico testo in quanto il tono, specialmente dei considerando, non è equilibrato e risulta eccessivamente allarmista. La relazione esorta a rispettare il principio della proporzionalità, il che è motivo di particolare rammarico, visto che questo stesso principio è stato del tutto trascurato nello stilare la relazione.</p>
    </intervention>
    <intervention id="5-203" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Presidente, il mio voto è favorevole.</p>
      <p sl="it">Uno degli obblighi cui deve ottemperare un qualsiasi Stato di diritto è quello secondo il quale le attività di prevenzione al livello di sicurezza civile devono essere effettuate non in base all' identità etnica di una persona, bensì in relazione alla condotta da essa tenuta.</p>
      <p sl="it">Eticamente parlando, un qualsiasi soggetto non può e non deve in alcun modo essere posto in stato di fermo se non in presenza di atti che lo accusino o lo rendano colpevole. Per arginare il problema dell'immigrazione e del terrorismo oggi si è arrivati all'elaborazione delle cosiddette "definizioni di profili": metodo questo definito dalle organizzazioni di polizia e in grado di identificare preventivamente associazioni di persone considerate potenziali fautori di azioni terroristiche e criminali. Uno dei più efficaci metodi di "definizione di profili" prende il nome di "data mining ", e consiste nella ricerca, tramite banche dati computerizzate, di persone attraverso indici precostituiti in base alla razza, all'etnia, alla religione e alla nazionalità.</p>
      <p sl="it">La nostra attività dovrà consistere nel regolare "la definizione di profili" tramite parametri giuridici che abbiano l'accortezza di garantire i diritti di qualsiasi uomo, a prescindere dalla sua razza o dalla sua religione.</p>
    </intervention>
    <intervention id="5-204" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">La definizione di profili è già utilizzata in molti ambiti dal mantenimento della pace al controllo amministrativo e doganale delle frontiere, come anche nella lotta al terrorismo.</p>
      <p sl="it">Vi è un crescente interesse per l’uso di tale tecnica investigativa basata sulla raccolta di informazioni in merito agli individui attingendo da varie fonti, che possono comprendere dati sensibili come l’origine etnica, la razza, la nazionalità o la religione.</p>
      <p sl="it">Tuttavia, l’uso di tali tecniche si è notevolmente sviluppato senza che vi sia stata prima l’opportunità di dibatterne e giungere a una conclusione in merito alle modalità e ai momenti in cui possono essere utilizzate, nonché alle circostanze in cui il loro impiego può considerarsi necessario, legittimo e proporzionato.</p>
      <p sl="it">E’ anche chiaro che occorre istituire i necessari meccanismi di salvaguardia per proteggere i diritti e le libertà fondamentali dei singoli.</p>
      <p sl="it">La situazione è ancor più preoccupante se si considera che devono esservi riferimenti incrociati tra i vari database come SIS II (sistema di informazione di Schengen), VIS (sistema di informazione sui visti) e Eurodac.</p>
      <p sl="it">Mi complimento pertanto con la relatrice, onorevole Ludford, per la sua iniziativa e l’opportunità che ci ha offerto di intraprendere questa discussione partendo da una relazione che giudico decisamente equilibrata e rispettosa degli impegni tra noi negoziati.</p>
    </intervention>
    <intervention id="5-205" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La lista di giugno appoggia la formulazione che esprime la necessità di affrontare in una discussione politica il tema della definizione dei profili svolta mediante un’estrazione automatizzata di dati poiché esula dalla norma generale secondo cui le decisioni relative alla lotta alla criminalità devono basarsi sul comportamento di un soggetto. Siamo fortemente contrari alla definizione di profili sulla base di elementi etnici, che comporta l’uso arbitrario di informazioni da parte delle autorità sulla base, tra l’altro, della razza, del colore della pelle, della lingua, della religione, della nazionalità o dell’origine etnica, poiché intravediamo un rischio ovvio che persone innocenti possano essere oggetto di detenzione arbitraria.</p>
      <p sl="it">Non crediamo però che il problema possa essere risolto in maniera ottimale a livello di Unione europea. Dovrebbe invece essere risolto a livello nazionale mediante accordi e convenzioni internazionali, forse tramite le Nazioni Unite.</p>
      <p sl="it">Siamo dunque favorevoli alla formulazione della presente relazione, ma per i motivi appena esposti abbiamo scelto di votare contro il documento nel suo complesso.</p>
    </intervention>
    <intervention id="5-206" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">La relazione si occupa del metodo utilizzato dai meccanismi repressivi e dai servizi segreti nell’Unione europea sulla base degli standard di meccanismi analoghi esistenti negli Stati Uniti per standardizzare e classificare le persone come sospette di “terrorismo” e attività criminale sulla base della loro origine etnica o della loro razza, del loro comportamento, del loro credo politico, sociale, religioso e ideologico e della loro azione sociale. Ovviamente tale metodo è tutt’altro che nuovo. I meccanismi repressivi della borghesia hanno una lunga storia di attività criminale contro i comunisti e i combattenti sociali per i quali tale classificazione veniva usata allo scopo di etichettarli come pericolosi per “la sicurezza e l’ordine pubblico”. Oggi, con il pretesto del “terrorismo”, sono stati riesumati dai tempi oscuri della storia della borghesia in Europa.</p>
      <p sl="it">Benché la relazione assuma una posizione critica nei confronti di tali metodi, essa si rifiuta di condannarli categoricamente chiedendo che siano immediatamente vietati, considerandoli invece metodi legittimi di indagine per la polizia, sempre che siano soggetti a rigide condizioni e limiti rigorosi. Non vi sono garanzie e limiti per tali metodi di stampo fascista né ve ne potrebbero essere.</p>
      <p sl="it">Per questo il partito comunista greco ha votato contro la relazione invitando i lavoratori a levare il capo e, con la disobbedienza, spezzare e rovesciare un’Unione europea di repressione, persecuzioni, terrorismo e violazioni delle libertà e dei diritti democratici.</p>
    </intervention>
    <intervention id="5-208" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="it">I conservatori britannici appoggiano ogni iniziativa volta a garantire il successo nella lotta alla frode nel quadro del bilancio dell’Unione. A riguardo, la relazione contiene una serie di proposte sensate, tra cui il rafforzamento dell’indipendenza dell’OLAF.</p>
      <p sl="it">Vogliamo tuttavia affermare con chiarezza la nostra opposizione alla creazione di un procuratore europeo e, dunque, alla proposta contenuta nel paragrafo 57 della relazione.</p>
    </intervention>
    <intervention id="5-210" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La scorsa settimana mi sono recato presso l’orticoltore Johnson of Wixley nella mia circoscrizione, che ha espresso preoccupazioni in merito ad alcuni elementi del recente pacchetto sui pesticidi e soprattutto ai rigidi criteri di interdizione di alcuni pesticidi per i quali non esistono ancora sostituti.</p>
      <p sl="it">Mi compiaccio tuttavia per il fatto che in questo caso la proposta pare meno controversa. Grazie all’apparente consenso emerso tra Parlamento e Consiglio, ho potuto appoggiare il testo del Consiglio e gli emendamenti concordati, anche se questi ultimi alla fine non sono stati adottati.</p>
      <p sl="it">La raccolta e la divulgazione regolare di dati sull’uso dei pesticidi dovrebbe contribuire a sensibilizzare ulteriormente al loro impiego e al loro controllo, nonché svolgere un ruolo piccolo ma significativo nel garantire che i pesticidi siano sicuri sia per la salute umana sia per l’ambiente, evitando nel contempo le preoccupazioni espresse in merito al precedente pacchetto.</p>
    </intervention>
    <intervention id="5-211" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore degli emendamenti alla raccomandazione per la seconda lettura della relazione concernente le statistiche sui prodotti fitosanitari. Ritengo che tale relazione integrerà le iniziative esistenti in materia di pesticidi concordate alla fine dello scorso anno.</p>
      <p sl="it">La relazione apporta molte modifiche importanti come, per esempio, la sostituzione dell’espressione “prodotti fitosanitari” al termine “pesticidi”, l’ampliamento dell’ambito di applicazione per includervi i prodotti biocidi e l’inserimento dei pesticidi per usi commerciali non agricoli. Con tale regolamento l’Unione garantirà un uso nettamente più sicuro dei pesticidi.</p>
    </intervention>
    <intervention id="5-212" speaker_id="1929" name="Christa KLASS" is_mep="True" mode="written" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="it">Il regolamento concernente le statistiche sui prodotti fitosanitari fa parte della revisione della politica europea in materia di prodotti fitosanitari, nella quale rientrano anche il regolamento di approvazione e la direttiva sull’uso sostenibile dei pesticidi, adottati all’inizio dell’anno.</p>
      <p sl="it">L’obiettivo è contenere il più possibile gli effetti negativi dei prodotti fitosanitari riducendo i rischi. Per misurare tali effetti abbiamo bisogno di indicatori e per sviluppare tali indicatori ci occorrono dati affidabili, ottenuti sulla base di statistiche, che garantiscano una raffrontabilità tra Stati membri. Per questo ho votato a favore della relazione. Non dobbiamo tuttavia dimenticare che soltanto coloro che commercializzano i prodotti nel rispetto dei regolamenti forniranno dati. Relazioni aggiornate sul commercio illegale di pesticidi in Europa lasciano intendere che ciò va tenuto maggiormente presente nelle nostre prospettive. Lo stesso dicasi per l’importazione di prodotti da paesi terzi. Dobbiamo rafforzare i controlli al riguardo.</p>
      <p sl="it">La nostra rigorosa procedura di approvazione europea garantisce la completa protezione di persone e ambiente. Chiunque venda o utilizzi prodotti fitosanitari senza approvazione e chiunque non controlli adeguatamente i limiti di residui non soltanto crea rischi evitabili, ma discredita il fabbricante del prodotto e il settore agricolo nel suo complesso. Le normative esistenti forniscono al riguardo un livello di tutela sufficiente. Occorre però rispettarle e controllarne l’applicazione.</p>
    </intervention>
    <intervention id="5-214" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della proposta relativa alla progettazione ecocompatibile dei prodotti connessi all’energia perché gli attuali modelli di consumo producono un notevole impatto sull’ambiente, soprattutto attraverso l’emissione di gas a effetto serra e inquinamento.</p>
      <p sl="it">Ritengo importante modificare le abitudini di produzione e consumo senza che ciò implichi costi ulteriori notevoli a carico di imprese e nuclei familiari.</p>
    </intervention>
    <intervention id="5-216" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione che fissa condizioni armonizzate per la commercializzazione dei prodotti da costruzione volta a promuovere la circolazione e l’uso di questo tipo di prodotti. L’adozione di un linguaggio tecnico comune per indicare le prestazioni dei prodotti da costruzione chiarisce e semplifica le condizioni di accesso al marchio CE garantendo una maggiore sicurezza agli utilizzatori.</p>
    </intervention>
    <intervention id="5-217" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="it">Sono particolarmente lieta che l’odierna plenaria abbia colmato alcune gravi lacune della proposta di regolamento che fissa condizioni armonizzate per la commercializzazione dei prodotti da costruzione, introdotte nella norma tecnica dal relatore socialista. La relatrice ombra Zita Pleštinská merita il nostro plauso. Grazie alla sua esperienza maturata nel settore e alla sua diligenza in sede di commissione per il mercato interno e la protezione dei consumatori, l’attuale versione è una norma professionale. Attraverso l’armonizzazione e il marchio CE per la produzione in lotti si otterrà una semplificazione e una riduzione dei costi, soprattutto per le piccole imprese. I requisiti diversi dei 27 Stati membri non saranno più validi. Il marchio di conformità CE per la produzione in lotti fornisce una garanzia sufficiente della conformità dei prodotti agli standard europei. Per i prototipi e i prodotti oggetto di singola lavorazione non è necessario procedere a un’armonizzazione. Soltanto se i prodotti da costruzione sono importati in paesi per esempio a rischio sismico dovranno soddisfare anche i requisiti per le corrispondenti condizioni specifiche. Apprezzo il sostegno manifestato a tale versione dalla presidenza ceca.</p>
    </intervention>
    <intervention id="5-219" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Grazie Presidente. Il mio voto è favorevole.</p>
      <p sl="it">Il regolamento (CE) n. 2560/2001 ha come fulcro della sua trattazione i cosiddetti bonifici transfrontalieri e le operazioni di pagamento elettronico transfrontaliere. Questo regolamento venne approvato il 19 dicembre 2001 e ha lo scopo di garantire che il costo di un pagamento transfrontaliero sia lo stesso di un pagamento effettuato all'interno di un Stato membro.</p>
      <p sl="it">Fino al 1° gennaio 2006 esso si applicava solamente ai bonifici, ai prelievi da distributori automatici e ai pagamenti effettuati attraverso carta di debito e di credito che arrivavano fino ad un importo pari ai 12.500 euro nei paesi dell'UE, mentre, dalla data sopra indicata, si può effettuare fino ad un importo di 50 000 euro. Questo cambiamento ha fatto si che si creasse una diminuzione di prezzi e una maggiore concorrenza nei mercati dei servizi di pagamento. Il regolamento (CE) n. 2560/2001 ha però anche dei limiti, come la mancata definizione di “pagamenti corrispondenti” e la mancata introduzione della clausola di riesame, sui quali bisognerebbe intervenire immediatamente.</p>
      <p sl="it">Concludiamo dicendo che siamo favorevoli alle proposte di aggiornamento e modifica del regolamento (CE) n. 2560/2001, in quanto è un nostro dovere rendere più agevoli e più economiche le operazioni di pagamenti transfrontalieri.</p>
    </intervention>
    <intervention id="5-221" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione Schnellhardt sulla proposta di regolamento recante norme sanitarie relative ai prodotti di origine animale non destinati al consumo umano in quanto ritengo che i suggerimenti formulati nel documento miglioreranno notevolmente la sicurezza di tali prodotti, in particolare garantendo la rintracciabilità nell’intero processo di trattamento. La sicurezza alimentare e la protezione dei consumatori nell’Unione europea ne risulteranno pertanto rafforzate.</p>
    </intervention>
    <intervention id="5-222" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="it">La presente relazione consentirà all’Unione europea di dotarsi di un quadro legislativo più preciso con il quale innalzare il livello di sicurezza nell’intera catena di produzione e distribuzione alimentare. I meriti di tale testo consistono nel fatto che propone un metodo basato più sui rischi e i controlli, rendendo i regolamenti sui sottoprodotti di origine animale e la legislazione sull’igiene più coerenti, oltre a introdurre contestualmente ulteriori norme in materia di rintracciabilità dei sottoprodotti di origine animale.</p>
      <p sl="it">Posso anche dirvi che la presente relazione dell’onorevole Schnellhardt sull’igiene dei prodotti alimentari (2002) ha prodotto un impatto estremamente positivo rendendo il settore europeo della cacciagione consapevole delle sue responsabilità. Il recepimento di tale regolamento nel diritto nazionale ha comportato nel concreto ricadute positive, tra cui il miglioramento della formazione di sette milioni di cacciatori europei che, operando sempre in quell’ambiente, sono in grado di rilevare rapidamente ed efficacemente crisi sanitarie riguardanti la fauna selvatica.</p>
      <p sl="it">Sostengo pertanto la relazione, che consentirà all’Unione europea di anticipare meglio e reagire più opportunamente a qualunque potenziale crisi alimentare associata ai prodotti di origine animale.</p>
    </intervention>
    <intervention id="5-223" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="it">Ho votato a favore della relazione perché in Romania, come in altri Stati membri, talvolta dobbiamo confrontarci con crisi che interessano la sicurezza sanitaria pubblica e animale in relazione a prodotti animali, come l’encefalopatia spongiforme bovina, la diossina, la peste suina e l’afta epizootica. Tali crisi comportano anche un impatto negativo più ampio sulla situazione socioeconomica degli agricoltori e dei settori industriali interessati, tra cui un calo della fiducia del consumatore nella sicurezza dei prodotti animali. L’insorgenza di malattie può anche produrre conseguenze sull’ambiente. Si pensi allo smaltimento dei corpi e alla biodiversità. Avevamo bisogno di rivedere la regolamentazione sui sottoprodotti animali non destinati al consumo umano da un punto di vista legislativo.</p>
      <p sl="it">Ciò pertanto risolverà i problemi legati alle diverse interpretazioni dell’ambito di applicazione del regolamento e le difficoltà conseguenti come la distorsione della concorrenza e i diversi livelli di protezione dai rischi per la salute pubblica e animale; la classificazione dei sottoprodotti di origine animale maggiormente basata sui rischi; la chiarificazione delle deroghe (per esempio, impatto dei sottoprodotti di origine animale sulla ricerca, l’insorgenza di malattie, le catastrofi naturali); la riduzione dell’onere amministrativo eliminando la duplicazione dei permessi per alcuni tipi di unità economiche.</p>
      <p sl="it">La revisione sostiene i principi utilizzati per regolamentare nell’Unione europea l’uso, lo smaltimento, la rintracciabilità e la distribuzione dei sottoprodotti di origine animale non destinati al consumo umano, garantendo in tal modo un alto livello di sicurezza alimentare e protezione dei consumatori.</p>
    </intervention>
    <intervention id="5-225" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">La presente relazione riguarda il progetto di risoluzione legislativa del Parlamento europeo sulla proposta di direttiva del Consiglio che modifica la direttiva 2003/48/CE in materia di tassazione dei redditi da risparmio sotto forma di pagamento di interessi.</p>
      <p sl="it">Ho votato a favore di tale relazione perché rafforza i principi della trasparenza e della giustizia fiscale.</p>
    </intervention>
    <intervention id="5-226" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="it">La relazione Hamon sostiene l’uso generalizzato dello scambio di informazioni, che è un sistema burocratico e, in ultima analisi, inefficiente. Personalmente sono a favore della ritenuta alla fonte che consente a ogni cittadino di pagare le proprie imposte allo Stato membro di cui è contribuente versando un’aliquota ragionevole (20 o anche 25 per cento). Tale imposta dovrebbe essere applicata alle persone fisiche e giuridiche, prelevata alla fonte dall’organismo finanziario che gestisce il denaro (titoli, obbligazioni, eccetera) e trasferita all’agenzia delle entrate di competenza del contribuente. Idealmente dovrebbe diventare una risorsa comunitaria.</p>
    </intervention>
    <intervention id="5-227" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">E’ fondamentale affrontare il problema delle frodi fiscali negli Stati membri dell’Unione europea. Tuttavia, la proposta della Commissione e la relazione della commissione sono sovraccariche di parole che, se dovessero essere sostenute da questa Camera, contribuirebbero soltanto a un’eccessiva regolamentazione della cooperazione comunitaria.</p>
      <p sl="it">Abbiamo votato contro la relazione nel suo complesso e chiediamo un’attenta revisione dell’intera proposta legislativa.</p>
    </intervention>
    <intervention id="5-228" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Sono favorevole alla proposta concernente la tassazione dei redditi da risparmio sotto forma di pagamenti di interessi al fine di colmare le lacune esistenti ed eliminare il fenomeno dell’evasione fiscale. L’esperienza ci ha dimostrato che l’attuale direttiva può essere elusa consentendo ai più ricchi di evadere le tasse, mentre coloro che guadagnano molto meno continuano a pagarle. Tale proposta contribuirà a porre fine a tale situazione.</p>
    </intervention>
    <intervention id="5-229" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La presente relazione riconosce la reazione dei leader globali secondo cui i paradisi fiscali sono parte di un’economia globale, che dovrebbe contribuire positivamente a interessi più ampi. Molto lavoro è stato svolto per quanto concerne le ritenute alla fonte e la presente relazione si somma all’attuale interesse migliorando la trasparenza del risparmio e le operazioni in questi paradisi fiscali. E’ particolarmente importante per affrontare la questione dell’elusione fiscale delle persone fisiche e giuridiche.</p>
    </intervention>
    <intervention id="5-231" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">E’ estremamente importante creare sistemi solidi che impediscano le frodi fiscali. Ciò vale in particolare per l’imposta sul valore aggiunto. Riteniamo tuttavia che, nella forma attuale, la proposta della Commissione e la relazione sottoposta alla nostra attenzione sollevino più interrogativi di quelli ai quali danno risposta. L’Unione europea si è prefissa l’ambizione a lungo termine di ridurre il fardello normativo. La proposta della Commissione pare puntare nella direzione opposta e corre il rischio di aumentare tale onere, specialmente per le piccole imprese europee. La proposta contiene inoltre formulazioni che richiederebbero profonde modifiche della legislazione svedese.</p>
      <p sl="it">Abbiamo deciso di votare contro la relazione in prima lettura, ma nondimeno confidiamo che la proposta originaria della Commissione possa essere ulteriormente sviluppata in maniera costruttiva.</p>
    </intervention>
    <intervention id="5-232" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il partito laburista al Parlamento europeo accoglie con favore la relazione riguardante l’evasione fiscale connessa all’importazione e altre operazioni transfrontaliere. Sebbene l’IVA sia talvolta complessa, i suoi effetti transfrontalieri possono causare problemi specifici che la presente relazione contribuisce a identificare e chiarire.</p>
    </intervention>
    <intervention id="5-234" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il partito laburista al Parlamento europeo può appoggiare la presente relazione in termini di più ampia prospettiva degli interventi economici degli Stati membri durante l’attuale crisi economica. Sebbene le eurobond possano considerarsi un’idea intelligente in grado di mettere fondi a disposizione dei governi, non pare esservi alcuna base giuridica per conseguire tale obiettivo, per cui pare improbabile che tale opzione possa essere esercitata.</p>
    </intervention>
    <intervention id="5-236" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione sui nanomateriali in quanto le nanotecnologie promettono risultati straordinari, soprattutto a livello di energia e sviluppo della biomedicina. Ritengo tuttavia importante garantire la sicurezza dei prodotti prima che siano immessi sul mercato, ricordando che le nanotecnologie comportano rischi non ancora pienamente compresi.</p>
    </intervention>
    <intervention id="5-237" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="it">I materiali costituiti da particelle che misurano meno di 10-9 m sono detti nanomateriali e si presentano in forma libera o come emissioni di nanoparticelle in una matrice di altri materiali, come quelli compositi.</p>
      <p sl="it">Si tratta di nanomateriali ottenuti con la tecnologia top-down e l’uso di attrito ad alta energia.</p>
      <p sl="it">Le nanoparticelle hanno un’area superficiale elevata e un’energia superficiale notevole, il che conferisce loro le seguenti caratteristiche:</p>
      <p sl="it">capacità di catalizzare reazioni chimiche;</p>
      <p sl="it">notevole reattività (potenziale);</p>
      <p sl="it">facile penetrazione delle cellule vive.</p>
      <p sl="it">Il rilascio incontrollato di nanoparticelle libere nell’ambiente può essere pericoloso per la salute. Nanoparticelle libere di vari materiali possono causare reazioni chimiche cancerogene se penetrano nelle cellule vive, sebbene ciò non sia stato confermato.</p>
      <p sl="it">Tra le fonti di nanoparticelle rilasciate nell’ambiente vi sono:</p>
      <p sl="it">prodotti ottenuti con metodo top-down , per esempio particelle di ossido di zinco impiegate nelle creme filtranti UV, e additivi battericidi, come nanoparticelle di argento;</p>
      <p sl="it">sottoprodotti involontari sotto forma di nanoparticelle, per esempio risultanti da combustione, attrito di pneumatici e altri processi incontrollati che creano nanoaerosol per moto browniano.</p>
      <p sl="it">L’uso di nanoparticelle nelle creme solari, il cui scopo è bloccare le radiazioni ultraviolette, causa effetti collaterali sulla salute? Tale aspetto può e deve essere approfondito.</p>
      <p sl="it">L’azione catalitica dei nanoaerosol che ci circondano produce effetti pericolosi sulla salute? Anche questo aspetto esige una ricerca scientifica immediata che, però, è difficile da svolgere per ragioni fisiche e chimiche.</p>
    </intervention>
    <intervention id="5-239" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="it">La presente risoluzione sicuramente contiene alcuni elementi positivi, come l’appello a rafforzare il mandato di Frontex e intraprendere iniziative per una politica di sicurezza interna europea, che dovrebbe integrare i piani di sicurezza nazionali. Alla fine ho deciso di votare contro la risoluzione perché trovo assolutamente inaccettabile che questo Parlamento, chiamato dopo tutto a rappresentare i cittadini europei, resti tenacemente abbarbicato al trattato di Lisbona. L’invito a presentare proposte quanto prima per agevolare l’importazione di lavoratori stranieri non ha raccolto neanch’esso la mia approvazione.</p>
    </intervention>
    <intervention id="5-240" speaker_id="1956" name="Frank VANHECKE" is_mep="True" mode="written" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="it">Benché abbia votato contro la risoluzione, volevo precisare che indubbiamente contiene molti elementi positivi, non da ultimo il rafforzamento di Frontex e una migliore politica di sicurezza interna europea integrativa. Per me il problema fondamentale resta però il fatto che il Parlamento rimane tenacemente abbarbicato al trattato di Lisbona come se fosse la nostra ancora di salvezza. Ovviamente in questo modo non compiremo alcun progresso. Resta una lotta all’ultimo sangue e alla fine ne soffriranno soltanto la democrazia e la credibilità del progetto democratico europeo. Inutile dire che sono in totale disaccordo con l’applicazione del sistema della “carta blu”. E’ un timore che ho nutrito sin dall’inizio, un timore che si è trasformato in realtà. Come sempre dobbiamo mandar giù la tipica politica europea secondo cui le decisioni vengono prese spizzichi e bocconi e gli effetti di decisioni successive vengono poi tenuti segreti.</p>
    </intervention>
    <intervention id="5-242" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Il vertice del G20 e la consapevolezza della necessità di una risposta coordinata e cooperativa all’attuale crisi economica mondiale sono espressione del lato positivo della globalizzazione. Non esistono più poteri solitari, economie indipendenti o paesi globalizzati superflui. Eppure i paesi che vivono condizioni molto peggiori di quelli “vittime” della crisi, ma che non sono stati coinvolti nella globalizzazione, come è il caso della maggior parte dei paesi africani, hanno ancora i loro problemi e rimangono al di fuori della soluzione. Questo è l’aspetto per il quale non si propone alcuna soluzione.</p>
      <p sl="it">La lezione della nostra epoca è che l’unica alternativa all’economia di mercato è un’economia di mercato che funzioni meglio. Ecco la via da seguire.</p>
      <p sl="it">Devo infine sottolineare che la capacità di rispondere alla crisi dipende in larghissima misura dalla capacità di riformare le economie nazionali e creare condizioni di flessibilità. Rispondendo alla crisi finanziaria dobbiamo anche rispondere al cambiamento paradigmatico dell’economia mondiale, altrimenti vivremo una crisi profonda, ma ciclica, senza risolvere i problemi strutturali delle nostre economie.</p>
    </intervention>
    <intervention id="5-243" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Concordo con le raccomandazioni che emergono dall’odierna risoluzione, che giunge in un momento in cui è urgentemente necessario affrontare la crisi finanziaria.</p>
      <p sl="it">Va detto in primo luogo che non abbiamo ancora superato la crisi e le autorità non possono rilassarsi pensando che passerà.</p>
      <p sl="it">E’ necessario intervenire su molti aspetti importanti.</p>
      <p sl="it">In primo luogo, occorre affrontare i “rischi sistemici”: le istituzioni internazionali devono essere rafforzate per far fronte a future minacce. All’interno dell’Unione europea una sola autorità come la BCE va interpellata per coordinare interventi incisivi quando occorre agire urgentemente.</p>
      <p sl="it">In secondo luogo, lo svecchiamento della legislazione esistente e l’introduzione di una nuova legislazione che riconosca le esigenze specifiche dei diversi settori del comparto dei servizi finanziari, in particolare Solvibilità II e “Rischi di credito”, sono elementi fondamentali che contribuiscono alla gestione del rischio. Ora inoltre si regolamenteranno le agenzie di rating del credito.</p>
      <p sl="it">In merito alle misure fiscali attualmente previste dagli Stati membri, è importante proseguire con approcci sensati ed equilibrati che non sfocino in forme di protezionismo.</p>
      <p sl="it">Assisteremo a un aumento della disoccupazione e un calo della domanda. Anche le politiche sociali dovranno rispecchiare le preoccupazioni dei cittadini europei e rivestire un ruolo più importante di quello che apparentemente pare emergere dalle raccomandazioni attualmente formulate.</p>
    </intervention>
    <intervention id="5-245" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">La regione dei Balcani occidentali é stata per anni teatro dei più cruenti massacri d'Europa. La prospettiva d'adesione all'UE rappresenterebbe, al giorno d'oggi, la principale garanzia di stabilità e di riformismo.</p>
      <p sl="it">Alcuni passi in avanti vanno ancora fatti: ricordiamo infatti che le politiche di vicinato e cooperazione sono alla base del processo di avanzamento verso l'adesione all'UE e che nella regione dei Balcani occidentali alcune questioni bilaterali tra i diversi Stati, sia comunitari che non, sono ancora pendenti.</p>
      <p sl="it">Tuttavia l'influenza dell'UE e la sua capacità di fungere da mediatore, sostenendo le riforme in atto nei Balcani permetterà a quegli Stati che soddisfino a pieno i requisiti di Copenaghen di aderire a pieno titolo all'UE.</p>
      <p sl="it">A favore di una sempre maggiore integrazione, soprattutto tra i giovani, è nostro compito sostenere l'aumento dei finanziamenti e del numero delle borse di studio disponibili nell'UE per studenti e ricercatori provenienti dai Balcani occidentali nel quadro del programma Erasmus Mundus . Questo non solo costituirà per molti ragazzi un'opportunità in più a livello formativo, ma permetterà a molti giovani di conoscere di persona altri coetanei comunitari sentendosi a pieno titolo cittadini d'Europa, ognuno con la sua identità, ma uniti nella diversità.</p>
    </intervention>
    <intervention id="5-246" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="it">Tutto sommato la presente risoluzione è stata formulata in maniera equilibrata. Nondimeno ho votato contro perché un voto favorevole avrebbe implicato che sostengo il trattato di Lisbona e l’adesione i tutti paesi dei Balcani occidentali. Sia il mio partito sia la maggioranza assoluta degli europei sono contrari al trattato di Lisbona, e così si esprimerebbero se fosse offerta loro la possibilità di votare, oltre a essere contrari a ulteriori adesioni. Questo Parlamento può forse ignorare le aspirazioni e le lagnanze dei cittadini europei. Io no.</p>
    </intervention>
    <intervention id="5-247" speaker_id="39319" name="Maria Eleni KOPPA" is_mep="True" mode="written" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="it">Il gruppo PASOK al Parlamento europeo ha votato a favore della relazione sui Balcani occidentali in quanto si tratta di una relazione importante perché sottolinea chiaramente le prospettive europee dei Balcani, che rispecchiano la posizione generalmente assunta dal gruppo PASOK. Nel contempo, però, essa rileva che trovare una soluzione alle differenze bilaterali rientra nell’ambito delle relazioni di buon vicinato e deve essere un prerequisito all’apertura e all’avanzamento dei negoziati di adesione.</p>
    </intervention>
    <intervention id="5-248" speaker_id="1956" name="Frank VANHECKE" is_mep="True" mode="written" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="it">Due motivi mi hanno essenzialmente impedito di appoggiare l’odierna risoluzione. In primo luogo penso che sia necessario imporre un divieto assoluto all’allargamento, eccezion fatta per la Croazia. Dovremmo prima cercare di mantenere i 25 o 26 attuali Stati membri dell’Unione in linea e farli funzionare in maniera efficiente. Precipitarsi verso nuovi allargamenti e un trattato di Lisbona proposto in maniera non democratica non è assolutamente il modo per procedere. Non vi è dubbio che le imminenti elezioni europee riveleranno nuovamente la grande apatia dei votanti nei confronti dei temi europee. Che cosa potremmo aspettarci di diverso, nel momento in cui gli elettori vedono benissimo che le loro posizioni non sono tenute in alcuna considerazione?</p>
    </intervention>
    <intervention id="5-250" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="it">Ho votato contro la relazione. Dopo tutto il paragrafo in cui si afferma che l’integrazione europea è nell’interesse di tutti cittadini dei Balcani occidentali rammaricandosi per il fatto che i politici della Bosnia-Erzegovina dichiarino il proprio obiettivo di aderire all’Unione europea sulla base di motivi miopi e nazionalistici lascia intendere che un voto a favore di questa risoluzione sarebbe stato un voto a favore dell’adesione della Bosnia all’Unione europea.</p>
      <p sl="it">Essendo dell’idea che l’Europa deve urgentemente porre un freno agli allargamenti, ho votato contro la risoluzione.</p>
    </intervention>
    <intervention id="5-251" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="it">La Bosnia-Erzegovina è abitata principalmente da tre popoli, di cui nessuno rappresenta la maggioranza nel paese. Alcuni sentono un legame fortissimo con la Serbia, altri con la Croazia. Un terzo gruppo vorrebbe ribadire la propria identità bosniaca indipendente. Di fatto, è una Iugoslavia in formato tascabile, una federazione in cui popoli diversi hanno la possibilità di vivere insieme in pace o scontrarsi in un conflitto interno per la conquista del territorio.</p>
      <p sl="it">Dalla dissoluzione della Iugoslavia nel 1992 si sono compiuti tentativi per creare uno Stato unito dalla Bosnia-Erzegovina, ahimè invano. Non credo che ciò sia possibile in un futuro prossimo o remoto. Un accordo tra tre popoli e i loro leader politici sull’effettivo governo è possibile soltanto quando nessuno si sente più minacciato dagli altri e dal mondo esterno.</p>
      <p sl="it">Soltanto nel momento in cui l’Alto rappresentante dell’Unione europea e le forze militari straniere si saranno ritirati dal paese sarà possibile giungere a un compromesso. Sino ad allora persisterà il ristagno. Per questo non concordo con la risoluzione proposta sul paese che può unicamente condurre alla prosecuzione del protettorato e, dunque, della stasi.</p>
    </intervention>
    <intervention id="5-253" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="it">Ho appoggiato la relazione Beer sulla non proliferazione delle armi nucleari, compresi gli emendamenti nn. 5 e 8 che invitano l’Europa a diventare una zona libera da armi nucleari, perché sono a favore del disarmo nucleare. Apprezzo l’iniziativa intrapresa al riguardo dal presidente Obama. Eppure gli Stati Uniti e altri si rifiutano di accettare la realtà. Mi riferisco innanzi tutto alla massiccia capacità di Israele in termini di armi nucleari che sostiene la sua ambizione di diventare una potenza nucleare.</p>
      <p sl="it">Ma mi riferisco anche al fatto che la principale fonte di proliferazione al mondo negli ultimi decenni non è stata certo Pyongyang, bensì il Pakistan. Abdul Qadeer Khan e i leader del Pakistan, presunti alleati dell’Occidente, hanno fatto più di qualunque altro Stato canaglia o dell’intero “asse del diavolo” per rendere il nostro mondo più pericoloso.</p>
    </intervention>
    <intervention id="5-254" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli eurodeputati laburisti sono a favore dei nostri impegni di disarmo e degli obblighi assunti con l’articolo VI del trattato di non proliferazione delle armi nucleari, chiave di volta del regime mondiale di non proliferazione e disarmo, e auspicano concretamente un mondo in cui non occorrano armi nucleari.</p>
      <p sl="en">Per quanto accogliamo la proposta di una convenzione sulle armi nucleari, la Gran Bretagna è preoccupata dalla possibilità che la nostra attenzione sia distolta dal trattato di non proliferazione, compromettendolo, per cui apprezza notevolmente la risoluzione del Parlamento europeo in cui si ribadisce il sostegno del nostro Parlamento a detto trattato. Accogliamo con estremo favore le recenti dichiarazioni del presidente Obama e del primo ministro Gordon Brown che esortano a ridurre le armi nucleari e i parlamentari laburisti continueranno a sostenere con vigore ogni tentativo di ridurre le riserve nucleari ed evitare la proliferazione ritenendo tutti gli Stati responsabili degli obblighi contratti con il trattato di non proliferazione.</p>
    </intervention>
    <intervention id="5-255" speaker_id="95019" name="Alexandru NAZARE" is_mep="True" mode="written" nationality="Romania" birth_date="25-06-1980" birth_place="Onesti" p_group="Group of the European People's Party (Christian Democrats) and European Democrats" m_state="RO">
      <p sl="it">Al nostro legittimo desiderio di vedere un mondo e un continente libero dalle armi nucleari deve corrispondere la prova di una comprensione responsabile e matura delle realtà che ci circondano. E’ chiaro che le minacce più gravi provengono da due direzioni: le armi nucleari nelle mani di regimi non democratici che non rendono conto a nessuno e l’uso irresponsabile di risorse nucleari civili. Il trattato di non proliferazione è stato il giusto ambito nel quale affrontare tali preoccupazioni e sulla cui base possiamo continuare a costruire.</p>
      <p sl="it">Ho votato a favore della relazione Beer e vorrei sottolineare che l’importanza di tale documento consiste proprio nell’ovvia necessità di incrementare l’uso dell’energia nucleare per scopi civili. Siamo tutti consapevoli dei problemi che derivano dalla mancanza di indipendenza energetica. Parimenti consapevoli siamo del contributo offerto dall’energia nucleare come forma di energia pulita alla battaglia contro il riscaldamento globale. Oggi l’unico modo per generare energia pulita su vasta scala consiste nell’usare il nucleare. Spero che disporremo di un quadro per poterla utilizzare in maniera sicura al fine di rispondere alle esigenze delle economie in via di sviluppo e dei cittadini europei.</p>
    </intervention>
    <intervention id="5-256" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="it">I conservatori sono stati sempre sostenitori di un regime di non proliferazione e un approccio multilaterale verso la riduzione delle armi nucleari contrapponendosi con veemenza qualunque proposta volta a un disarmo nucleare unilaterale. Apprezziamo questo nuovo tentativo di migliorare il trattato di non proliferazione nucleare, tra cui una risoluzione del Consiglio di sicurezza per colmare le lacune del quadro giuridico esistente. Respingiamo tuttavia l’implicazione che l’Unione europea debba sostituirsi agli Stati membri come principale interlocutore in tale processo. Soltanto due Stati membri possiedono armi nucleari e altri quattro partecipano alla condivisione delle armi nucleari della NATO. Non appoggiamo l’idea che il Regno Unito debba smantellare le strutture di produzione di materiale fissile. La relazione presta inoltre un’attenzione insufficiente al pericolo di proliferazione rappresentato da terroristi e Stati canaglia, indugiando invece sul mantenimento o la sostituzione delle armi da parte dei cinque Stati nucleari. Diversi emendamenti avrebbero peggiorato notevolmente la relazione, tra cui la proposta che l’Unione europea diventi una “zona libera da armi nucleari”. Per questo, dato che la relazione contiene anche molti elementi che reputiamo positivi, la delegazione dei conservatori britannici si è astenuta.</p>
    </intervention>
    <intervention id="5-258" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Commissione giuridica</p>
      <p sl="it">Grazie Presidente. Voto a favore della relazione Frassoni la quale ricorda i ruoli fondamentali che il Parlamento europeo, i parlamenti nazionali e i tribunali nazionali devono svolgere nell'applicazione del diritto comunitario.</p>
      <p sl="it">Sono d'accordo nel dover rammentare alla Commissione la possibilità di un sistema che indichi chiaramente i diversi meccanismi di reclamo disponibili per i cittadini, sistema che potrebbe assumere la forma di un portale comune dell'UE oppure di uno sportello unico online di assistenza ai cittadini.</p>
      <p sl="it">I cittadini devono avere lo stesso livello di trasparenza, sia che presentino una denuncia formale, sia che esercitino il loro diritto di petizione in base al trattato; devono dunque essere messe a disposizione della commissione per le petizioni informazioni chiare sullo stato di avanzamento delle procedure di infrazione che hanno rilevanza anche per le petizioni in sospeso. I firmatari devono essere pienamente informati dello stato di avanzamento delle loro denunce allo scadere di ciascun termine predefinito.</p>
      <p sl="it">Ci dovrebbero essere testi riepilogativi destinati ai cittadini e tali sintesi devono essere rese accessibili tramite un unico punto di accesso. Inoltre tali testi non debbono scomparire una volta conclusa la procedura legislativa, proprio nel momento in cui assumono più rilevanza per i cittadini e le imprese.</p>
    </intervention>
  </section>
  <section id="creitem39" title="9.  Correzioni e intenzioni di voto: vedasi processo verbale"/>
  <section id="creitem40" title="10.  Richiesta di revoca dell'immunità parlamentare: vedasi processo verbale"/>
  <section id="creitem41" title="11.  Presentazione di documenti: vedasi processo verbale"/>
  <section id="creitem42" title="12.  Dichiarazione di interessi finanziari: vedasi processo verbale"/>
  <section id="creitem43" title="13.  Trasmissione dei testi approvati nel corso della presente seduta: vedasi processo verbale"/>
  <section id="creitem44" title="14.  Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem45" title="15.  Calendario delle prossime sedute: vedasi processo verbale"/>
  <section id="creitem46" title="16.  Interruzione della sessione">
    <intervention id="5-267" speaker_id="4313" is_mep="True" mode="spoken" role="Presidente" name="Martine ROURE" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 13.15)"/>
    </intervention>
  </section>
</text>
