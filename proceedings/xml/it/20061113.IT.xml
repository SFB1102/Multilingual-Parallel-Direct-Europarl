<?xml version='1.0' encoding='utf-8'?>
<text id="20061113.IT" lang="it" date="2006-11-13" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Dichiaro ripresa la sessione del Parlamento europeo, interrotta giovedì 26 ottobre 2006.</p>
    </intervention>
  </section>
  <section id="creitem2" title="2. Approvazione del processo verbale della seduta precedente">
    <intervention id="1-006" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Il processo verbale della seduta del 26 ottobre è stato distribuito. Vi sono osservazioni?</p>
    </intervention>
    <intervention id="1-007" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, desidero solamente dire che giovedì ho dimenticato di firmare il foglio dei presenti. Però ho partecipato a tutte le votazioni per appello nominale a mezzogiorno e nella serata di giovedì.</p>
    </intervention>
    <intervention id="1-008" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Saranno presi i provvedimenti opportuni per apportare le necessarie correzioni.</p>
      <a text="(Il processo verbale della seduta precedente è approvato)"/>
    </intervention>
  </section>
  <section id="creitem3" title="3. Storni di stanziamenti: vedasi processo verbale"/>
  <section id="creitem4" title="4. Petizioni: vedasi processo verbale"/>
  <section id="creitem5" title="5. Trasmissione di testi di accordo da parte del Consiglio: vedasi processo verbale"/>
  <section id="creitem6" title="6. Dichiarazioni scritte (articolo 116): vedasi processo verbale"/>
  <section id="creitem7" title="7. Dichiarazioni scritte e interrogazioni orali (presentazione): vedasi processo verbale"/>
  <section id="creitem8" title="8. Presentazione di documenti: vedasi processo verbale"/>
  <section id="creitem9" title="9. Decisioni concernenti taluni documenti: vedasi processo verbale"/>
  <section id="creitem10" title="10. Composizione del Parlamento">
    <intervention id="1-017" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, desidero soltanto fare un’osservazione da mettere agli atti. Poiché le decisioni delle autorità italiane per quanto concerne il cambiamento dei rappresentanti dei deputati eletti in Italia si riferiscono alle elezioni del 2004, penso che non sia così corretto che tutto decorra dall’8 novembre. E’ probabile che il cambiamento debba essere retrodatato e penso che di ciò dovrà occuparsi la competente commissione di questa Assemblea.</p>
    </intervention>
    <intervention id="1-018" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Prendiamo nota della sua osservazione. Non so quali siano le implicazioni di ordine giuridico, ma la segreteria esaminerà la questione e, se necessario, la riferirà alla commissione competente per valutare la fondatezza della sua osservazione.</p>
    </intervention>
  </section>
  <section id="creitem11" title="11. Composizione delle commissioni e delle delegazioni: vedasi processo verbale"/>
  <section id="creitem12" title="12. Firma di atti adottati in codecisione: vedasi processo verbale"/>
  <section id="creitem13" title="13. Progetto di bilancio generale per l’esercizio 2007 (termine per la presentazione di progetti di emendamento) : vedasi processo verbale"/>
  <section id="creitem14" title="14. Ordine dei lavori">
    <intervention id="1-023" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca la versione definitiva del progetto di ordine del giorno, elaborata dalla Conferenza dei presidenti nella riunione del 9 novembre 2006 ai sensi degli articoli 130 e 131 del Regolamento. Sono state avanzate le seguenti proposte di modifica:</p>
      <p sl="unknown">Per quanto riguarda lunedì</p>
      <p sl="unknown">Il gruppo PSE ha chiesto di rinviare la discussione sulla relazione dell’onorevole Bachelot-Narquin sulla proposta di regolamento del Parlamento europeo e del Consiglio che istituisce un Fondo europeo di adeguamento alla globalizzazione.</p>
      <p sl="unknown">Vi sono interventi a sostegno della richiesta del gruppo PSE?</p>
    </intervention>
    <intervention id="1-024" speaker_id="2315" name="Jean Louis COTTIGNY" is_mep="True" mode="spoken" nationality="France" birth_date="12-09-1950" birth_place="Hesdin" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, il gruppo PSE chiede il rinvio del dibattito e della votazione sulla relazione dell’onorevole Bachelot-Narquin in merito alla creazione del Fondo europeo di adeguamento alla globalizzazione.</p>
      <p sl="fr">Visto che il COREPER e la Presidenza finlandese hanno ultimato la propria versione del regolamento solo venerdì 10 novembre, il documento ci è pervenuto soltanto nel tardo pomeriggio. Pur avendo lavorato con la relatrice per tutta la settimana nel corso di incontri informali con il Consiglio e la Commissione, non siamo però riusciti a tenere una discussione interna tra venerdì sera e oggi. Chiediamo pertanto che sia la discussione che la votazione siano rinviate alla seconda seduta di novembre in modo da consentirci di effettuare la nostra valutazione sulle proposte presentate dal Consiglio.</p>
    </intervention>
    <intervention id="1-025" speaker_id="28179" name="Roselyne BACHELOT-NARQUIN" is_mep="True" mode="spoken" role="relatore" nationality="France" birth_date="24-12-1946" birth_place="Nevers" p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, con l’assenso del gruppo PPE-DE anch’io intervengo a sostegno della posizione assunta dal collega, onorevole Cottigny, e della richiesta di rinviare la votazione e la discussione.</p>
      <p sl="fr">In realtà, come ha detto poc’anzi il collega, le ultime informazioni sulle posizioni del Consiglio ci sono pervenute solo alcune ore fa. Le discussioni che abbiamo tenuto sinora indicano che la posizione del Consiglio e quella del Parlamento, espressa dalle due commissioni competenti, la commissione per l’occupazione e gli affari sociali e la commissione per i bilanci, si sono molto ravvicinate. Non è sicuro, ma su tale base forse riusciremo a raggiungere un accordo già in prima lettura, in modo da poter attivare il Fondo a partire dall’inizio dell’anno prossimo, come credo sia nelle speranze di pressoché tutti i deputati di quest’Assemblea. Per tale ragione sostengo la posizione espressa dall’onorevole Cottigny.</p>
    </intervention>
    <intervention id="1-027" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">Signor Presidente, la proposta di Costituzione è stata approvata con 500 voti a favore e 137 contrari, ed è stata confermata con 382 voti favorevoli e 125 contrari. Pertanto gli oppositori ora detengono 1 voto su 4 in quest’Aula; tuttavia nelle rappresentanze per gli incontri all’estero con i parlamenti nazionali, questo rapporto scende a 1 su 14. Il fronte del “no” non ha avuto alcuna rappresentanza a Berlino, a Londra e a Parigi. Il Parlamento ora ha composto delle delegazioni cui corrisponde un totale di 58 rappresentanti, 54 del fronte del “sì” e solo 4 del fronte del “no”. In 7 incontri su 11 il fronte del “no” non era affatto presente.</p>
      <p sl="en">Giovedì scorso la Conferenza dei presidenti ha sancito questa discriminazione contro i deputati che si oppongono alla Costituzione. E’ un ottimo esempio di quanto male sia applicato il metodo D’Hondt in relazione alle minoranze nei grandi gruppi. Alcuni deputati hanno stilato un programma di riforma intitolato Fair Chair . Chiediamo una presidenza giusta, non un’incoronazione, e chiediamo una rappresentanza giusta, scongiurando ogni discriminazione contro i piccoli gruppi e le minoranze.</p>
      <p sl="en">Presenteremo la nostra piattaforma in una conferenza stampa indetta per domani alle 14.00 presso la sala stampa. Signor Presidente, la invitiamo caldamente a parteciparvi.</p>
    </intervention>
    <intervention id="1-028" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Bonde, come lei sa, la Conferenza dei presidenti ha già esaminato la sua posizione e ha confermato che la composizione delle delegazioni di commissione spetta ai membri delle commissioni stesse; pertanto ciascuna commissione ha la responsabilità di definire la rappresentanza che ritiene appropriata.</p>
      <p sl="unknown">Lei oggi è intervenuto – e tutti i colleghi lo devono sapere – dopo che la Conferenza dei presidenti aveva esaminato la sua istanza e aveva assunto una decisione al riguardo.</p>
    </intervention>
  </section>
  <section id="creitem15" title="15. Interventi di un minuto su questioni di rilevanza politica">
    <intervention id="1-030" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-031" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">Signor Presidente, mentre eravamo riuniti in plenaria in questa sede il lunedì dell’ultima tornata, a Budapest si stavano producendo eventi che meritano l’attenzione di tutta l’Europa. In Ungheria infatti si celebrava il 50° anniversario della rivoluzione del 1956. Le celebrazioni, però, hanno assunto una piega assai strana, poiché è stato impedito alla popolazione di prendervi parte. Un ospite di alto livello, Vicepresidente del Consiglio italiano, ha osservato che le commemorazioni avevano escluso il popolo.</p>
      <p sl="hu">Nel contempo le persone che volevano manifestare per le strade in maniera pacifica sono state brutalmente caricate e malmenate. La polizia ha procurato gravi lesioni sparando pallottole di gomma a livello della testa e ha costretto la gente ad abbandonare le piazze. I passanti pacifici, che volevano unirsi alle celebrazioni dell’anniversario del 1956 in maniera del tutto pacifica, non hanno potuto farlo. E’ davvero una vergogna che questo accada nel cuore dell’Europa. Chiedo a tutti coloro che si battono per le libertà umane e civili di non avallare questo genere di politica.</p>
    </intervention>
    <intervention id="1-032" speaker_id="4314" name="Catherine GUY-QUINT" is_mep="True" mode="spoken" nationality="France" birth_date="01-09-1949" birth_place="Poitiers" p_group="Socialist Group in the European Parliament" m_state="FR">
      <p sl="fr">Signor Presidente, mi prendo la libertà di intervenire nuovamente sulla vicenda delle infermiere bulgare e del medico palestinese. Essi si trovano ancora a Tripoli nelle carceri dello Stato libico.</p>
      <p sl="fr">Sappiamo tutti che queste persone sono in carcere per accuse fasulle. La revisione del processo avrebbe dovuto concludersi alla fine di ottobre. In ottobre, però, il tribunale ha nuovamente rinviato la sua decisione, questa volta al 19 dicembre. Il tribunale ha inoltre dichiarato che sta cominciando a prendere in considerazione l’opinione degli esperti internazionali, i quali presentano in continuazione prove dell’innocenza degli imputati.</p>
      <p sl="fr">Signor Presidente, potremmo ribadire l’interesse che nutriamo per il destino di questi prigionieri che hanno subito torture e che mancano da casa da otto anni solo per aver dato assistenza medica a giovani libici? Questa situazione non può essere tollerata, in quanto, mese dopo mese, viene promesso loro un processo. Il nuovo procedimento, il terzo, non è equo, è ingiusto e li espone al rischio di essere condannati a morte.</p>
    </intervention>
    <intervention id="1-033" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Signor Presidente, è già abbastanza increscioso che nei paesi europei si assista sempre più spesso ad atti di violenza e di distruzione, episodi che sono sintomo di agitazione e di tensioni interne. Di fronte a sassaiole, ad automobili che vengono date alle fiamme, la polizia non può che rispondere con la forza; ed eventi di questo genere rimbalzano poi sui giornali e sugli schermi televisivi. Tutto ciò danneggia l’Europa, i dimostranti, le forze dell’ordine, in una parola: la democrazia.</p>
      <p sl="hu">E’ ancora peggio poi quando alcuni esponenti politici e alcuni partiti politici si sentono giustificati a pronunciare condanne senza attendere l’esito delle inchieste giudiziarie svolte dagli organismi preposti. La delegazione socialista ungherese ha letto con profondo turbamento la dichiarazione del presidente del gruppo PPE-DE in merito agli eventi che hanno contornato il 50° anniversario della rivoluzione ungherese. Quanto ha affermato l’onorevole Szájer non ci sorprende. Le gravi accuse lanciate dal PPE-DE prima della conclusione dell’inchiesta sono pregiudizievoli e, come tali, a nome della delegazione socialista ungherese, le respingiamo con quanta forza possibile.</p>
    </intervention>
    <intervention id="1-034" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, onorevoli colleghi, sono già trascorsi sedici anni da quando la Lituania ha riconquistato l’indipendenza dall’Unione Sovietica. Sono passati sedici anni e la Lituania non è ancora entrata in possesso dell’edificio della propria ambasciata a Roma, noto come Villa Lituania, di proprietà del mio paese dal 1937. A tutt’oggi infatti la bandiera russa continua a campeggiare su quell’edificio.</p>
      <p sl="lt">Nel 1940, dopo che la Russia occupò e inglobò la Lituania, l’allora ambasciatore Stasys Lozoraitis presentò una nota al governo italiano, sottolineando l’illegittimità dell’annessione del paese all’Unione Sovietica e sottolineando che le missioni diplomatiche lituane all’estero non avrebbero dovuto cambiare il proprio status . Nonostante tutto, i funzionari sovietici occuparono Villa Lituania in presenza di rappresentanti del ministero degli Esteri italiano e della polizia.</p>
      <p sl="lt">Dopo il ripristino dell’indipendenza lituana l’Italia rifiutò di assumere ogni responsabilità e suggerì di avviare negoziati con la Russia in merito all’edificio. Benché ora il governo italiano sembri aver mutato la propria posizione, questa materia rimane aperta. Perché il governo italiano non si sforza di riconsiderare la propria storia passata?</p>
    </intervention>
    <intervention id="1-035" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, onorevoli colleghi, nonostante i messaggi e le risposte rassicuranti della Banca centrale europea e della Commissione sui casi di falsificazione dell’euro, il fenomeno continua ad essere fonte di preoccupazione per le autorità amministrative e per l’Europol.</p>
      <p sl="el">Anche la settimana scorsa sono venuti alla luce due casi particolarmente inquietanti. Il primo riguarda l’arresto di una banda di falsari colombiani. In tale circostanza sono stati rinvenuti complessivamente 6 milioni di euro in banconote false da 50 e da 100 euro destinate alla Spagna e ad altri paesi dell’Unione.</p>
      <p sl="el">Nella stessa settimana in Germania centinaia di migliaia di banconote da 5 e da 20 euro sono state dissolte in acqua, e quindi sono state interpellate le autorità tedesche circa le cause di tale fatto, mentre i tedeschi bramano il ritorno di un marco forte e indipendente.</p>
      <p sl="el">Che cosa sta accadendo con l’euro? Quanto sicuri possono sentirsi i cittadini, quando essi stessi corrono il rischio – benché vittime – di essere indagati, come è accaduto in diversi paesi, per presunta falsificazione e possesso di banconote false?</p>
      <p sl="el">Per quanto ancora la Banca centrale si rifiuterà di aprire gli occhi? O forse mostra interesse solo quando i tassi salgono per strozzare i consumatori?</p>
    </intervention>
    <intervention id="1-036" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Signor Presidente, intervengo per chiedere a lei e ai deputati di quest’Assemblea di scendere in campo a difesa di dieci attivisti iraniani per i diritti degli arabi ahwazi che, a detta dei media iraniani, saranno giustiziati questa settimana.</p>
      <p sl="en">Queste persone sono state accusate di aver compiuto attentati dinamitardi presso degli impianti petroliferi, ma le prove a loro carico non sono convincenti. I dieci hanno confessato sotto tortura. Secondo Amnesty International e Human Rights Watch , nessuno ha avuto un processo equo. I loro avvocati non hanno potuto vederli prima del processo e sono stati informati dei casi di cui avrebbero dovuto occuparsi per la difesa solo alcune ore prima dell’avvio dei procedimenti giudiziari, che si sono poi svolti in segreto. In seguito gli stessi avvocati sono stati arrestati per aver denunciato l’illegalità e l’ingiustizia di questi processi con l’accusa di minaccia alla sicurezza nazionale.</p>
      <p sl="en">Spero pertanto che saranno numerosi i deputati che prenderanno contatto con le autorità iraniane per esporre le loro opinioni su questi drammatici casi.</p>
    </intervention>
    <intervention id="1-037" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, è passata una settimana dall’introduzione di nuove restrizioni sul bagaglio per i passeggeri che viaggiano in aereo. Mi viene però costantemente chiesto che cosa stia accadendo, poiché alcuni giorni fa il Regno Unito ha allentato le stesse restrizioni che ora vengono attuate in tutta Europa. Io stesso, pur essendo rappresentante della commissione per i trasporti e il turismo, non ho ancora avuto alcuna spiegazione.</p>
      <p sl="pl">Un altro problema è la mancanza di chiarezza in merito alle nuove norme, che sono fonte di confusione totale per i passeggeri. Pare infatti che tali norme siano interpretate diversamente in pressoché ogni aeroporto. All’aeroporto di Breslavia, ad esempio, che è l’aeroporto di cui mi servo abitualmente, mi è stato ordinato di gettare via un deodorante in stick , che quindi non era in forma liquida, come sanzione per non averlo dichiarato.</p>
      <p sl="pl">In situazioni semplici come questa non sarebbe possibile armonizzare le norme in modo che siano interpretate in maniera uniforme e che non dipendano dalla buona volontà o dalla discrezionalità dei singoli funzionari? Spero di ricevere risposta a queste domande.</p>
    </intervention>
    <intervention id="1-038" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Signor Presidente, nel 1989-90 l’Ungheria gettò le basi della democrazia e dello Stato di diritto senza ricorrere alla violenza. Ora, a distanza di sedici anni, si è però scatenato lo spirito della coercizione, poiché il governo in carica purtroppo ha ritenuto opportuno usare l’intimidazione per raggiungere i propri fini, reprimendo l’opposizione democratica. L’uso della forza va condannato, non vi sono dubbi. Le rivolte fomentate da gruppi violenti sono inammissibili, ma anche nelle situazioni critiche è indispensabile garantire il rispetto degli strumenti dello Stato di diritto.</p>
      <p sl="hu">I fautori della democrazia ungherese devono ricorrere ad ogni possibile mezzo legittimo per assicurare che gli episodi di violenza del 23 ottobre non debbano mai più a ripetersi; la polizia infatti ha caricato la folla, calpestando i diritti umani più elementari, proprio quando il popolo stava commemorando il 50° anniversario della rivoluzione del 1956. Noi ungheresi crediamo nella libertà democratica, che abbiamo conquistato con grandi lotte, e vogliamo riaffermare i nostri diritti umani.</p>
    </intervention>
    <intervention id="1-039" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Signor Presidente, intervengo sul tema dell’incitamento all’odio razziale e religioso in Europa.</p>
      <p sl="en">Nelle ultime due settimane nel Regno Unito si sono svolti due processi giudiziari. Uno riguardava un giovane mussulmano che, nel corso delle manifestazioni contro le tristemente famose vignette danesi, credo, ha invocato la decapitazione per chi insulta l’islam . L’imputato è stato quindi giustamente condannato e ora è in carcere. Per contro, Nick Griffin, il presidente del partito neofascista britannico, il BNP, il quale aveva dichiarato dinanzi alle telecamere della BBC che l’islam è una religione ignobile e malvagia, è stato dichiarato non colpevole. Chiedo che il Commissario competente esamini l’eventualità di varare una nuova e più incisiva normativa europea in questo campo. Qui non si tratta di libertà di parola, ma di libertà dalla paura. Dichiarazioni come quelle rese dal capo del BNP mettono a rischio le comunità mussulmane. Prova ne è che quando vengono eletti consiglieri locali del BNP, la violenza razzista in tali zone si raddoppia o si triplica, causando problemi per tutta l’area interessata.</p>
    </intervention>
    <intervention id="1-040" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, intervengo per chiedere il suo sostegno affinché a livello europeo siano prese iniziative per contrastare le discriminazioni sul luogo di lavoro, in particolare nell’ambito del programma “Work It Out” finanziato dall’UE, un progetto che produce strumenti per aiutare le persone con disabilità intellettuali, coloro che le aiutano e gli esperti legali europei in questo campo. Il programma fornisce informazioni sulla direttiva quadro in materia di impiego, la quale mira a combattere le discriminazioni e le disparità di trattamento sul lavoro. Tale direttiva è stata recepita di recente negli Stati membri e fornisce una tutela fondamentale alle persone con disabilità intellettuali che subiscono discriminazioni sul posto di lavoro.</p>
      <p sl="en">Signor Presidente, le chiedo di assicurare che la definizione di “lavoratore” nella direttiva comprenda le persone che hanno un impiego protetto. Dobbiamo stare in guardia e garantire che la direttiva sia attuata correttamente in tutti gli Stati membri. La disabilità intellettuale riguarda un ampio spettro di persone con diversi livelli di capacità: alcune lavorano e vivono in maniera indipendente nella comunità, mentre altre hanno una serie di profonde necessità e richiedono un sostegno costante. Tuttavia è importante evitare ogni preconcetto sul significato di disabilità intellettuale, poiché con un sostegno e una preparazione adeguati molte persone con disabilità intellettuali possono costituire una valida parte della forza lavoro.</p>
      <p sl="en">Signor Presidente, le chiedo di interessarsi personalmente alla questione.</p>
    </intervention>
    <intervention id="1-041" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="es">Signor Presidente, per cominciare, desidero ringraziarla nella sua lingua per quanto ha fatto presente al Presidente Putin, ossia che non baratteremo i diritti umani con l’energia.</p>
      <p sl="pl">Vorrei inoltre che nel prossimo incontro in programma fosse discusso anche il divieto imposto dalla Russia sulle importazioni di carne dalla Polonia. Le accuse lanciate dalla Russia sono prive di fondamento, e la questione ormai si è trascinata fin troppo a lungo e oltre ogni limite. Credo non sia solo una questione tra la Polonia e la Russia, ma tra la Russia e l’intera Unione europea. Vorrei infatti che l’Assemblea esercitasse pressioni sulla Commissione europea affinché adotti provvedimenti per risolvere questa situazione anomala.</p>
    </intervention>
    <intervention id="1-043" speaker_id="28148" name="Françoise CASTEX" is_mep="True" mode="spoken" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, un’interruzione di energia elettrica senza precedenti ha colpito l’Europa occidentale nella notte tra il 4 e il 5 novembre, rivelando la fragilità del sistema energetico europeo e la capacità insufficiente di produzione e di conduzione di elettricità, problemi dovuti a un’inadeguata politica d’investimento.</p>
      <p sl="fr">Nonostante il rischio di blackout , da sei anni a questa parte gli operatori europei riducono il livello di investimenti, che è passato dal 16 al 10 per cento del loro fatturato. Al contempo il consumo di energia registra un aumento costante dell’1,8 per cento all’anno. Questo calo degli investimenti è la conseguenza diretta della liberalizzazione del mercato dell’energia. Invece di investire nello sviluppo di una nuova capacità energetica, gli operatori pensano solo ai profitti e a dare la scalata ai loro concorrenti.</p>
      <p sl="fr">D’altro canto, i cittadini hanno visto aumentare vertiginosamente i prezzi dell’elettricità, mentre la sicurezza è diminuita. Solo una politica europea in materia di energia può garantire una valida cooperazione tra gli Stati membri e l’attuazione degli investimenti che si rendono necessari, ossia 700 miliardi di euro da qui al 2030.</p>
      <p sl="fr">L’elettricità è un bene pubblico: pertanto deve riflettersi nelle iniziative politiche dell’Unione europea.</p>
    </intervention>
    <intervention id="1-044" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, nonostante i numerosi interventi, le discussioni e le misure attuate dalla Polonia per ottemperare alle condizioni imposte dalla Russia, tale paese continua a mantenere l’embargo sui prodotti alimentari polacchi, compresa la carne. La Polonia non è riuscita e non riuscirà a superare questa situazione fintantoché l’Unione europea applicherà le medesime norme di protezione del mercato in tutti gli Stati membri.</p>
      <p sl="pl">E’ intollerabile che la Polonia debba affrontare problemi nella vendita dei propri prodotti sia nel mercato esterno che nel mercato interno europeo a causa dell’impatto delle merci di paesi terzi che vengono immesse sul suo mercato a prezzi illegittimamente più bassi. La Polonia, come gli altri Stati membri, non può affrontare la Russia da sola. Il partner con cui la Russia deve confrontarsi è l’Unione europea nel suo complesso.</p>
      <p sl="pl">Per questa ragione sollevo una questione fondamentale, ossia chiedo che in occasione del Vertice UE-Russia previsto per il 24 novembre di quest’anno, i problemi della Polonia siano considerati alla stregua dei problemi che affliggono l’intera Unione europea.</p>
    </intervention>
    <intervention id="1-045" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">E’ certamente una questione importante. Non posso darle una risposta, poiché, come sa, non siamo stati invitati a prender parte a questo Vertice, ma sono certo che sia la Commissione che il Consiglio terranno presente i problemi della Polonia nell’ambito delle relazioni UE-Russia.</p>
    </intervention>
    <intervention id="1-046" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signor Presidente, anch’io intervengo a proposito delle norme sul bagaglio a mano emanate dalla Commissione europea. Non so se il Presidente e la Commissione siano consapevoli del fatto che l’industria alimentare e quella cosmetica non sono in grado di reggere le conseguenze di tali normative e che la maggior parte dei cosmetici non è in confezioni da 100 ml. Di conseguenza, gli shampoo , le lozioni e gli altri cosmetici in forma liquida devono essere gettati nel lavandino, salvo i quantitativi concessi che i passeggeri devono reimbottigliare in contenitori da 100 ml, poiché i flaconi da 200 ml non sono ammessi a bordo dei velivoli.</p>
      <p sl="pl">Naturalmente si può scegliere l’opzione di imbarcare il proprio bagaglio al check-in , correndo il rischio che vada ad aggiungersi ai 5 milioni di bagagli che ogni anno vengono smarriti in tutto il mondo. Spesso negli aeroporti regnano il caos più completo e una confusione totale, e i funzionari incaricati non sono in grado di farvi fronte.</p>
      <p sl="pl">Sembra quindi che i terroristi siano sempre un passo avanti a noi: ci hanno messi alle corde. Per come stanno andando le cose, tra poco saremo obbligati a viaggiare tutti quanti indossando camicie di forza e ciabattine monouso.</p>
    </intervention>
    <intervention id="1-047" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, JEREMY, un’iniziativa congiunta ed estremamente preziosa della DG per la politica regionale e della Banca europea per gli investimenti che interessa il periodo 2007-2013, è in fase di negoziazione a livello di singoli Stati membri. L’obiettivo dell’iniziativa è quello di agevolare l’accesso ai finanziamenti del Fondo europeo di sviluppo regionale per le piccole e medie imprese.</p>
      <p sl="pl">JEREMY punta a favorire l’avviamento e lo sviluppo di imprese a livello regionale attraverso vari strumenti non basati su sovvenzioni, come il microcredito e le garanzie. Purtroppo però si rileva una certa resistenza da parte di alcuni Stati membri – ai paesi membri infatti spetta la decisione – ad assegnare parte dei loro Fondi strutturali attraverso questa iniziativa. Alcuni si rifiutano in maniera assoluta di includere tali azioni nei loro programmi, anche quando è palese che non riusciranno a utilizzare tutti i loro fondi e avranno problemi di assorbimento.</p>
      <p sl="pl">In questo modo, si corre il rischio che JEREMY, un ottimo strumento, in grado di sostenere l’iniziativa imprenditoriale nelle regioni, rimanga inutilizzato. Noi in qualità di Parlamento europeo abbiamo l’obbligo di incoraggiare gli Stati membri ad avvalersi delle opportunità offerte da JEREMY, poiché, oltre ai grandi investimenti dei Fondi strutturali, lo sviluppo delle piccole imprese e la generazione di attività d’impresa sono il motore dello sviluppo regionale e quindi meritano un sostegno speciale.</p>
    </intervention>
    <intervention id="1-048" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevoli colleghi, quest’anno per la decima volta il Centro europeo di Graz ha organizzato un incontro europeo di giovani provenienti da tutta Europa, dedicato al tema “Obiettivi europei futuri” per riflettere sullo sviluppo futuro dell’Unione europea. Dopo una sessione informativa sull’Unione europea e sulle sue Istituzioni, i partecipanti – oltre sessanta – si sono dedicati a un esercizio di drammatizzazione in cui si sono calati nei panni di rappresentanti europei delle Istituzioni: hanno quindi affrontato un’ampia serie di argomenti e hanno prodotto una risoluzione contenente venti punti, affermando, tra l’altro, che i poteri dell’Unione devono essere estesi, che il bilancio va aumentato e che non ci devono essere ulteriori allargamenti finché non sarà entrato in vigore il Trattato costituzionale per l’Europa. I giovani sono il futuro dell’Europa e noi dobbiamo sostenere fermamente la loro educazione e la loro istruzione superiore, in quanto anche in questo aspetto si colloca il nostro futuro.</p>
    </intervention>
    <intervention id="1-049" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, una delle conquiste della democrazia è l’istituto dell’asilo universitario, che ovviamente non si è sviluppato allo stesso modo in tutti i paesi. In Grecia, in virtù di siffatto diritto, gli anarchici – ossia sacche di terroristi che contrastiamo con forza in quest’Aula – improvvisamente hanno cominciato a creare delle cellule e usano le università come sede di produzione di bombe molotov per poi attaccare negozi e quartieri.</p>
      <p sl="el">E’ un terribile problema nel mio paese, il quale non riesce a trovare una soluzione. Il governo non è in grado di affrontare questi gruppi, e infatti è proprio questo il problema principale. Possiamo legiferare uniformemente in tutti i paesi d’Europa nell’intento di affermare un pari rispetto per l’asilo, visto che la situazione sta sfuggendo ad ogni controllo, e non solo in Grecia? Altre capitali d’Europa riscontrano lo stesso problema: gli anarchici che invocano siffatto diritto formano uno Stato nello Stato. Deve esserci rispetto per l’asilo, ma non per questo si devono creare delle cellule, delle sacche di anarchia, ossia bande che si aggirano compiendo violazioni, estorsioni e saccheggi e turbando la vita dei cittadini. Bisogna legiferare per il bene delle università, per il bene degli studenti e non per il bene degli estremisti o di certi estremisti che lottano contro lo Stato.</p>
    </intervention>
    <intervention id="1-050" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, se i costi amministrativi per il 2007 fossero ridotti a scapito dei nuovi Stati membri, tale atto potrebbe essere interpretato come una discriminazione. Tagliare la burocrazia è un obiettivo lodevole, ma ora mette a rischio circa 800 posti riservati ai nuovi Stati membri. Questi posti per funzionari avrebbero dovuto essere assegnati nella prima metà del 2006. Chiedo quindi alla Commissione di ottemperare ai propri obblighi e di continuare ad assumere nuovi funzionari al ritmo che era stato concordato.</p>
      <p sl="hu">Spero che la Commissione europea non presti ascolto al partito Fidesz. Non vorrei che i nuovi Stati membri risentano della meschina campagna che tale partito ha lanciato, asserendo che i nuovi Stati membri non meritano di essere trattati alla pari, poiché sono guidati da post-comunisti che calpestano i diritti umani senza alcun ritegno. A prescindere da quanto possano affermare in quest’Aula gli onorevoli Kinga Gál e József Szájer, per me vale l’intervista data oggi dall’onorevole Brok, presidente della commissione per gli affari esteri, il quale ha dichiarato che la democrazia e lo Stato di diritto in Ungheria non sono in pericolo.</p>
    </intervention>
    <intervention id="1-051" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Signor Presidente, alcuni giorni fa, a causa di un guasto sulla rete elettrica, milioni di europei sono rimasti senza elettricità, anche se solo per un’ora. Tale blackout , che non si vedeva dagli anni ’70, ha nuovamente messo in risalto quanto sia sempre più difficile coniugare le normative energetiche – che in larga misura ricadono nelle competenze nazionali – con il bisogno di sicurezza energetica del XXI secolo.</p>
      <p sl="hu">Allo stesso tempo i pericoli connessi all’approvvigionamento di gas diventano sempre più evidenti. Il conflitto sui prezzi del gas che nelle ultime settimane si sta sviluppando tra Russia e Georgia rivela che la Russia è pronta a usare le proprie risorse energetiche a fini politici in maniera del tutto evidente. E’ questa la ragione per cui – ed è una prospettiva ancor più spaventosa per l’UE – la Russia, che svolge un ruolo di primo piano nel nostro approvvigionamento energetico, non intende firmare la Carta europea sull’energia.</p>
      <p sl="hu">Dopo aver toccato con mano la nostra dipendenza in due occasioni negli ultimi giorni, la nostra risposta può solo assumere la forma di una politica comune dell’UE in materia di energia, fondata sulla solidarietà e sorretta da un fronte unitario sulla scena internazionale. Il Libro verde sull’energia di cui il Parlamento sta discutendo deve fungere da punto di partenza adeguato per formulare siffatta politica.</p>
    </intervention>
    <intervention id="1-052" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, secondo quanto emerge da uno studio condotto dalla rinomatissima Johns Hopkins Hospital Medical School negli Stati Uniti in collaborazione con la scuola di medicina di Bagdad e pubblicato nella prestigiosa rivista medica internazionale The Lancet, sono all’incirca 655 000 i civili morti a causa della violenza e delle ostilità scoppiate in Iraq tra marzo 2003 e luglio 2006. Tra questi vi sono anche migliaia di bambini la cui morte è stata definita un danno collaterale accettabile da feroci terroristi criminali in Iraq e, parimenti, da politici palesemente insensibili a Washington e a Londra.</p>
      <p sl="en">L’invasione e l’occupazione dell’Iraq per mano del Presidente Bush e del Primo Ministro britannico Blair si sono trasformate in un bagno di sangue di persone innocenti, peggio di quanto non accadesse sotto il regime di terrore dello spietato Saddam. Non possiamo più stare passivamente a guardare. Le chiedo di raccomandare alla Conferenza dei presidenti di indire un dibattito urgente sulla carneficina di civili in Iraq nella speranza di poter contribuire a convertire la follia della guerra in una logica di pace.</p>
    </intervention>
    <intervention id="1-053" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Kyoto è stato e rimane un programma di riferimento per politiche ambientali equilibrate e razionali, in quanto prevede la riduzione delle emissioni nocive di gas a effetto serra. Purtroppo in molti casi gli obiettivi ragionevoli fissati e concordati dagli Stati membri sono stati e continuano ad essere ignorati.</p>
      <p sl="en">In Irlanda, ad esempio, abbiamo l’abitudine di firmare accordi e protocolli internazionali per poi uscirne. Il grande colpevole però sono gli Stati Uniti. Accolgo quindi con favore l’esito delle elezioni per il Congresso negli USA. Il fatto che gli americani abbiano voltato le spalle a George Bush a causa dell’Iraq potrebbe anche indicare che la grande maggioranza degli americani non condivide il suo ostinato rifiuto di aderire a Kyoto. Ci si può infatti legittimamente chiedere se i tornado e gli uragani abbattutisi negli Stati Uniti a causa del surriscaldamento globale non siano il frutto della scriteriata dipendenza e dell’uso dei carburanti fossili. L’ex capo economista della Banca mondiale, Professor Nicholas Stern, è stato molto conciso: le buone prassi ambientali oltre ad avere senso sul piano dell’ambiente, hanno senso anche a livello economico.</p>
    </intervention>
    <intervention id="1-054" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, la settimana scorsa un gruppo di deputati irlandesi al Parlamento europeo ha incontrato a Bruxelles un gruppo di suore che lavorano a stretto contatto con i poveri e con gli emarginati della comunità dei richiedenti asilo e dei rifugiati. Le storie che ci hanno raccontato sono molto allarmanti, tanto più che hanno come sfondo un paese che si dice civile e che afferma di offrire un trattamento adeguato alle persone, anche se devo aggiungere che l’Irlanda non è l’unico paese a non trattare i richiedenti asilo in maniera corretta e umana.</p>
      <p sl="en">Come gruppo intendiamo seguire la questione in Irlanda. Pare infatti che il regolamento Dublino II – di cui siamo in attesa di valutazione – non funzioni. Molto spesso gli addetti del settore ci dicono che la teoria non collima con la pratica. Dobbiamo pertanto intervenire. Desta poi particolare preoccupazione il fenomeno dei bambini che si perdono nel sistema. Questi bambini sono in Irlanda, ma nessuno sa esattamente dove siano e chi ne sia responsabile. E’ una prospettiva spaventosa per uno Stato membro dell’Unione europea.</p>
      <p sl="en">Dobbiamo prestare molta attenzione al trattamento che riserviamo ai poveri e agli emarginati nell’Unione europea. Serve inoltre una valutazione indipendente del processo e una soluzione a lungo termine sui motivi per cui queste persone invocano il nostro sostegno.</p>
    </intervention>
    <intervention id="1-055" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, credo che gli sviluppi che si stanno producendo nelle università in relazione al tema fondamentale dell’istruzione suscitino preoccupazione in milioni di lavoratori e di studenti negli Stati membri. Di conseguenza, dobbiamo prestare grande attenzione quando parliamo di asilo universitario, che nel nostro paese rappresenta una conquista fondamentale del movimento studentesco.</p>
      <p sl="el">Da 33 anni a questa parte le rivolte studentesche al Politecnico sono il fulgido esempio del diritto dei popoli alla democrazia nelle università e mettono in luce l’esigenza di apportare cambiamenti radicali nel settore. Le opinioni espresse nel Parlamento europeo che puntano a limitare siffatte libertà democratiche elementari sono pertanto molto pericolose.</p>
    </intervention>
    <intervention id="1-056" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, sono turbato per gli esiti dell’ultimo incontro dei ministri degli Esteri degli Stati membri, in quanto è stato chiesto a maggioranza un mandato comunitario per negoziare un nuovo accordo tra l’UE e la Russia prima che tale paese abolisca le restrizioni commerciali imposte alla Polonia sotto forma di embargo sulla carne e sui prodotti agricoli polacchi. In altre parole, invece della solidarietà europea, ci viene propinato un accordo con Mosca fatto a discapito della Polonia, lasciando il mio paese solo a difendersi. Tuttavia, Varsavia giustamente chiede che il mandato negoziale comprenda il divieto di imporre barriere agli scambi nelle relazioni tra la Russia e i singoli Stati membri. Invece che sulle scarne parole di sostegno pronunciate dalla signora Commissario Ferrero-Waldner, le relazioni tra l’Unione europea e la Russia dovrebbero basarsi sul motto dei tre moschettieri: “Uno per tutti, tutti per uno”. Se siffatta premessa viene meno, la solidarietà europea rimane solo una parola vuota, e lo dico con forza nel paese dei tre moschettieri.</p>
    </intervention>
    <intervention id="1-057" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, purtroppo la settimana scorsa la Volkswagen ha annunciato tagli occupazionali nelle proprie sedi europee, che potrebbero interessare gli stabilimenti di Pamplona in Spagna, di Bruxelles in Belgio e di Palmela in Portogallo.</p>
      <p sl="es">Anche in Germania potrebbero essere licenziati 20 000 lavoratori sui 100 000 attualmente impiegati. In questo modo, un lavoratore su cinque perderà il lavoro; oltretutto potrebbero essere soppressi altri 2 400 posti di lavoro presso altri stabilimenti.</p>
      <p sl="es">Se aggiungiamo i problemi che abbiamo avuto con Opel e General Motors in Portogallo, il problema è palesemente molto grave e configura una crisi industriale che richiede una risposta. A mio giudizio, non è più possibile rinviare l’istituzione di un accordo quadro con l’industria automobilistica europea e un codice di condotta con le multinazionali, fondamentalmente per garantire l’occupazione.</p>
      <p sl="es">Credo sia giunto il momento che la Commissione e le Istituzioni europee assumano una posizione molto ferma al riguardo.</p>
    </intervention>
    <intervention id="1-058" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, l’ex Presidente iracheno Saddam Hussein è stato condannato a morte per impiccagione per crimini contro l’umanità, in quanto ritenuto colpevole dell’uccisione di 148 sciiti dopo un attentato alla sua persona nel 1982.</p>
      <p sl="el">Per quanto repellente sia il crimine, a mio parere, la pena di morte non è una soluzione e in ogni caso contrasta con l’acquis comunitario. Tuttavia, rilevo con rammarico che il ministro degli Esteri britannico, Margaret Becket, ha espresso soddisfazione per la sentenza, affermando che tutti coloro che sono accusati di crimini contro il popolo iracheno dovrebbero essere assicurati alla giustizia. Pertanto vi chiedo: se la pena di morte è stata abolita in tutti i paesi dell’Unione europea – poiché nega la dignità umana e incoraggia solamente la violenza senza produrre alcun effetto sulla prevenzione dei crimini – come può uno Stato membro dell’Unione europea accogliere con favore tale sentenza? Come può la pena di morte assicurare la giustizia citata dal Ministro Becket?</p>
    </intervention>
    <intervention id="1-059" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signor Presidente, il 16 ottobre la Germania ha nuovamente violato la sovranità territoriale della Polonia. In tale data, infatti, una nave tedesca si stava dirigendo verso il porto di Świnoujście. Non appena la nave è entrata nelle acque territoriali polacche, sono saliti a bordo dei funzionari della dogana polacca che hanno rinvenuto alcolici di contrabbando. Quando ormai la nave si trovava a pochi metri dalla riva, all’improvviso ha però virato, puntando verso il confine tedesco. Nonostante il direttore del porto avesse ordinato alla nave di non ripartire e benché due imbarcazioni della Guardia di frontiera polacca l’abbiano inseguita intimandole di fermarsi, la nave tedesca ha lasciato le acque polacche con i funzionari della dogana a bordo. Tali funzionari sono poi stati arrestati in Germania con l’accusa di attività illecita. Tutta questa vicenda è uno scandalo!</p>
      <p sl="pl">Desidero inoltre far presente che in agosto la marina tedesca ha condotto manovre in acque polacche senza informare le autorità del mio paese e causando problemi ai traghetti passeggeri in rotta verso i porti polacchi.</p>
      <p sl="pl">Questa è l’ultima provocazione tedesca in cui si ignora il confine tra i due paesi. Tale atto viola il diritto internazionale e mette a repentaglio le relazioni interne all’Unione europea. Invito i politici tedeschi a tornare in sé e a riconoscere finalmente i confini tra il proprio paese e i paesi limitrofi.</p>
    </intervention>
    <intervention id="1-060" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, in qualità di deputati europei riceviamo continuamente lettere da privati cittadini e da organizzazioni in cui si evidenza lo spietato trattamento riservato ai cani randagi in Romania.</p>
      <p sl="pl">Desidero richiamare l’attenzione su questo problema, poiché nell’Unione europea vigono certi standard : ultimamente infatti, in occasione della discussione sul piano d’azione per la protezione degli animali, abbiamo riconosciuto che la protezione e il trattamento decoroso degli animali costituiscono una sfida per la cultura e la civiltà europea del XXI secolo.</p>
      <p sl="pl">Tra alcune settimane la Romania si accinge ad aderire all’Unione europea e non possiamo quindi accettare standard non conformi a quelli europei. E’ una questione su cui desidero richiamare l’attenzione dell’Assemblea e chiedo altresì alla Commissione europea di affrontare il problema e di intervenire in maniera adeguata.</p>
    </intervention>
    <intervention id="1-061" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, desidero richiamare l’attenzione dei colleghi sull’uso improprio e sui riferimenti negativi in relazione a taluni periodi storici, soprattutto al Medioevo. Sentiamo spesso parlare di “corvée medioevale” in riferimento alle presunte imposizioni contenute nella risoluzione sulla direttiva sui servizi o connesse alla promozione della direttiva rivista sull’orario di lavoro.</p>
      <p sl="el">Il Medioevo è stato un lungo periodo storico in cui si sono gettate le fondamenta dell’Europa contemporanea e si è compiuto uno sforzo per fondere la civiltà greco-romana e la Cristianità. Ovviamente, nel Medioevo, le relazioni di lavoro erano caratterizzate da un rapporto ininterrotto con il “maestro”, il datore di lavoro, e con il posto di lavoro, e l’attività era organizzata in corporazioni, vale a dire con sistemi impenetrabili a tutela dei monopoli. Oggi l’Europa unita e liberista, al contrario, salvaguarda la libera circolazione e la mobilità e si appresta a liberalizzare i servizi e ad abolire le prassi che hanno penalizzato i popoli d’Europa nel corso di vari periodi storici, compreso il Medioevo.</p>
    </intervention>
    <intervention id="1-062" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La discussione è chiusa.</p>
    </intervention>
  </section>
  <section id="creitem16" title="16. Relazione annuale 2006 sull’area dell’euro (discussione)">
    <intervention id="1-064" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca la relazione (A6-0381/2006), presentata dall’onorevole José Manuel García-Margallo y Marfil a nome della commissione per i problemi economici e monetari, sulla relazione annuale 2006 sull’area dell’euro [2006/2239 (INI)].</p>
    </intervention>
    <intervention id="1-065" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" role="relatore" nationality="Spain" birth_date="13-08-1944" birth_place="Madrid" m_state="ES">
      <p sl="es">Signor Presidente, è la prima volta che il Parlamento discute una relazione sulla situazione economica nell’area dell’euro e quindi il documento riveste un’importanza unica, soprattutto perché il dibattito – l’analisi che per la prima volta ci accingiamo a condurre insieme – si svolge in un momento in cui la situazione si presenta complessa dal punto di vista politico e incerta sul piano economico.</p>
      <p sl="es">La considero politicamente complessa, in quanto, date le questioni istituzionali di cui discutiamo in questa sede, non posso ignorare il fatto che rimane ancora aperto il dibattito sul futuro corso del Trattato costituzionale. Un altro punto che non posso ignorare è che la relazione viene discussa nell’ambito di una “nuova era” in termini di politica monetaria: i tassi d’interesse sono infatti in crescita da diverso tempo e la tendenza minaccia di continuare; siamo inoltre nella fase di avvio del nuovo Patto di stabilità e di crescita, rivisto dalla Commissione, in cui gli Stati membri per la prima volta presentano alla Commissione i resoconti delle loro attività in merito alla strategia di Lisbona nel contesto dei propri piani nazionali di riforma.</p>
      <p sl="es">La situazione poi si connota per una certa confusione a livello economico, in quanto, pur condividendo l’opinione della Commissione, che giudica positiva la situazione, o perlomeno la reputa migliore rispetto alle previsioni, devo rilevare che il nostro potenziale di crescita del 2 per cento non è sufficiente a consentirci di assorbire la disoccupazione europea, tenere il passo con i concorrenti o mantenere il nostro tenore di vita.</p>
      <p sl="es">Come è d’uso in quest’Assemblea, la relazione è costituita da diversi paragrafi: politica macroeconomica, riforme, con un’attenzione speciale al mercato interno, e questioni istituzionali, con un rilievo particolare al coordinamento della politica economica e alla rappresentanza esterna.</p>
      <p sl="es">Nel settore della politica macroeconomica non vi è davvero nulla di nuovo rispetto a quanto avevamo detto nel dibattito sugli orientamenti economici di massima. Per la politica macroeconomica il dottore prescrive una maggiore stabilità in dosi massicce.</p>
      <p sl="es">Per quanto concerne la politica monetaria, il punto che mettiamo in risalto – e ribadisco che mettiamo in evidenza le questioni istituzionali – è che vorremmo una maggiore trasparenza e una maggiore apertura da parte della Banca centrale europea. Vorremmo sapere perché agisce in questo modo e come gestisce e tiene conto dei due pilastri su cui fonda le proprie decisioni. Per tale ragione chiediamo che siano pubblicate le sintesi dei verbali con l’indicazione delle argomentazioni pro e contro le varie decisioni assunte.</p>
      <p sl="es">In tema di politica di bilancio la prima constatazione che viene formulata nel nostro documento è che la politica monetaria potrebbe perdere l’impeto che ha mostrato sinora e che quindi il testimone deve passare alla politica di bilancio. Come ho evidenziato prima, chiediamo pertanto alla Commissione di optare per un’interpretazione rigorosa del Patto di stabilità e di crescita e chiediamo agli Stati membri di impegnarsi più a fondo per ridurre il disavanzo, soprattutto nelle fasi positive del ciclo economico. Come nuova richiesta, invochiamo un maggiore coordinamento dei calendari fiscali degli Stati membri e delle previsioni economiche di cui essi si avvalgono per formulare le proiezioni di bilancio.</p>
      <p sl="es">Non ha senso che i paesi aderenti all’Unione economica europea ricorrano a previsioni diverse sulle tendenze dei prezzi del petrolio o dei tassi d’interesse e di cambio; nel nostro dialogo con i parlamenti nazionali vorremo che tutti sapessero di cosa stiamo parlando.</p>
      <p sl="es">Sulla questione del debito pubblico, come al solito, chiediamo anche agli Stati membri di compiere uno sforzo più consistente per tagliare il debito pubblico in modo da liberare risorse e affrontare la strategia di Lisbona e le sfide di bilancio che si presenteranno a fronte dell’invecchiamento della popolazione. L’ultimo punto – che è già stato reiterato – verte sulla revisione dei sistemi fiscali per innalzare la competitività dell’economia europea.</p>
      <p sl="es">Rispetto alle riforme noi prescriviamo Lisbona e ancora Lisbona. Vogliamo che l’opinione pubblica si renda conto dell’andamento di ogni Stato. Chiediamo quindi un codice di condotta che ci consenta di esercitare maggiori pressioni sui paesi più lenti e, attraverso la diffusione di buone prassi, permetta loro di vedere come operano i paesi che si collocano al vertice della classifica.</p>
      <p sl="es">Per quanto concerne il mercato interno occorre libertà e ancora libertà, in contrasto con le tentazioni protezionistiche cui abbiamo assistito negli ultimi anni, nonché sviluppo del mercato dei servizi. In sintesi vogliamo un consolidamento delle libertà fondamentali.</p>
      <p sl="es">Per quanto riguarda le tematiche istituzionali – desidero rilevare la necessità di migliorare il modo in cui opera l’Unione – chiediamo un trilogo tra il Consiglio, la Commissione e il Parlamento a cadenza trimestrale in parallelo con il dialogo che intratteniamo con la Banca centrale europea, pur sapendo che il Commissario non è entusiasta di quest’idea.</p>
      <p sl="es">Per agevolare tale trilogo, chiediamo all’Eurogruppo di stilare una tabella di marcia che indichi quale direzione seguirà la zona euro nei prossimi due anni. Chiediamo alla Commissione di fornirci, mediante relazioni successive, una serie di strumenti più specifici al fine di promuovere tali colloqui e invitiamo il Commissario e il Consiglio a incontrarsi con noi ogni tre mesi.</p>
      <p sl="es">Quanto alla rappresentanza esterna, reputiamo che essa non sia in linea con l’importanza internazionale dell’euro. Siamo lieti che gli Stati membri abbiano parlato con una sola voce negli incontri delle istituzioni internazionali a Singapore e chiediamo un maggiore coordinamento e una maggiore creatività affinché gli Stati membri siano rappresentati come un’entità unica presso il Fondo monetario internazionale, la Banca mondiale e gli altri organismi internazionali.</p>
      <p sl="es">Ringrazio tutti i relatori ombra e i colleghi per gli sforzi che hanno profuso.</p>
    </intervention>
    <intervention id="1-067" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Signor Presidente, onorevoli deputati, prima di tutto desidero ringraziare l’onorevole García-Margallo y Marfil e la commissione parlamentare per i problemi economici e monetari per l’interesse che hanno mostrato nell’analisi della prima relazione annuale della Commissione sull’area dell’euro, il cui obiettivo principale è promuovere il dialogo e il dibattito tra le nostre due Istituzioni per identificare le misure prioritarie atte a migliorare il funzionamento dell’intera area.</p>
      <p sl="es">Avendo presentato questa relazione alla commissione per i problemi economici e monetari lo scorso luglio, devo aggiungere che le previsioni di crescita nell’area dell’euro per quest’anno e per i prossimi due anni da allora sono significativamente migliorate. La settimana scorsa ho presentato le nostre previsioni per l’autunno e in sintesi posso dire che tutti gli indicatori economici puntano nella giusta direzione: aumento della crescita economica, che è la più alta nell’area dall’inizio del decennio, disoccupazione in calo, inflazione stabile e una riduzione netta dei disavanzi pubblici.</p>
      <p sl="es">Tra i fattori che hanno contribuito alla realizzazione di questo quadro positivo figurano elementi esterni, come la forza sostenuta dell’economia globale, ma anche fattori interni, che sconfessano l’immagine di stagnazione e di paralisi che è stata usata per raffigurare le economie europee, e in particolare l’economia dell’area dell’euro. Tra i fattori interni si annoverano le riforme attuate in diversi paesi della zona euro negli ultimi anni, gli sforzi di consolidamento di bilancio e la risposta delle economie europee dinanzi all’impennata del prezzo del petrolio, che è stata più efficace di quanti molti si attendevano.</p>
      <p sl="es">L’esistenza della zona euro ha altresì contribuito in maniera significativa a creare questo clima favorevole grazie alle condizioni finanziarie positive per le famiglie e per le imprese dovute all’attuale livello dei tassi d’interesse e anche grazie alla protezione che l’euro ha garantito contro le turbolenze dei mercati finanziari, come quelle verificatesi in primavera.</p>
      <p sl="es">Nondimeno, tutti questi fattori positivi non invalidano le principali conclusioni della relazione della Commissione sulle misure che ci dovrebbero consentire di migliorare il funzionamento dell’area dell’euro e che raccolgono l’adesione della maggioranza dell’Assemblea, come indica la relazione dell’onorevole García-Margallo y Marfil.</p>
      <p sl="es">Mi riferisco alla necessità di proseguire sulla strada delle riforme strutturali, consolidare il mercato unico e assicurare una rappresentanza interna più efficace e integrata dell’area dell’euro rispetto a quanto è avvenuto sinora.</p>
      <p sl="es">Queste tre priorità, che vengono delineate nella relazione, saranno riprese anche nella relazione economica annuale che presenterò alla Commissione il 22 novembre, che quest’anno verte sul funzionamento dell’Unione economica e monetaria e, in particolare dell’area dell’euro, alla luce degli otto anni di esperienza che abbiamo maturato.</p>
      <p sl="es">Sullo sfondo di queste tre priorità e per quanto attiene alle riforme economiche, concordo con quanto affermato nella relazione sull’importanza di attuare le riforme promesse dagli Stati membri nei piani nazionali di riforma nel contesto della strategia di Lisbona.</p>
      <p sl="es">Una volta unificata la politica monetaria e una volta che la politica di bilancio sarà parte del Patto di stabilità e di crescita, le politiche economiche di ogni governo nazionale dovranno apportare gli aggiustamenti necessari in termini di produttività, competitività e funzionamento dei mercati per garantire un livello elevato di convergenza all’interno dell’area.</p>
      <p sl="es">A dicembre, sulla base delle relazioni presentate dagli Stati membri, la Commissione adotterà la relazione sul primo anno di applicazione dei piani nazionali di riforma. La nostra relazione conterrà anche una valutazione esplicita del grado di attuazione delle riforme da parte di ogni Stato membro e, se necessario, formuleremo raccomandazioni per ciascuno dei paesi.</p>
      <p sl="es">Nella relazione inseriremo altresì una valutazione delle attività avviate dalle Istituzioni europee in applicazione delle riforme richieste dal programma comunitario di Lisbona.</p>
      <p sl="es">Come ho già detto, conveniamo sulla necessità di procedere con il mercato interno, il quale, insieme alla moneta unica, è uno dei due strumenti essenziali per promuovere uno stanziamento più efficace delle risorse e per offrire maggiori opportunità alle imprese nonché una scelta più ampia ai consumatori.</p>
      <p sl="es">Anche l’integrazione del sistema finanziario è una delle priorità assolute per il corretto funzionamento dell’Unione economica e monetaria. In questo settore la strada da seguire è stata fissata nel Libro bianco della Commissione sui servizi finanziari per il periodo 2005-2010.</p>
      <p sl="es">Per quanto concerne la rappresentanza esterna della zona euro, posso confermare l’identità di vedute con il Parlamento sulla necessità di una rappresentanza esterna coerente. Come ho avuto modo di spiegare in uno dei miei ultimi interventi dinanzi alla commissione per i problemi economici e monetari, l’Unione europea ha parlato con una sola voce a Singapore, un fatto che è appena stato ricordato anche dall’onorevole García-Margallo y Marfil. A ottobre, dopo questo incontro, sia nell’ambito dell’Eurogruppo che nel contesto dell’ECOFIN, ne abbiamo discusso nuovamente e siamo giunti ad alcuni accordi ulteriori che stanno andando nella direzione giusta.</p>
      <p sl="es">La relazione García-Margallo y Marfil contiene altresì osservazioni sulla politica monetaria e sull’applicazione dei criteri del Trattato per l’espansione della zona euro. La Banca centrale europea è una delle banche centrali più trasparenti del mondo e questa percezione è molto apprezzata dai mercati, che valutano positivamente la politica di comunicazione della BCE.</p>
      <p sl="es">In merito all’applicazione dei criteri sull’inflazione per l’allargamento dell’area dell’euro, sui cui abbiamo discusso molte volte in quest’Aula negli ultimi tempi, ribadisco quanto è stato detto sinora.</p>
      <p sl="es">Infine non so quali dubbi abbia percepito l’onorevole García-Margallo y Marfil. Sono completamente a favore del dialogo con quest’Assemblea sul funzionamento della zona euro. La presidente della commissione per i problemi economici e monetari lo sa bene, visto che appena qualche giorno fa ho avuto la possibilità di discutere con lei le modalità di attuazione.</p>
    </intervention>
    <intervention id="1-068" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, il gruppo PPE-DE accoglie con favore la relazione: non solo non nutriamo dubbi sulle richieste, sulle analisi e sulla sostanza, ma vi aderiamo completamente.</p>
      <p sl="de">Addentrandomi nella questione, desidero formulare alcune considerazioni su sei punti fondamentali. Il primo è che l’euro è la risposta più efficace dell’UE alla globalizzazione.</p>
      <p sl="de">Il secondo è che l’euro potrebbe essere lo strumento più importante per garantire il successo del mercato unico, anche se non il solo; deve infatti essere affiancato da un’attuazione più celere delle quattro libertà nel mercato interno attraverso un’innovazione proattiva, la rimozione delle carenze strutturali e la stabilizzazione del comparto della sicurezza sociale, delle pensioni e dei sistemi sanitari.</p>
      <p sl="de">Terzo, tutti gli Stati membri devono aderire alla zona euro. Gli Stati membri che si oppongono alla moneta unica, che si contrappongono alla zona euro e che non compiono ogni sforzo possibile per diventarne parte indeboliscono il mercato interno e allentano la resistenza dell’UE dinanzi agli effetti della globalizzazione.</p>
      <p sl="de">Quarto, i criteri di Maastricht rappresentano il biglietto d’ingresso e sono lieto che la Commissione nelle decisioni assunte nei mesi scorsi vi si sia attenuta con determinazione.</p>
      <p sl="de">Quinto, il Patto di stabilità e di crescita è il quadro necessario per la politica di bilancio. Chiediamo infatti che gli aumenti ciclici nelle entrate siano usati per ridurre il disavanzo e l’indebitamento dello Stato.</p>
      <p sl="de">Sesto, secondo i giornali di oggi, il ministro degli Interni francese Sarkozy, chiede che la zona euro sia posta sotto la responsabilità di un governo economico europeo. I fautori di un rafforzamento dell’economia europea devono ratificare la Costituzione e dotare la Commissione europea dei poteri necessari a tal fine; per questo siamo favorevoli a un euro forte sui mercati mondiali e invochiamo una rappresentanza unica nell’FMI nonché l’istituzione di un ministro degli Esteri europeo affinché l’Unione possa avere una certa presa sul piano globale.</p>
    </intervention>
    <intervention id="1-069" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE. – Signor Presidente, signor Commissario, sono lieta della possibilità che ci è stata offerta attraverso questo dibattito di rivedere insieme il funzionamento della zona euro in un momento in cui, come lei ha detto, le prospettive in alcuni settori stanno migliorando; parallelamente, però, come viene universalmente riconosciuto, il potenziale di crescita non si esplica pienamente e le economie sono frenate dal tasso di cambio che ostacola le esportazioni della zona euro e induce alcune delle nostre imprese a contemplare la delocalizzazione per spostare la produzione nella zona del dollaro.</p>
      <p sl="fr">La relazione ci permette di compiere una valutazione all’indomani della revisione del Patto di stabilità in un momento in cui, a detta di tutti, gli impegni assunti dagli Stati membri della zona euro forse dovrebbero essere meglio differenziati dagli impegni assunti al di fuori di tale area. Da questa angolatura la relazione è valida e a mio avviso dobbiamo congratularci con il collega, onorevole García-Margallo y Marfil, per lo spirito con cui vi si è accostato.</p>
      <p sl="fr">Dobbiamo andare oltre le riforme del Patto di stabilità per coordinare meglio le tempistiche e i dati e per assicurare che, in sostanza, la Commissione e la BCE non valutino l’andamento degli Stati membri della zona euro esclusivamente dal punto di vista del disavanzo, ma anche nel quadro di un contesto più ampio. Nel suo intervento, signor Commissario, lei lo ha ricordato e gliene sono grata. La invito inoltre a proseguire in questa direzione.</p>
      <p sl="fr">E’ altresì necessario collegare più strettamente le analisi macroeconomiche con gli sviluppi rilevati sui mercati finanziari. Inoltre, visto il modo in cui le agenzie di rating sono riuscite a intromettersi nelle vicende italiane e a valutare il debito del paese, dobbiamo rimanere vigili, poiché, se le agenzie di rating assumono un ruolo di primo piano nella valutazione dell’indebitamento degli Stati membri, si innesca un grave rischio per la guida della zona euro.</p>
      <p sl="fr">Infine, signor Commissario, desidero ribadire quanto affermato da diversi colleghi in materia di tassi di cambio: occorrono più politiche economiche e una leadership economica in questo ambito.</p>
    </intervention>
    <intervention id="1-070" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Signor Presidente, onorevoli colleghi, l’Unione economica e monetaria, dotata di una moneta unica, è la massima espressione di integrazione economica che l’Unione europea abbia raggiunto sinora. La zona euro è in funzione già da sei anni e il suo primo allargamento ha dimostrato che i criteri di Maastricht, istituiti oltre dieci anni fa, non corrispondo più alla realtà dell’Unione allargata e all’economia globale in espansione. I paesi della zona dell’euro non sono in grado di rispettare gli indicatori importanti per il funzionamento dell’area, soprattutto quello sulla stabilità dei prezzi.</p>
      <p sl="lt">La Commissione europea, ai sensi del Trattato CE, e la Banca centrale europea stanno entrambe applicando criteri diversi in merito alla stabilità dei prezzi nell’area dell’euro. Secondo la Banca centrale europea, la stabilità dei prezzi garantisce un livello di inflazione più basso, che comunque rimane intorno al 2 per cento. Sulla base dei metodi della Commissione europea la stabilità dei prezzi nell’area dell’euro viene realizzata tenendo in considerazione altri criteri oltre al tasso d’inflazione dei paesi membri e quindi risulta impossibile eliminare i fattori inflazionistici non caratteristici.</p>
      <p sl="lt">Chiedo alla Commissione e alla Banca centrale europea di lavorare insieme per migliorare il concetto di stabilità dei prezzi nell’area dell’euro e i metodi per raggiungerla al fine di scongiurare timori indebiti nel processo di allargamento della zona euro e nell’attuazione degli indicatori. Invito gli Stati membri di tale area ad attuare adeguatamente i criteri di adesione adottati dagli stessi Stati membri per migliorare l’integrazione economica. Inoltre desidero sottolineare che le riforme strutturali sono necessarie per una competizione positiva sia dell’Unione europea sia della zona euro nell’economia globale, soprattutto per approfondire ulteriormente il mercato interno con la libera circolazione dei servizi, come contributo alla competitività dell’Unione europea.</p>
    </intervention>
    <intervention id="1-071" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">a nome del gruppo GUE/NGL. – Signor Presidente, signor Commissario, onorevoli colleghi, signore e signori, innanzi tutto ringrazio l’onorevole García-Margallo y Marfil per questa relazione sulla situazione nell’area dell’euro. Il relatore osserva che la prognosi per la zona euro è migliore di una lunga serie di prognosi precedenti. Il risultato poi dipenderà naturalmente dal tipo di politica economica che si vuole condurre. La politica perseguita sinora non è stata proprio un successo. Ampie parti dell’Europa attraversano una crisi economica e sociale. Secondo le ultime statistiche, sette milioni di persone vivono nella povertà nella più grande economia europea, la Germania. Una delle cause, nello specifico, è da ricercare nell’Unione economica e monetaria. L’UEM è presieduta dalla banca centrale più conservatrice del mondo per quanto riguarda l’inflazione, mentre il Patto di stabilità frena la politica economica. Come ha osservato di recente la Confederazione europea dei sindacati (CES) in una relazione, non abbiamo più bisogno di questa politica inflessibile. I popoli d’Europa hanno invece bisogno di una politica finanziaria attiva e di una riorganizzazione dell’UEM.</p>
      <p sl="sv">Come sapete, il mio paese, la Svezia, non fa parte dell’UEM. Nel 2003 una netta maggioranza ha votato contro l’adesione. Per tale motivo sono molto seccato di leggere nella relazione che, a partire dal 2007, l’area dell’euro comprenderà 13 Stati membri, ma che – e cito – “il coordinamento della politica macroeconomica e il mercato interno riguarderanno tutti i 27 Stati membri”. Che cosa significa? Significa forse che la Svezia, dopo aver votato contro l’UEM, sarà costretta a prendervi parte prima o poi? Gradirei una risposta dalla Commissione e dal relatore, se interverrà alla fine del dibattito.</p>
    </intervention>
    <intervention id="1-072" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN . – Signor Presidente, nel dibattito sulla relazione annuale del 2006 in merito alla situazione nell’area dell’euro desidero esprimere due considerazioni. In primo luogo il tasso di crescita economica è stato molto più basso e il tasso di disoccupazione è stato molto più elevato nei paesi dell’Unione europea, e nell’area dell’euro in particolare, rispetto agli Stati Uniti e alle economie emergenti come Cina e India. Nel 2005-2007 la crescita economica nell’area dell’euro sarà pressoché la metà rispetto a quella degli Stati Uniti, mentre la disoccupazione sarà quasi il doppio.</p>
      <p sl="pl">In secondo luogo, la crescita economica è stata più elevata e i tassi di disoccupazione sono stati più bassi in tre dei quindici paesi che non fanno parte dell’area dell’euro rispetto ai paesi che ne fanno parte. Non sorprende quindi che tali paesi non si affrettino ad aderire alla moneta unica. I nuovi Stati membri ora nutrono riserve ancora maggiori sull’adesione all’area dell’euro, pur continuando ad adoperarsi strenuamente per ottemperare ai criteri di convergenza di Maastricht.</p>
    </intervention>
    <intervention id="1-073" speaker_id="28332" name="Dariusz Maciej GRABOWSKI" is_mep="True" mode="spoken" nationality="Poland" birth_date="28-08-1950" birth_place="Warszawa" p_group="Independence/Democracy Group" m_state="PL">
      <p sl="pl">a nome del gruppo IND/DEM . – Signor Presidente, la crescita nell’area dell’euro è la più bassa del mondo da anni, come d’altro canto ha confermato anche il 2006. Ma invece di ricercare le cause al proprio interno, vale a dire nella politica monetaria della Banca centrale europea, si tenta di imporre la cosiddetta armonizzazione delle politiche fiscali e di bilancio negli Stati membri.</p>
      <p sl="pl">Questo è un tentativo di frenare l’iniziativa degli Stati membri, una sorta di diktat imposto dai più forti sui più deboli. Se la creazione di una valuta comune era innanzi tutto finalizzata a semplificare il sistema e quindi a ridurre i costi, in secondo luogo ad attirare investimenti stranieri, e in terzo luogo a sfruttare il privilegio di emettere moneta e a creare una nuova valuta mondiale, allora negli ultimi due settori l’effetto desiderato non è stato raggiunto.</p>
      <p sl="pl">Gli investimenti stranieri continuano a concentrarsi negli Stati Uniti e in Asia. La richiesta dell’euro come moneta mondiale è relativamente debole. E’ stato invece ottenuto l’effetto opposto: mantenendo alti i tassi d’interesse e rafforzando artificialmente l’euro, è stata compromessa la competitività dei produttori europei e si sono ridotte le entrate provenienti dalle esportazioni. La moneta unica e la politica della BCE sembrano servire gli interessi del capitale finanziario a spese degli imprenditori, dei consumatori e dei bilanci nazionali degli Stati membri.</p>
      <p sl="pl">La moneta unica ha avuto un impatto indiretto sulle esportazioni dei nuovi Stati membri, rallentandone lo sviluppo e frenandole. Pertanto reputiamo necessaria una revisione radicale della dottrina monetaria dell’UE in modo da ripristinare i poteri delle autorità monetarie degli Stati membri sull’emissione di valuta e sui tassi d’interesse.</p>
    </intervention>
    <intervention id="1-074" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, in realtà possiamo essere tutti orgogliosi dell’euro. Molte delle previsioni formulate alla vigilia della sua introduzione non si sono avverate, ma dobbiamo tenere costantemente presenti tre aspetti. In primo luogo il gettito fiscale attualmente raccolto deve essere effettivamente usato per ridurre il disavanzo, come chiediamo al paragrafo 5 della relazione. Il secondo punto è la richiesta urgente di applicare rigorosamente i criteri di Maastricht. Allentarli nuovamente, come è accaduto in passato, di sicuro non ci porterà a nulla. Il terzo elemento è la trasparenza. La BCE è ben al di sotto degli standard mondiali. La mancata stesura di verbali adeguati sulle decisioni assunte – o la loro totale assenza – sfugge a ogni logica, e a questo stato di cose occorre porre rimedio con urgenza.</p>
    </intervention>
    <intervention id="1-075" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, prima di tutto desidero ringraziare il relatore per il suo documento che sottolinea la necessità di cooperazione per rafforzare l’economia europea. Bisogna dire che l’euro ha conferito all’Europa una stabilità che mai avevamo avuto prima.</p>
      <p sl="en">Poc’anzi, ascoltando il collega svedese, sembrava che i bassi tassi d’interesse rappresentassero un problema per l’economia europea. La verità è che non abbiamo mai avuto tassi così bassi. Qualcuno forse pensa che l’economia europea andrebbe meglio se avessimo i tassi d’interesse degli anni ’70 o ’80, o se registrassimo i disavanzi di bilancio degli anni in cui l’Europa perdeva terreno dal punto di vista dell’economia? Smettiamola di sognare e guardiamo in faccia la realtà. Oggi abbiamo una moneta unica che valorizza e stimola la concorrenza, gli scambi e gli investimenti e che mette in evidenza la necessità di riforme strutturali e di una disciplina fiscale. Questo è positivo, poiché vengono così a crearsi delle opportunità per noi; il problema dell’economia europea, infatti, non sono i tassi d’interesse, è la mancanza di deregolamentazione, è la mancanza di una crescita più sostenuta negli scambi e nel mercato interno. Prova ne sia che, da quando abbiamo aperto i mercati, si rileva maggiore efficienza e maggiore successo.</p>
      <p sl="en">Credo che l’euro non sarà mai più forte dell’economia europea e della disciplina dei paesi che lo hanno adottato. Tale aspetto evidenzia inoltre la necessità di indipendenza della Banca centrale, come sottolineato nella relazione. E’ molto importante, in quanto altrimenti perderemmo credibilità.</p>
      <p sl="en">Da una prospettiva svedese, diversi nuovi paesi che si affacciano sul Baltico adotteranno presto l’euro. Spero che nel mio paese si aprirà un dibattito che ci consentirà di unirci a loro e agli altri paesi della zona euro nei prossimi anni.</p>
    </intervention>
    <intervention id="1-076" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, sono lieto che la Commissione abbia prodotto questa relazione e che si sia impegnata a osservare quanto accade nell’area dell’euro, ma sono altresì lieto di poter dire che, grazie all’odierna presenza in Aula del Presidente Juncker, il nostro dibattito sarà arricchito dal contributo di un rappresentante di spicco dei membri dell’area dell’euro.</p>
      <p sl="de">A che punto siamo, quindi? Per la prima volta ci siamo avvicinati all’obiettivo di crescita che ci eravamo dati a Lisbona; la crescita nell’area dell’euro adesso è del 2,8 per cento, ossia quasi il 3 per cento che avevamo preconizzato a Lisbona.</p>
      <p sl="de">In queste circostanze, qual è la sfida per l’area dell’euro? Qual è il punto essenziale ora in gioco? Ci accontentiamo solamente di un battito d’ali, nulla più di una ripresa del ciclo, che domani sarà già scomparso, o vogliamo istituire qualcosa di strutturale per riuscire a tirare un profondo respiro e cogliere la possibilità di generare un lungo periodo di ripresa che sia duraturo e che – visto che l’economia non è fatta solo di dati, ma anche di persone – favorisca la fiducia dell’opinione pubblica?</p>
      <p sl="de">Per tale ragione credo che dobbiamo adoperarci per intervenire come si conviene in questo momento, ossia fare investimenti intelligenti nell’area dell’euro. Sì, consolidare i bilanci è positivo, ma non possiamo semplicemente recitare all’infinito questo mantra , quando dobbiamo assolutamente approfittare della ripresa in atto per avviare una politica di modernizzazione intelligente che ci dia la possibilità di ridurre sostanzialmente la disoccupazione; e anche questo punto è contenuto nella relazione.</p>
      <p sl="de">Infine, desidero ringraziare il nostro correlatore e il relatore ombra, onorevole Rosati, che ha contribuito alle nostre discussioni a nome del PSE, senza per questo omettere l’onorevole García-Margallo y Marfil, cui sono d’obbligo i ringraziamenti per aver reso – e non per la prima volta – un contributo essenziale e autorevole al dibattito macroeconomico in quest’Aula.</p>
    </intervention>
    <intervention id="1-077" speaker_id="4515" name="Jeffrey TITFORD" is_mep="True" mode="spoken" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="en">Signor Presidente, pare che la relazione sia stata travolta dagli eventi. Nonostante le dichiarazioni del Commissario Almunia, le sue proiezioni ottimistiche di crescita nella zona euro contrastano nettamente con i dati economici pubblicati alla fine della scorsa settimana, che segnano una crescita nulla per l’economia francese. Sono inoltre esitanti i segnali di crescita in tutta la zona euro e in questo senso non aiutano gli austeri regimi fiscali che il prossimo anno entreranno in vigore in Germania e in Italia per ottemperare ai requisiti di stabilità della zona euro.</p>
      <p sl="en">La relazione però non dice che il governo italiano è sull’orlo del collasso a causa della determinazione del Primo Ministro Prodi a introdurre aumenti nelle tasse e operare i tagli di bilancio chiesti dal Commissario europeo per gli affari economici in modo che l’Italia si riallinei al Trattato di Maastricht. Il documento non fa menzione delle rivolte scoppiate in Ungheria dopo che il Primo Ministro ha ammesso di aver mentito continuamente sugli aumenti fiscali e sui provvedimenti inerenti alla spesa pubblica che aveva segretamente promesso allo stesso Commissario.</p>
      <p sl="en">Costringendo molti dei nuovi paesi membri dell’UE a rispettare politiche deflazionistiche concepite per economie più sviluppate della zona euro, si causano una domanda debole, una crescita debole e una disoccupazione di massa. Questa relazione inoltre non dice che il Trattato di Maastricht ha trasformato i popoli dell’Europa orientale in cittadini di seconda classe: essi infatti non hanno alcuna possibilità di aderire alla zona euro nel prossimo futuro, ma devono gestire le proprie economie sulla base dei suoi criteri. Prima o poi i popoli europei cominceranno a innervosirsi dinanzi a un sistema che li tiene costantemente al palo sul piano economico, negando loro al contempo la possibilità di esprimersi democraticamente sulla definizione delle modalità di gestione.</p>
    </intervention>
    <intervention id="1-078" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Desidero esprimere apprezzamento e sostegno per la proposta avanzata dall’opposizione in seno al Parlamento europeo riguardo alla relazione del 2006 sull’anniversario dell’area dell’euro. In particolare, desidero evidenziare il paragrafo che chiede di esaminare attentamente il meccanismo dei tre Stati membri che hanno conseguito i migliori risultati in termini di stabilità dei prezzi e i metodi per calcolare i tassi di inflazione di riferimento.</p>
      <p sl="sk">Il punto è che i tassi variabili di inflazione tra i paesi membri dell’area dell’euro non riflettono i diversi approcci alla politica macroeconomica, ma sono invece il frutto di fattori strutturali. Questa premessa, a mio giudizio, si applica specialmente ai nuovi Stati membri dell’Unione europea. La quota relativa di produzione ad alta intensità energetica e ad alta intensità di materie prime in molti dei paesi è maggiore rispetto a quella dell’area dell’euro. Una parte importante di tale produzione viene poi trasportata nella zona euro direttamente o sotto forma di prodotti finiti, mi riferisco ad esempio alle lamiere di metallo usate per fabbricare le carrozzerie.</p>
      <p sl="sk">A causa di queste ragioni strutturali i nuovi paesi membri sono più esposti alle fluttuazioni del prezzo dell’energia e delle materie prime; allo stesso modo essi fungono da cuscinetto e assorbono l’impatto delle variazioni di prezzo nella zona euro. Questo problema investe in particolare la Repubblica slovacca.</p>
      <p sl="sk">L’approccio attualmente adottato nella valutazione dei criteri sull’inflazione è pertanto inappropriato e a lungo termine potrebbe diminuire le possibilità che i nuovi Stati membri entrino a far parte dell’area dell’euro, anche se ottempereranno a tutti gli altri criteri.</p>
    </intervention>
    <intervention id="1-079" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Signor Presidente, prima di tutto mi congratulo con la Commissione e con il relatore per aver affrontato questa difficile materia. Sono particolarmente soddisfatto delle osservazioni sulla flessibilità del mercato del lavoro e sull’approccio orientato agli obiettivi nell’istruzione. Credo che le nostre conclusioni puntino in un’unica direzione. In qualità di rappresentante di un paese dell’Europa orientale che è in attesa di entrare a far parte dell’area dell’euro, desidero formulare quattro brevi osservazioni.</p>
      <p sl="hu">In primo luogo, in merito all’allargamento della zona euro, non devono essere applicate altre norme per l’adesione se non lo standard politico che si applica ai paesi che sono già membri dell’Unione europea.</p>
      <p sl="hu">In secondo luogo è importante che i nuovi Stati membri ne entrino a far parte quanto prima possibile e quindi non ci può essere alcuna interpretazione, soprattutto in materia di inflazione, sostenibilità e livello di riferimento, che in pratica rinvierebbe per lungo tempo l’adesione dei nuovi Stati membri, i quali si situano ancora al di sotto della media economica dell’UE, e quindi sono ancora impegnati a guadagnare terreno in termini di livelli salariali e di prezzi. E’ un punto che l’onorevole Kozlík ha spiegato molto bene.</p>
      <p sl="hu">In terzo luogo convengo sul fatto che le statistiche degli Stati membri debbano essere controllate con attenzione e che la Commissione debba se non altro rispondere con strumenti politici, informando ad esempio un vertice europeo, se uno Stato membro è particolarmente indisciplinato e va nella direzione sbagliata. Nel lungo termine chiudere gli occhi non è ammissibile. La Commissione ha anche una responsabilità politica a questo riguardo.</p>
      <p sl="hu">In quarto luogo è essenziale approfondire il mercato interno ed è importante che tutti rispettino i criteri. I nuovi paesi membri lo stanno facendo. Tuttavia sussiste una contraddizione. Da un lato il mercato del lavoro, ossia l’area di Schengen, rimane chiuso ai nuovi paesi membri e le direttive sui servizi ad alta intensità di manodopera e sul distacco dei lavoratori sono molto restrittive. Dall’altro, però, siamo obbligati ad aprire a tutti il mercato dei servizi finanziari. Questo squilibrio non facilita certo l’integrazione degli Stati membri nella prospettiva di approfondire il mercato interno.</p>
    </intervention>
    <intervention id="1-080" speaker_id="28159" name="Benoît HAMON" is_mep="True" mode="spoken" nationality="France" birth_date="26-06-1967" birth_place="St. Renan" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, la relazione contiene diverse raccomandazioni interessanti e gradite per cui desidero ringraziare il relatore.</p>
      <p sl="fr">Infatti, anziché chiedere semplicemente di operare tagli alla spesa pubblica, la relazione raccomanda di liberare risorse per effettuare gli investimenti pubblici che si reputano necessari nell’istruzione, nella formazione, nelle infrastrutture e nella ricerca.</p>
      <p sl="fr">Inoltre, invece di invocare tagli salariali, il Parlamento europeo riconosce – ed è infatti questo il termine che usa – che a lungo termine i salari reali e la produttività dovrebbero crescere simultaneamente. Ringrazio poi il relatore per gli sforzi che ha profuso per favorire la moderazione e la conciliazione.</p>
      <p sl="fr">Tuttavia, l’argomento del dibattito è l’andamento economico dell’area dell’euro. In realtà, nonostante il recente e persino inaspettato miglioramento degli indicatori di crescita, a mio giudizio, la congiuntura economica rimane fragile e insoddisfacente. Dopo tutto la politica macroeconomica della Commissione interessa la vita quotidiana di milioni di europei il cui potere d’acquisto, mi preme di rilevare, è minacciato dalla stagnazione dei salari e dall’aumento del costo della vita in un contesto in cui le condizioni di lavoro continuano a declinare, mentre scende anche il livello di protezione sociale.</p>
      <p sl="fr">La risposta concreta data dalla Commissione e dalla Banca centrale europea è sempre la stessa: contrastare l’inflazione attraverso l’austerità di bilancio e i tagli salariali, aumentando al contempo la concorrenza nei servizi, nei capitali, nei prodotti e nei mercati del lavoro.</p>
      <p sl="fr">Forse è giunto il momento di valutare i risultati di questa politica e vedere se la politica tesa a smantellare i servizi pubblici, deregolamentare il mercato del lavoro e tagliare la spesa pubblica sia davvero un modo sostenibile per trascinare la crescita nell’area dell’euro e nell’Unione europea. Purtroppo non è previsto alcun periodo di riflessione. Tra due giorni dovremo esprimere il nostro parere su una direttiva sui servizi che teoricamente è stata migliorata, ma che rimane fedele al modello di deregolamentazione di Fritz Bolkestein.</p>
      <p sl="fr">Tra alcuni mesi al nostro ordine del giorno figurerà una direttiva che proporrà la fine del servizio postale pubblico. Quanto all’energia, nonostante l’instabilità cronica delle aree di produzione petrolifera, nonostante il ricatto del gas esercitato da un paese limitrofo, nonostante il surriscaldamento globale e nonostante il blackout che ha colpito mezza Europa, tutti questi fatti non hanno significato nulla e la risposta rimane la stessa: completare il mercato interno dell’energia liberalizzato e deregolamentato in Europa. La relazione economica sull’area dell’euro forse riporta risultati leggermente migliori quest’anno, ma l’andamento sociale e politico, a mio parere, rimane pessimo.</p>
    </intervention>
    <intervention id="1-081" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, per tutto questo tempo ho ascoltato i vari oratori, soprattutto il Commissario Almunia, competente in materia, che si sperticavano a favore della canonizzazione dell’euro. Ma è veramente il caso? Forse in quest’Aula stiamo cercando di canonizzare il demone impersonato dai cittadini d’Europa che noi rappresentiamo.</p>
      <p sl="el">Il valore dell’euro cresce e noi siamo tutti molto contenti. Al contempo, però, aumenta anche il numero dei cittadini che vivono al di sotto della soglia di povertà. Dei 500 milioni di persone che vivono nell’Europa a 27, 100 milioni vivono al di sotto della soglia di povertà. In altri termini queste persone possono permettersi la carne solo ogni due settimane, non possono comprare vestiti per i loro bambini e devono tenersi la macchina finché ha 15 anni perché non la possono cambiare. Che significato ha l’euro per questa gente?</p>
      <p sl="el">Vi ricordo che tutto è cominciato con una serie di imposizioni. Non abbiamo voluto banconote da uno e due euro, quando il 75 per cento delle transazioni che si effettuano ogni giorno si situano al di sotto della soglia dei 5 euro. Siamo molto contenti che l’euro sia in ascesa. E’ passato da 0,87 centesimi di dollaro a 1,30 dollari. Che cosa significa? I paesi che non producono marchi di grande richiamo non possono vendere i propri prodotti negli Stati Uniti o altrove. Ovviamente la Germania riesce a vendere Mercedes , appunto perché sono Mercedes , ma come può il mio paese, che non ha marchi di richiamo, vendere prodotti in America – il grande mercato – quando lo stesso prodotto si trova in un paese limitrofo, al di fuori dell’UEM, a un terzo del prezzo? Come potranno i turisti venire in Grecia o, Commissario Almunia, come potranno gli americani andare in Spagna, quando è impossibile controllare il valore dell’euro?</p>
      <p sl="el">Possiamo forse ignorare tutto questo? Possiamo forse evitare di affrontarlo? E’ un problema colossale e proprio lei, Commissario Almunia, ha un’enorme responsabilità personale al riguardo nell’ambito della Commissione.</p>
    </intervention>
    <intervention id="1-082" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, onorevoli colleghi, se da un lato il nostro dovere di membri dell’area dell’euro consiste nel preoccuparci di lasciare ai nostri figli quanto meno indebitamento possibile, nella nostra lotta per rinvigorire l’economia non dobbiamo mai e poi mai accantonare le norme sociali. Quando veniamo invitati a raffrontare il nostro tasso di crescita con quello degli Stati Uniti, non possiamo certo dimenticare che gli USA sono praticamente privi di qualsiasi sistema sociale.</p>
      <p sl="de">Non credo che riguadagneremo terreno costringendo al pensionamento masse di lavoratori del settore pubblico e privatizzando i loro posti di lavoro, o pagando retribuzioni da un euro all’ora e costringendo un sempre maggior numero di lavoratori a passare a qualche forma di lavoro autonomo. In passato abbiamo assistito alla svendita dei gioielli di famiglia per poter entrare a far parte del circolo dell’euro, e questo atteggiamento deve finire; dobbiamo invece adoperarci per frenare la crescita esplosiva del lavoro nero, ridurre gli ostacoli burocratici che incontrano le piccole e medie imprese, alcuni dei quali cominciano a essere davvero difficili da superare, e dobbiamo favorire l’accesso alle sovvenzioni per queste imprese. Solo allora l’area dell’euro avrà un futuro caratterizzato dalla crescita.</p>
    </intervention>
    <intervention id="1-083" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Signor Presidente, signor Commissario, è per me motivo di grande soddisfazione annunciare il mio sostegno alla prima relazione annuale sulla situazione nell’area dell’euro, presentata dalla Commissione europea.</p>
      <p sl="pl">La relazione fornisce una buona base per discutere le principali sfide che l’area dell’euro si troverà ad affrontare nell’immediato e nei prossimi anni. Vi è molto di cui discutere. Il tasso medio di crescita nell’area dell’euro per il periodo 2001-2005 si è assestato su un misero 1,9 per cento. La disoccupazione è salita a 13 milioni e la situazione delle finanze pubbliche è peggiorata, invece di migliorare.</p>
      <p sl="pl">In realtà l’anno scorso la situazione ha registrato un lieve miglioramento, come lei non ha mancato di confermare, ma nulla toglie al fatto che l’Europa perde continuamente terreno, non solo nei confronti di Stati Uniti e Giappone, ma anche rispetto alle economie emergenti dell’Asia. Le cause prime della stagnazione europea sono da ricercare in problemi strutturali rimasti irrisolti. Gli alti costi per la creazione e la gestione delle imprese, gli elevati costi generali del lavoro, la riluttanza a innovare e il mantenimento di barriere dannose per i mercati del lavoro e dei servizi riducono la competitività delle imprese europee, frenando la crescita e aumentando la pressione sulle finanze pubbliche. In questo modo, ci è impossibile sfruttare appieno le opportunità derivanti dalla moneta unica e da una politica monetaria comune.</p>
      <p sl="pl">Chiedo pertanto alla Commissione europea di esercitare pressioni sugli Stati membri affinché imprimano un’accelerazione alle necessarie riforme. L’esigenza di riforme è stata dimostrata in numerosi studi e relazioni, comprese la relazione Shapiro e la relazione di alto livello stilata sotto la presidenza di Wim Kok.</p>
      <p sl="pl">La politica macroeconomica nell’area dell’euro va migliorata. Manca in particolare un coordinamento appropriato della politica fiscale tra gli Stati membri. Al contempo la moneta unica richiede una disciplina fiscale che deve essere osservata congiuntamente da tutti gli Stati membri. In questo modo, sarà possibile bilanciare la politica macroeconomica e ripristinare un’adeguata combinazione di politiche.</p>
      <p sl="pl">La politica monetaria deve basarsi su norme chiare e trasparenti e deve essere più lungimirante. Una segretezza eccessiva nel processo decisionale e la mancanza di normative chiare sul ruolo affidato ai “due pilastri” della politica monetaria, soprattutto in merito all’aggregato monetario M3 – che desta seri dubbi sulle norme per la nomina dei membri del consiglio della Banca centrale europea – sono fattori che limitano l’efficacia e la trasparenza della politica monetaria comune e rischiano di compromettere la posizione della moneta unica.</p>
      <p sl="pl">Un elemento sostanziale per rafforzare l’area dell’euro consiste nell’espanderla e nell’accogliere nuovi membri. In questo processo vanno osservate le norme che i canditati sono tenuti a rispettare in virtù del Trattato, tutto il Trattato e nulla più del Trattato. In altre parole occorre ottemperare ai criteri fissati nel Trattato, senza però imporne altri. Sono persuaso che l’adesione di nuovi membri alla zona euro, i cui livelli di disavanzo e di indebitamento pubblico sono spesso molto più bassi rispetto a quelli degli altri Stati membri, contribuirà a rafforzare l’area dell’euro.</p>
      <p sl="pl">Per concludere, desidero ringraziare il Presidente dell’Eurogruppo Juncker per aver preso parte al nostro dibattito; spero che la nostra discussione lo ispirerà e lo aiuterà a gestire ancora meglio l’Eurogruppo. Ringrazio inoltre l’onorevole García-Margallo y Marfil per aver stilato una relazione eccellente, di cui condivido appieno la maggior parte delle proposte.</p>
    </intervention>
    <intervention id="1-084" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Signor Presidente, ringrazio sentitamente tutti i deputati per i loro contributi. Penso che il dibattito dimostri quanto sia utile disporre ogni anno di una relazione come questa, sul funzionamento dell’area dell’euro e sui suoi risultati, che viene adottata dalla Commissione e discussa in seno al Parlamento per la prima volta.</p>
      <p sl="es">Concludo il dibattito di oggi con una nota positiva: l’area dell’euro segna nuovamente una crescita, sebbene alcuni sostengano che la crescita sia molto bassa in questa zona. L’area dell’euro quest’anno sta registrando una crescita del 2,6 per cento, cifra che forse risulterà addirittura maggiore alla fine dell’esercizio finanziario. Tale area sta creando posti di lavoro e riducendo la disoccupazione. Secondo le nostre previsioni, da qui al 2008 saranno creati 5 milioni di posti di lavoro nell’area dell’euro. Non si dice molto spesso, ma è vero che dall’inizio del decennio, nonostante la crescita bassa, nell’area dell’euro e ovviamente anche nell’intera Unione europea, sono stati creati molti più posti di lavoro che negli Stati Uniti, i quali si pongono sempre come punto di riferimento da imitare nelle politiche e nelle strategie per la creazione di occupazione.</p>
      <p sl="es">Pertanto credo che, se analizziamo il funzionamento dell’area e i risultati che stiamo realizzando attraverso l’integrazione monetaria, possiamo ravvedere elementi atti a giustificare una valutazione moderatamente ottimista. Tuttavia, è altresì vero che vi sono elementi su cui è necessario continuare a lavorare, poiché rimane ancora molto da fare.</p>
      <p sl="es">C’è ancora molto lavoro da compiere, come molti di voi hanno rilevato, per aumentare la crescita potenziale e continuare a ridurre la disoccupazione, in modo che una crescita più sostanziosa e un livello più elevato di occupazione possano migliorare la vita dei nostri concittadini, ridurre le disparità e offrire basi più solide per i nostri sistemi di protezione sociale e per il nostro sistema di servizi sociali. A tal fine occorre innanzi tutto, come molti hanno affermato, continuare a ottemperare, e ottemperare meglio, ai criteri sulla stabilità e sulla disciplina di bilancio previsti nel Trattato e attuati mediante l’applicazione del Patto di stabilità e di crescita, che viene messo in atto in maniera ragionevolmente positiva e sul quale esiste un consenso. Dobbiamo inoltre proseguire con le riforme e proseguire con la strategia di Lisbona, poiché il piano di abolire le barriere e di favorire le quattro libertà si è dimostrato una base solida per creare condizioni migliori per affrontare il futuro.</p>
      <p sl="es">Secondo le analisi e secondo molte delle conclusioni che sono state tratte, occorre anche una migliore governance nell’area dell’euro. Credo che sia migliorata l’efficienza nel funzionamento dell’Eurogruppo, da quando ha una presidenza stabile sotto la guida del Presidente Juncker, che è tra noi oggi. In questo modo, possiamo compiere progressi più positivi nell’analisi, nella comprensione reciproca e nel coordinamento delle decisioni che interessano gli Stati membri, ma che non possono essere loro imposte dall’alto, e che devono essere adottate mediante un consenso, con la piena convinzione di tali paesi, e conformemente alle loro competenze. Dobbiamo quindi rafforzare il dialogo.</p>
      <p sl="es">Se qualcuno dovesse ancora nutrire dei dubbi, onorevoli deputati, la Commissione ed io personalmente, in qualità di Commissario per gli affari economici e monetari, siamo convinti della necessità di rafforzare il dialogo bilaterale tra Commissione e Parlamento su queste tematiche. A mio giudizio, dobbiamo passare a un trilogo tra la Presidenza dell’Eurogruppo, la Commissione e il Parlamento sulle seguenti questioni: il funzionamento dell’Eurogruppo e qualsiasi problema che richiami la nostra attenzione; inoltre, se siete d’accordo, credo che dovremmo anche avviare un dialogo che, pur nel pieno rispetto della sua indipendenza, includa – perché no? – la Banca centrale europea, la quale intrattiene già un dialogo su tematiche monetarie con il Parlamento, ma anche un dialogo su base mensile con la Commissione. Ritengo che il Parlamento possa e debba, di quando in quando, essere coinvolto in questo scambio di opinioni tra tutte le Istituzioni, il cui obiettivo comune è il corretto funzionamento della zona euro nonché la produzione dei migliori risultati possibili a beneficio di tutti i cittadini d’Europa da parte dell’euro, la nostra moneta comune.</p>
    </intervention>
    <intervention id="1-085" speaker_id="photo_generic" name="Juncker" is_mep="True" mode="spoken">
      <p sl="fr">Presidente dell’Eurogruppo . – Signor Presidente, prima di tutto mi scuso per il ritardo. La strada che collega Lussemburgo a Strasburgo è tremendamente congestionata all’entrata di Strasburgo, e a causa del traffico non sono riuscito ad arrivare in tempo. Per non disturbare la quiete e la tranquillità degli abitanti della città, non ho voluto usare “corsie preferenziali”; ho rispettato scrupolosamente il codice della strada e ne sono stato la prima vittima, visto che sono arrivato tardi per la discussione. Tuttavia, tengo ad affermare che reputo importante questo dibattito, poiché le riflessioni del Parlamento, oltre a essere importanti di per sé, alimentano anche i dibattiti in seno all’Eurogruppo, che presiedo con l’assistenza, l’ispirazione, la guida e lo stimolo del Commissario competente per gli affari monetari, l’amico Almunia.</p>
      <p sl="fr">Signor Presidente, innanzi tutto credo che la crescita sia vigorosa: è in espansione e non è in pericolo, nonostante i tentativi di frenarla, soprattutto da parte della Francia. Il tasso di occupazione è in rialzo e la disoccupazione sta scendendo, benché non sia ancora arrivata a livelli accettabili. Per quanto riguarda la crescita, guardandola in prospettiva, è probabilmente più forte di quanto pensiamo e ad ogni modo è più sostenuta rispetto a quanto avevamo previsto sei mesi fa.</p>
      <p sl="fr">Nel 2007 vedremo fino a che punto il rallentamento ciclico registrato negli Stati Uniti si ripercuoterà sull’andamento economico dell’area dell’euro. A livello di Eurogruppo riteniamo che l’impatto di tale rallentamento nelle economie dell’euro sarà meno marcato rispetto a quello del 2000-2001. Il rallentamento negli USA colpisce principalmente il settore edile e non si diffonderà ad altri settori dell’economia statunitense. In questo modo, l’impatto sulla crescita nell’area dell’euro sarà meno netto rispetto al passato, nonostante le vistose differenze che si registreranno nei risultati dei singoli paesi.</p>
      <p sl="fr">Perché abbiamo conseguito un livello di crescita che oggi ci pare più accettabile rispetto ad alcuni anni fa? In primo luogo, perché l’euro ci ha protetto enormemente negli ultimi anni. Non lo si dice mai abbastanza quando si analizza l’introduzione dell’euro: la moneta unica ci ha protetto, ci protegge e continuerà a proteggerci! Immaginatevi lo stato dell’economia europea e dei sistemi monetari europei se l’euro non fosse esistito nei momenti di crisi! Nel periodo in cui erano in corso i lavori preliminari sull’euro abbiamo assistito a crisi finanziare in America latina, Russia e sudest asiatico. Provate a pensare a quanto la situazione sarebbe sfuggita a qualsiasi controllo con il sistema precedente, prima dell’introduzione del sistema europeo, all’epoca della guerra in Iraq e dell’11 settembre 2001! Immaginatevi che andamento avrebbero segnato le monete europee, se esistessero ancora, visti i drammi geostrategici che si susseguono e che sono fonte costante di inquietudine! Immaginatevi quale sarebbe stato l’andamento di alcune valute nazionali dopo i “no” dei referendum in Francia e nei Paesi Bassi! L’euro ci ha protetti e ha persino protetto i paesi che hanno espresso dubbi sull’Europa quando è stata la volta di approvare il Trattato costituzionale.</p>
      <p sl="fr">La situazione del bilancio è migliorata quando, con grande saggezza e con l’assenso oltre che spesso anche con il sostegno attivo del Parlamento, abbiamo emendato e riformato il Patto di stabilità e di crescita. Alcuni si sono sentiti in diritto di esprimere gravi preoccupazioni dopo l’adozione del Patto riformato. Oggi constatiamo che i meccanismi del Patto riformato tengono bene e che tutti i governi si stanno adoperando al massimo per mettere in atto le norme principali e i principi guida in esso contenuti. I disavanzi di bilancio si stanno riducendo ed emerge un consenso generale all’indirizzo di tutti gli Stati membri che affrontano con serietà l’aspetto di prevenzione del Patto di stabilità e di crescita: hanno deciso tutti di destinare in via prioritaria le eccedenze fiscali derivanti dalla ripresa ciclica alla riduzione del disavanzo e alla riduzione dell’indebitamento pubblico. Apprezzo molto tale decisione.</p>
      <p sl="fr">L’Eurogruppo sta prendendo sempre più in considerazione la possibilità di inasprire i controlli di bilancio, ipotesi che sta vagliando insieme alla Commissione, il cui approccio cordiale nell’assistere la Presidenza dell’Eurogruppo si sta rivelando molto efficace. Nella prossima riunione – che si svolgerà alla fine di novembre, e quindi dopo la mia visita alla commissione per i problemi economici e monetari, che lei, onorevole Berès, presiede con grande competenza – vedremo quali saranno le modalità per inasprire tali controlli. D’ora in poi interverremo sulla base della relazione orizzontale della Commissione, che non mancherà di evidenziare i veri problemi politici esistenti, compresi quelli di stampo politico-economico, oppure rivolgeremo raccomandazioni specifiche – sulla cui forma dobbiamo ancora decidere – ai vari Stati membri o persino all’intera zona euro.</p>
      <p sl="fr">Per quanto concerne l’area della moneta unica nel suo complesso, quest’anno esorto tutti a seguire un invito che la Commissione ribadisce da molto tempo: dedicare, nelle conclusioni del Consiglio europeo in cui si esaminano i progressi compiuti nell’ambito della strategia di Lisbona, un capitolo specifico alla zona euro, un capitolo che comprenda le riforme strutturali che dovremo attuare all’interno dei vari paesi membri dell’area dell’euro.</p>
      <p sl="fr">In relazione al problema della riforma strutturale desidero semplicemente precisare, signor Presidente, che sottovalutiamo il valore che queste riforme strutturali hanno già apportato in termini di coerenza all’area dell’euro. Non condivido tutte – o in generale non condivido alcune – delle riforme strutturali che sono state attuate in tutti gli Stati membri, ma il fatto è che, contrariamente all’idea o all’immagine che molto spesso presentiamo della zona euro, è in corso una serie importante di riforme strutturali, e ora stiamo già cogliendo i frutti delle lungimiranti riforme strutturali che abbiamo attuato in relazione all’area dell’euro.</p>
      <p sl="fr">Quando si esaminano attentamente i programmi nazionali di riforma che i vari Stati membri hanno introdotto, si intravedono molte soluzioni strutturali, si constata che essi generalmente sono in linea gli uni con gli altri e che dobbiamo spingerci oltre con questa serie di riforme senza che il processo degeneri in un neoliberismo insipido e in una sconfinata e vergognosa ondata di deregolamentazione frenetica, a cui mi oppongo; continuo infatti a credere che l’euro, l’area dell’euro e la coerenza delle politiche che attueremo guadagneranno credibilità se integreremo il nostro lavoro sulle riforme strutturali attuando una serie di diritti sociali minimi. In questo modo, garantiremo a tutti i lavoratori dell’intera zona euro una serie minima di diritti che gli Stati membri, nei tentativi di accendere gli animi a livello nazionale, non potranno mettere a repentaglio.</p>
      <p sl="fr">I lavoratori in Europa hanno il diritto di sapere in che posizione si trovano. Dobbiamo smetterla di dare l’impressione che l’Unione monetaria sia un’impresa gestita dai ministri delle Finanze, dai banchieri, dai grandi investitori e dalle grandi imprese e che in realtà opera contro i diritti elementari dei lavoratori, i quali dopo tutto costituiscono la maggioranza della popolazione in Europa.</p>
      <p sl="fr">Desidero esprimere un’osservazione sull’allargamento della zona euro. Non sono d’accordo con chi insinua che noi dell’area dell’euro siamo diventati più severi che mai verso i nuovi Stati membri che intendono adottare la moneta unica. I criteri che applichiamo sono quelli indicati nel Trattato di Maastricht. Non vi è stata alcuna richiesta di modificare i criteri che avevamo adottato quando fu firmato il Trattato di Maastricht, il 7 febbraio 1992. E’ assolutamente fuori discussione abbandonare la politica di convergenza nominale per sostituirla con un criterio che tralascerebbe l’applicazione di taluni altri criteri che i primi membri della zona euro avevano dovuto rispettare. Vorrei invece far presente a chi mette in discussione i criteri di convergenza nominale, in termini non teorici, il rischio effettivo che il criterio di convergenza nominale sia sostituito da un criterio di convergenza reale. L’applicazione di quest’ultimo criterio allontanerebbe irrimediabilmente la prospettiva di adesione all’area dell’euro da parte dei nuovi paesi membri. Ritengo pertanto che faremmo meglio a limitarci ai criteri cui ci atteniamo attualmente, e questa politica rafforzerà la credibilità dell’area dell’euro.</p>
      <p sl="fr">La rappresentanza esterna dell’area dell’euro in realtà meriterebbe una lunga disamina, ma credo possa bastare anche una breve spiegazione. L’area dell’euro deve essere rappresentata da una persona, da una voce e da un seggio all’interno di tutte le istituzioni internazionali, soprattutto presso le organizzazioni finanziarie internazionali. Sono convinto che non arriveremo a questa fase entro il termine del mio mandato, ossia entro il 1° gennaio 2009. Tuttavia, credo fermamente che arriverà il giorno in cui anche gli europei più reticenti capiranno che ci stiamo costantemente prendendo in giro aspirando a cogestire gli affari monetari mondiali, se continuiamo a comparire nei consessi internazionali senza un piano d’azione comune. Sono queste le osservazioni che mi sentivo di esprimere, e mi scuso per non aver risposto a tutti gli oratori intervenuti, contrariamente a come faccio sempre; ho dovuto dare una risposta sintetica, poiché non ero presente quando i deputati, con l’impegno che connota questo Parlamento, hanno preso la parola.</p>
    </intervention>
    <intervention id="1-086" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 11.30.</p>
      <p sl="unknown">Dichiarazione scritta (ai sensi dell’articolo 142 del Regolamento)</p>
    </intervention>
    <intervention id="1-087" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Benché la relazione del competente collega, onorevole García-Margallo y Marfil, delinei alcune analisi e proposte molto interessanti sull’area dell’euro, mi spiace che non affronti direttamente il tema dello sviluppo dell’euro da valuta tecnica a strumento politico al servizio della crescita e dell’occupazione. La politica monetaria condotta dalla BCE pare essere scollata dalla realtà: il tasso di cambio normalmente dovrebbe essere forte quando la crescita è forte, e dovrebbe scendere quando la crescita è debole. Il fatto è che in Europa dagli inizi degli anni ’90 accade esattamente il contrario. Mentre gli Stati membri sono impegnati ad attuare le riforme, la ricerca dell’inflazione a tasso zero, perseguita mediante una politica monetaria inadeguata, sta portando l’Europa a risultati mediocri come non mai in termini di crescita economica.</p>
      <p sl="fr">Se tale stato di cose dovesse continuare, in un momento in cui i prezzi delle materie prime e dell’energia sono alle stelle sul mercato mondiale, avremmo un’inflazione zero e una crescita zero, e i produttori finiranno per aprire le proprie imprese nell’area del dollaro. A fronte di tutto quanto sta accadendo pare che la BCE disdegni la politica economica, mentre la controparte statunitense non pensa ad altro.</p>
    </intervention>
  </section>
  <section id="creitem17" title="17. Politica comunitaria per l’ambiente marino – Strategia tematica per l’ambiente marino (discussione)">
    <intervention id="1-089" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A6-0373/2006), presentata dall’onorevole Marie-Noëlle Lienemann a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che istituisce un quadro per l’azione comunitaria nel campo della politica per l’ambiente marino (direttiva sulla strategia per l’ambiente marino) [COM(2005)0505 – C6 – 0346/2005 – 2005/0211(COD) ];</p>
      <p sl="unknown">la relazione (A6-0364/2006), presentata dall’onorevole Aldis Kušķis a nome della commissione per l’ambiente, la sanità pubblica e la sicurezza alimentare, sulla strategia tematica per la protezione e la conservazione dell’ambiente marino [2006/2174(INI) ].</p>
    </intervention>
    <intervention id="1-090" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Signor Presidente, onorevoli colleghi, sono felice di poter dare inizio a questo dibattito congiunto sulla strategia tematica per la protezione e la conservazione dell’ambiente marino e sulla proposta di direttiva sulla strategia per l’ambiente marino.</p>
      <p sl="cs">Desidero ringraziare entrambi i relatori: l’onorevole Lienemann per la proposta di direttiva sulla strategia per l’ambiente marino e l’onorevole Kušķis per la strategia tematica. Ringrazio pure la commissione per l’ambiente, la sanità pubblica e la sicurezza alimentare per il suo operato; e ancora, ringrazio la commissione per la pesca, e in particolare l’onorevole Gklavakis per l’approccio estremamente costruttivo con cui ha affrontato questo importante problema.</p>
      <p sl="cs">Mari e oceani ricoprono il 71 per cento della superficie terrestre e contengono il 90 per cento della biosfera. Le acque marine europee si estendono per tre milioni di chilometri quadrati, ossia su un’area uguale a quella dell’Europa continentale; in altre parole, il 50 per cento del territorio europeo è ricoperto dal mare. Gli ecosistemi marini sono un elemento fondamentale nella formazione delle strutture climatiche e meteorologiche.</p>
      <p sl="cs">Lo stato dell’ambiente marino europeo si sta però gravemente deteriorando. In alcune zone la situazione è ormai irreversibile; l’afflusso di sostanze nutritive incide fortemente sull’ambiente marino del Mar Baltico, e le popolazioni ittiche versano in cattive condizioni in tutta Europa, mentre l’Atlantico nordorientale ha una delle più alte concentrazioni di imbarcazioni di tutto il mondo, con tutti i rischi e le conseguenze che ciò comporta. Il Mediterraneo, infine, è seriamente minacciato dall’incontrollato sviluppo dei propri litorali.</p>
      <p sl="cs">Se vogliamo rovesciare queste tendenze, tuttavia, gli sforzi e le misure attuali – adottati sia in campo internazionale, che nazionale o comunitario – sono palesemente inadeguati. Le misure elaborate a livello di Unione europea non sono state quasi mai concepite a tutela dell’ambiente marino in quanto tale, e il loro impatto è perciò limitato. E’ stato dimostrato che le misure adottate a livello internazionale sono difficilissime da applicare o promuovere, perché non sono vincolanti.</p>
      <p sl="cs">Un ambiente marino sano è un fattore di estrema importanza, sia per la vita nel suo complesso, sia per la qualità della nostra vita; ed è anche un prerequisito essenziale per tradurre concretamente in realtà il potenziale economico dei mari e degli oceani. Un’economia marittima dinamica può fiorire solo dove l’ambiente marino è sano; la strategia per l’ambiente marino recherà quindi un significativo contributo agli obiettivi di crescita e occupazione definiti nella strategia di Lisbona.</p>
      <p sl="cs">Dalle argomentazioni appena esposte risulta chiaro che la protezione dell’ambiente marino non può e non deve ridursi a un semplice sottoprodotto di altre politiche; a livello di Unione europea si rende necessaria una strategia integrata che tenga conto di tutte le pressioni e influenze che gravano sull’ambiente marino.</p>
      <p sl="cs">Proprio questo è l’obiettivo che si pone la strategia tematica per l’ambiente marino. Essa si articola su due elementi: la proposta di direttiva sulla strategia per l’ambiente marino e una relazione che analizza in dettaglio la situazione attuale. Su un piano più vasto, essa si estende alle esperienze ambientali dell’Unione europea e illustra i motivi per cui l’Unione deve agire.</p>
      <p sl="cs">La strategia per l’ambiente marino va inquadrata nel contesto più ampio di una nuova politica marittima dell’Unione europea. Secondo il Libro verde pubblicato in giugno dalla Commissione, obiettivo della nuova politica è la creazione di una dinamica economia marittima europea, che operi in armonia con l’ambiente marino. In campo ambientale la strategia per l’ambiente marino rappresenta uno dei pilastri della futura politica marittima. Essa avrà le sue basi nelle specifiche attività necessarie per proteggere gli ecosistemi marini, che forniscono ricchezza sostenibile, produttività, opportunità occupazionali e – in una prospettiva più ampia – permettono all’uomo di trarre la propria vita dagli oceani e dal mare.</p>
      <p sl="cs">La direttiva per la strategia sull’ambiente marino mira a conseguire un “buono stato ecologico” per l’ambiente marino dell’Unione europea entro il 2021; in altre parole intende ripristinare la salute ambientale dei nostri mari nei prossimi 15 anni. Questa data coincide con la prima revisione dei piani di gestione dei bacini fluviali previsti dalla direttiva quadro dell’Unione europea in materia di acque, e ciò consente di realizzare sinergie nella successiva applicazione di entrambe le direttive. Con l’applicazione congiunta della direttiva quadro sulle acque e della direttiva sulla strategia per l’ambiente marino si coniugano la protezione dell’ambiente marino e quella delle acque dolci.</p>
      <p sl="cs">La direttiva istituisce regioni marine europee sulla base di criteri geografici e ambientali, e crea sottoregioni che fungeranno da unità gestionali per l’applicazione.</p>
      <p sl="cs">A livello di Unione europea non verranno adottate misure relative alla gestione. Nella prima fase, agli Stati membri verrà affidato il compito di elaborare una strategia marina per i mari delle loro regioni e di proporre soluzioni pratiche per le esigenze specifiche di quegli stessi mari. La strategia per l’ambiente marino dovrà comprendere in primo luogo una valutazione dell’ambiente marino nonché delle minacce e delle pressioni che su di esso incombono; dovrà proporre ulteriori indicatori e obiettivi ambientali; e infine dovrà formulare programmi di monitoraggio. In una seconda fase, agli Stati membri verrà chiesto di definire e applicare misure tese a conseguire un buono stato ecologico.</p>
      <p sl="cs">La cooperazione è un fattore di importanza vitale sia tra gli Stati membri, sia con quei paesi terzi con cui gli Stati membri condividono distese d’acqua marina. Per realizzare tale obiettivo gli Stati membri dovranno operare nel quadro di convenzioni marittime regionali; tali convenzioni costituiscono organismi preziosissimi nell’applicazione della strategia, come dimostrano la loro vasta competenza tecnica e scientifica, nonché la loro capacità di operare efficacemente a livello regionale.</p>
      <p sl="cs">Concludo sottolineando l’importanza e la delicatezza degli ecosistemi marini. Un alto livello di protezione dell’ambiente marino è un prerequisito essenziale per poter trarre il massimo vantaggio economico dagli oceani e dai mari; l’ambiente marino è chiaramente la base della nostra economia marittima.</p>
      <p sl="cs">L’ambiente marino è minacciato; di conseguenza l’Unione europea deve agire con dinamismo ed efficacia. Mi auguro che la strategia oggi proposta contribuisca a raggiungere tale obiettivo.</p>
    </intervention>
    <intervention id="1-092" speaker_id="1708" name="Marie-Noëlle LIENEMANN" is_mep="True" mode="spoken" role="relatore" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, permettetemi anzitutto di ringraziare, nella mia qualità di relatrice, i colleghi relatori ombra dei vari gruppi e i membri della commissione per l’ambiente, la sanità pubblica e la sicurezza alimentare, per il lavoro collettivo che tutti hanno volentieri intrapreso per migliorare la proposta della Commissione.</p>
      <p sl="fr">Come lei ha detto, signor Commissario, i mari e gli oceani del nostro pianeta sono in condizioni preoccupanti; abbiamo raggiunto il livello di guardia. D’altronde, uno studio recentemente pubblicato sulla rivista Science ha suonato un campanello d’allarme, sottolineando il rischio della scomparsa delle risorse alieutiche dai nostri mari e dai nostri oceani.</p>
      <p sl="fr">La qualità dell’ecosistema marino svolge un ruolo fondamentale nell’ambiente globale del pianeta e, in particolare, un importantissimo ruolo di regolazione del clima; i mari sono, inoltre, un elemento decisivo della vita in tutto il pianeta. Come lei ha ricordato, essi rappresentano un fattore economico di grande peso: pesca, trasporti, turismo, fonte di materie prime, per non parlare delle attività delle regioni costiere che li circondano. Mari e oceani subiscono però pressioni sempre più forti e un insidioso inquinamento.</p>
      <p sl="fr">Ricordiamo anzitutto questa cifra: l’80 per cento dell’inquinamento marino è di origine terrestre; come lei ha detto, signor Commissario, esiste evidentemente un nesso diretto fra la direttiva quadro sulle acque e la direttiva che lei ha presentato e che il nostro Parlamento desidera migliorare.</p>
      <p sl="fr">L’inquinamento viaggia dalla terra attraverso l’acqua, ma viaggia anche attraverso l’atmosfera; studi recenti evidenziano una forte interazione tra movimenti atmosferici, inquinamento atmosferico e distese marine e oceaniche, sicché l’urbanizzazione e altre attività umane che si svolgono lontano dalle coste possono incidere direttamente sulla qualità delle acque. D’altra parte, l’inquinamento deriva pure da attività legate allo sfruttamento degli oceani e dei mari, come il trasporto e l’acquacoltura. Già da qualche anno, per esempio, i rifiuti prodotti dalla pesca e dalle attività petrolifere hanno toccato, in alcuni settori, livelli eccessivi e pericolosi.</p>
      <p sl="fr">Ci troviamo inoltre in un periodo in cui si profilano all’orizzonte nuove minacce che la direttiva deve prevenire. In particolare, assistiamo al moltiplicarsi dei progetti di desalinizzazione dell’acqua marina; occorre assicurare che tali attività non rischino di peggiorare, in futuro, la qualità dell’acqua. Ferve anche un ampio dibattito internazionale sul deposito di biossido di carbonio; come si vede, siamo di fronte a minacce ben concrete.</p>
      <p sl="fr">La direttiva ha cercato di costruire una struttura, da cui trarre una strategia che ci consenta di oltrepassare i limiti di convenzioni internazionali i cui risultati sono stati quasi sempre inferiori alle nostre speranze.</p>
      <p sl="fr">La nostra direttiva si fonda su un primo punto: ricondurre i mari a un buono stato ecologico. Signor Commissario, il Parlamento auspica che l’obbligo di ottenere risultati venga affermato in maniera più decisa e ben più forte di quanto preveda l’attuale formulazione del testo.</p>
      <p sl="fr">In secondo luogo, il nostro Parlamento si augura che venga elaborata una definizione assai più precisa di buono stato ecologico dei mari e degli oceani, affinché tale concetto non abbia a rimanere un pio desiderio e sia possibile compiere ogni sforzo per ripristinare la vita e l’equilibrio dell’ecosistema.</p>
      <p sl="fr">In terzo luogo, il Parlamento desidera scadenze più brevi, e comunque chiediamo che si mantenga un adeguato equilibrio tra le scadenze stesse, il livello dei requisiti del buono stato ecologico e l’obbligo dei risultati.</p>
      <p sl="fr">Siamo inoltre favorevoli all’istituzione di zone marine protette, poiché dalle esperienze americana e neozelandese è emerso che le zone protette – che in qualche caso costituiscono vere e proprie riserve marine – hanno caratteristiche tali da permettere la ricostituzione degli stock alieutici.</p>
      <p sl="fr">Chiediamo infine il rafforzamento della coesione territoriale, tramite un valido lavoro a livello di regioni marine e sottomarine, senza peraltro che ciò esoneri gli Stati membri dalle responsabilità che competono loro per gli obiettivi fissati dai piani di gestione e dai piani di ripristino del buono stato ecologico.</p>
      <p sl="fr">Ci siamo premurati di inserire il Mar Nero nel documento. Abbiamo voluto anche inviare un segnale d’allarme per l’Artico; dobbiamo pensare al futuro di questa parte del mondo che è direttamente legata a noi, e la cui evoluzione può incidere sensibilmente sullo stesso avvenire del pianeta che potrebbe esserne minacciato. Desideriamo inoltre che le regioni ultraperiferiche dell’Unione, che ancora non figurano nel documento, divengano progressivamente almeno oggetto di una strategia adeguata.</p>
      <p sl="fr">Concludo con una considerazione sul significato democratico di questa vicenda. E’ un aspetto che constatiamo ogni giorno: che si tratti di pesca o di trasporti, gli utenti del mare, gli ecologisti e gli scienziati sentono il bisogno di confrontare le proprie opinioni, affinché le decisioni da prendere vengano adottate sulla base di una diagnosi condivisa e di una analisi razionale dei problemi: è questo, in ogni caso, lo spirito degli emendamenti che abbiamo proposto.</p>
    </intervention>
    <intervention id="1-093" speaker_id="23853" name="Aldis KUŠĶIS" is_mep="True" mode="spoken" role="relatore" nationality="Latvia" birth_date="06-10-1965" birth_place="Rīga" p_group="Group of the European People's Party (Christian Democrats) and European Democrats" m_state="LV">
      <p sl="lv">Signor Presidente, onorevoli colleghi, colgo l’occasione per ringraziarvi tutti per la cooperazione offerta finora nonché per tutte le utili proposte che avete presentato, allo scopo di migliorare insieme la proposta della Commissione sulla strategia tematica per la protezione e la conservazione dell’ambiente marino. Mi auguro vivamente che questa relazione possa incoraggiare e promuovere cambiamenti concreti che contribuiscano a proteggere e conservare l’ambiente ecologico marino. Mi rallegro che la relazione si soffermi sulla delicata problematica dell’ambiente del Mar Baltico; nel Baltico – noto anche come lago interno d’Europa – è particolarmente importante conservare l’equilibrio dell’ecosistema, scongiurando ulteriori minacce e tenendo conto soprattutto dello specifico indicatore che segnala un ridotto ricambio idrico. A tale proposito sottolineo che il Parlamento europeo deve anche valutare scrupolosamente il progetto e la costruzione di un gasdotto, pericoloso per l’ambiente del Mar Baltico, partecipando al monitoraggio di quest’opera. Stimo importante che i cittadini d’Europa – e in primo luogo quelli dei paesi che si affacciano sul mare – possano constatare personalmente alcuni cambiamenti positivi: il miglioramento della qualità e della pulizia dell’acqua, il rinnovamento della diversità biologica marina e infine un’azione sistematica, equilibrata e sostenibile per la gestione e lo sviluppo della regione marina grazie all’adozione di questo provvedimento legislativo e di altri analoghi. Desidero ribadire che questa relazione è frutto della collaborazione con associazioni non governative e rappresentanti di questo settore economico, con cui abbiamo avviato un ampio dibattito già prima che scadesse il termine per la presentazione di proposte, inserendo nella relazione molti dei loro suggerimenti. Infine, onorevoli colleghi, esorto la Commissione europea e noi stessi a parlare di meno e lavorare di più per ottenere risultati concreti che consentano a tutti di vivere senza timori in riva al mare.</p>
      <p sl="en">Da questo punto continuerò il mio intervento in inglese; parlando anche a nome della collega onorevole Korhola, che non può partecipare al dibattito odierno, vorrei proporvi alcuni commenti e qualche considerazione.</p>
      <p sl="en">La strategia tematica è stata elaborata nel quadro del sesto programma d’azione ambientale – cosa assolutamente indispensabile. Come ha giustamente osservato il Commissario, ormai da parecchio tempo abbiamo bisogno di una forte e integrata politica comunitaria sulla protezione dell’ambiente marino; la direttiva dell’Unione europea sulla strategia per l’ambiente marino sarà un nuovo e importante strumento che consentirà di integrare gli approcci esistenti. Grazie alle varie politiche abbiamo già ottenuto notevoli risultati – legislazione, programmi, piani d’azione e alcune convenzioni internazionali – ma le condizioni dell’ambiente marino continuano a deteriorarsi a ritmo allarmante. Dobbiamo intraprendere con maggior decisione un’azione comune di portata complessiva.</p>
      <p sl="en">Si tratta di grandi sfide, e ciò vale anche per il ruolo dei paesi terzi, che potrebbe sollevare alcuni interrogativi. Se scopriamo che i maggiori inquinatori sono proprio i paesi terzi, i quali però considerano la questione una faccenda puramente europea, come possiamo essere sicuri che le azioni e le iniziative adottate dagli Stati membri daranno buoni risultati, se per una ragione o per l’altra i paesi terzi non cooperano? Abbiamo cercato di affrontare questi problemi in sede di commissione, ma solo in un secondo tempo potremo valutare i risultati.</p>
      <p sl="en">La relatrice, onorevole Lienemann, ha svolto un lavoro eccellente, in cui si avverte la forte influenza delle ONG; dal punto di vista ambientale il documento rivela grandi ambizioni, introducendo mutamenti radicali e inserendo nella relazione spunti e idee ampiamente sollecitati dalle parti in causa. In generale, la relatrice ha apportato alla direttiva un contributo di forza e concretezza, ambizione ed efficacia; vi ha aggiunto criteri e orientamenti indispensabili, rendendo più rigorose le scadenze temporali.</p>
      <p sl="en">Basandoci sull’approccio offerto dalla relatrice, abbiamo la concreta possibilità di fare di questa direttiva un autentico pilastro ambientale della politica marittima, com’era in programma. Ecco alcuni elementi chiave della proposta di relazione: i limiti di tempo e le scadenze per conseguire un buono stato ecologico sono stati anticipati dal 2021 al 2017; sono state aggiunte definizioni generali delle misure che gli Stati membri dovranno prendere per conseguire un buono stato ecologico, oltre a un elenco dettagliato di criteri per la valutazione del buono stato ecologico.</p>
      <p sl="en">Non c’è una definizione chiara di acque marine europee. Alle regioni marine, nella direttiva, viene aggiunta quella del Mar Nero; le scadenze per la preparazione sono più rigorose, e lo stesso si può dire per i programmi di misure. Sono state aggiunte le zone marine protette, che prima non comparivano; si insiste maggiormente sulla cooperazione tra gli Stati membri situati nella medesima regione marina per il monitoraggio dei programmi, e così via. Si sottolinea con particolare vigore il ruolo dei paesi terzi nell’ampliamento delle responsabilità e nelle decisioni sul coinvolgimento di ulteriori soggetti.</p>
      <p sl="en">Nel complesso questa relazione argomenta con forza, dal punto di vista del Parlamento europeo, l’esigenza di adottare misure efficaci per affrontare questo importante problema.</p>
    </intervention>
    <intervention id="1-095" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">relatore per parere della commissione per la pesca . – Signor Presidente, questa proposta di direttiva si propone in primo luogo di conseguire un buono stato ecologico dei mari.</p>
      <p sl="el">Questa strategia è oggi più urgente che mai, perché l’ecosistema marino si è notevolmente deteriorato; ma se vogliamo che la strategia risulti efficace dobbiamo considerare con attenzione alcuni elementi.</p>
      <p sl="el">In primo luogo, come si dice nel mio paese, non si può fare la frittata senza rompere le uova; il denaro destinato a quest’azione è scarsissimo. Per le sole spese amministrative sono stati stanziati 90 milioni di euro all’anno per i primi due anni e 70 milioni di euro all’anno in seguito: questa somma mi sembra inadeguata. La salvezza dei nostri mari è una questione di importanza tale da meritare investimenti ben maggiori.</p>
      <p sl="el">In secondo luogo occorrono azioni coordinate. E’ assolutamente necessario che i pescatori diventino i nostri partner in quest’iniziativa; dobbiamo concludere un accordo con loro e persuaderli che anch’essi hanno bisogno di proteggere l’ambiente. Ma non basta: dobbiamo sederci tutti allo stesso tavolo – addetti ai trasporti, al turismo, all’industria, alla sanità, al settore alimentare, all’agricoltura e soprattutto alla pesca – per raggiungere un accordo e progredire.</p>
      <p sl="el">La mia terza osservazione riguarda un argomento già toccato dai Commissari Borg e Dimas; si tratta della necessità di concordare alcuni indicatori comuni che ci permettano di misurare lo stato ambientale in un determinato momento, in modo da riferirci allo stesso concetto quando parliamo di buono stato ecologico dei mari. E’ un particolare importantissimo. In altre parole, dobbiamo concordare parametri comuni.</p>
      <p sl="el">Per concludere desidero ribadire vigorosamente che la direttiva sulla strategia per l’ambiente marino deve concedere alla pesca un ruolo adeguato, collocandosi al centro dell’iniziativa.</p>
    </intervention>
    <intervention id="1-096" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">a nome del gruppo PPE-DE . – Signor Presidente, in primo luogo vorrei ringraziare la relatrice per il suo lavoro; ringrazio pure la Commissione che ha intrapreso questo importante progetto. Nel mese di giugno il Commissario Borg, responsabile per la pesca e gli affari marittimi, ha organizzato personalmente a Turku, mia città natale, una conferenza sulla sicurezza dei trasporti marittimi, nel corso della quale sono stato discussi questi importanti problemi. Si tratta di iniziative opportune, che nell’ambito dell’Unione europea dovremmo portare avanti insieme.</p>
      <p sl="fi">Desidero in particolare soffermarmi sul problema del Mar Baltico, che è un’importante distesa marina dell’Unione, anche se attualmente si presenta piuttosto come una macchia che deturpa il paesaggio. Il Mar Baltico è gravemente malato, e posso offrirvi un esempio delle sue condizioni: durante la scorsa estate alghe verdi-azzurre, favorite dalle alte temperature, lo hanno completamente invaso. E’ ben difficile spiegare ai bambini che vorrebbero nuotare, che entrare in acqua è impossibile perché il mare non è solo sporco ma addirittura tossico. L’acqua è infestata da alghe tossiche, che possono provocare varie malattie nei bambini che nuotano in mare nella bella stagione.</p>
      <p sl="fi">Ora la Commissione viene spronata, insieme a noi, ad agire in maniera rapida e decisa, fornendo le risorse necessarie per salvare il Mar Baltico; ciò significa che occorrerà avviare azioni importanti e cospicue. Uno degli esempi più importanti è un eccellente progetto attualmente in corso riguardante il finanziamento del sistema fognario di San Pietroburgo. Inoltre occorre intavolare un dialogo con la Russia, per esempio nel settore dei regolamenti di sicurezza per la navigazione; senza una stretta collaborazione con la Russia il nostro lavoro non sarà coronato da successo.</p>
      <p sl="fi">La salvezza del Mar Baltico non è più un problema puramente ambientale; è anzitutto un problema politico.</p>
    </intervention>
    <intervention id="1-097" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">a nome del gruppo PSE . – Signor Presidente, non è un’esagerazione affermare che le regioni marine europee sono in crisi e che occorre agire con urgenza per proteggere i mari. Nei prossimi 50 anni, per esempio, gli stock ittici rischiano di impoverirsi in modo irrimediabile. La proposta della Commissione per una direttiva nel campo della politica per l’ambiente marino e per una strategia per l’ambiente marino è un tentativo di individuare un approccio integrato paneuropeo che possa salvare gli ecosistemi marini. Benché tutti i nostri mari versino in condizioni miserevoli, è opportuno esaminare il problema della loro protezione in una prospettiva regionale. Le regioni marine presentano caratteristiche diverse, e almeno alcuni dei problemi sono di natura essenzialmente locale; il tratto comune, però, è che tutte dovrebbero riuscire a conseguire un buono stato ecologico entro un periodo di tempo determinato. Ci auguriamo che ciò possa avvenire entro il 2021.</p>
      <p sl="fi">Il gruppo PSE sostiene il tentativo della relatrice di precisare il significato da attribuire all’espressione “buono stato ecologico dell’ambiente marino”. Per conseguire questo buono stato, secondo la definizione, dobbiamo fissare obiettivi di conservazione abbastanza rigorosi da impedire il deterioramento dell’ambiente marino, e stabilire misure per il recupero dei mari, tali da riportarli a un livello sostenibile. Queste misure possono essere molto severe, ma mi auguro che il gruppo PPE-DE le sostenga in occasione del voto; è importante che si tratti di misure adeguatamente vincolanti, e non di semplici raccomandazioni.</p>
      <p sl="fi">La protezione dei mari richiede cooperazione, non solo tra gli Stati membri dell’Unione europea, ma anche con i paesi terzi legati alle regioni marine; per esempio, non si può proteggere efficacemente la regione del Mar Baltico se la Russia non si impegna a cooperare. Ormai da anni, tale cooperazione si attua nel contesto della Convenzione di Helsinki (HELCOM); attualmente HELCOM dirige un piano d’azione per il Mar Baltico. L’azione di conservazione prevista dalla strategia dovrebbe prendere il via nel quadro del piano d’azione HELCOM, in modo che nella regione del Mar Baltico sia possibile varare misure pratiche con la massima rapidità. Ringrazio entrambi i relatori che hanno adottato questo punto di vista sia nel contesto della strategia che nell’ambito della direttiva.</p>
    </intervention>
    <intervention id="1-098" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">a nome del gruppo ALDE . – Signor Presidente, dotarsi di una strategia marina non focalizzata sui pesci è come cambiare l’acqua alla vaschetta dei pesci rossi dopo che il gatto si è già mangiato il pesciolino!</p>
      <p sl="en">Fatta questa premessa, bisogna notare che in quest’Assemblea si registra un convinto sostegno ai principi che stanno alla base di questa strategia e alla relativa legislazione; cosa tutt’altro che sorprendente, alla luce del catastrofico quadro delle condizioni dei nostri mari presentatoci dalla Commissione. Dobbiamo introdurre misure di protezione applicabili a livello giudiziario, per garantire che gli Stati membri le mettano veramente in opera.</p>
      <p sl="en">Il Commissario ha usato parole forti, che noi apprezziamo, ma dalle proposte originariamente presentate al Parlamento emergevano debolezze e divisioni presenti in seno alla stessa Commissione. Siamo lietissimi che il concetto di buono stato ecologico sia stato reinserito nelle proposte e definito chiaramente; e siamo tutti favorevoli alla possibilità di creare zone marine protette. Ma perché queste idee non figuravano nel documento originario della Commissione? Nel testo elaborato dalla DG Ambiente esse erano presenti, ma nella versione licenziata dal Collegio dei Commissari erano stati eliminati i riferimenti ad alcuni di questi importantissimi argomenti. E’ giunto il momento che la Commissione faccia seguire ai bei discorsi sulla sostenibilità un’azione unitaria dei Commissari responsabili dei singoli portafogli.</p>
      <p sl="en">Ci viene detto che in seno al Consiglio le opinioni divergono – ne prendiamo atto. Ma il nostro Parlamento deve segnalare chiaramente alla Commissione e al Consiglio l’esistenza di un forte consenso trasversale per il miglioramento e il rafforzamento delle misure proposte. La Commissione ha fatto bene a presentare queste proposte, ma ora dobbiamo far sì che il caloroso sentimento di consenso si trasformi in azione pratica.</p>
    </intervention>
    <intervention id="1-099" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE . – Signor Presidente, desidero ringraziare i relatori per l’esemplare lavoro che hanno svolto e le ottime relazioni che ci hanno presentato. Esse migliorano la proposta della Commissione, poiché chiedono che il buono stato ecologico venga conseguito entro il 2017 anziché entro il 2021; inoltre gli obiettivi sono resi vincolanti, e si insiste sull’importanza delle riserve marine.</p>
      <p sl="sv">Cambiamenti climatici, immissione di rifiuti, catture eccessive, rumore, eutrofizzazione ed estrazione di materie prime minacciano i nostri mari. Se le distruzioni di massa e le catastrofi naturali che si compiono nelle profondità degli oceani avvenissero alla luce del sole sulla superficie terrestre, il dibattito sulla protezione dell’ambiente marino dominerebbe i discorsi quotidiani. L’estinzione minaccia diverse specie di pesci, uccelli e mammiferi. La strategia marina può rappresentare in effetti un piccolo progresso nel nostro tentativo di affrontare questi problemi, ma solo a patto che sia ambiziosa come propone la commissione per l’ambiente, la sanità pubblica e la sicurezza alimentare.</p>
      <p sl="sv">Gli Stati membri devono assumersi la responsabilità di istituire un numero notevolmente maggiore di riserve marine; abbiamo parchi nazionali in tutti gli Stati membri, ma le riserve marine brillano per la loro assenza proprio dove sarebbero più necessarie. Una gran quantità di dati statistici sta a dimostrare che le riserve marine offrono una protezione da cui traggono vantaggio sia la popolazione ittica che la biodiversità nelle immediate vicinanze delle riserve. Quando i pesci sono protetti e possono perciò aumentare di numero, i più anziani si disperdono e vi è quindi la possibilità di catture migliori. Il Baltico, in particolare, è un mare dall’acqua salmastra assai delicato. I paesi che lo circondano devono mantenere il diritto – qualora lo stimino necessario – di introdurre misure più severe per la protezione delle acque, senza per questo dover subire la costante minaccia di prolungate azioni legali motivate dal fatto che il mercato interno deve avere la precedenza sulla protezione dei mari.</p>
      <p sl="sv">Desidero sottolineare l’importanza dell’esortazione, formulata dalla commissione parlamentare, a non concedere sostegni a quelle attività agricole che comportino la dispersione in mare di grandi quantità di sostanze nutritive. Gli emendamenti nn. 81 e 82, da me presentati, mirano a introdurre una regolamentazione responsabile degli scarichi provenienti dai siti di smaltimento dei rifiuti; su questo punto la proposta originale è troppo debole. Mi oppongo all’emendamento n. 90 – che riguarda l’eliminazione del riferimento alle sostanze radioattive – perché una tale misura sarebbe contraria all’obiettivo originale del 2002. Infine, l’appello all’utilizzo dei mari, contenuto nella strategia marittima, va adeguato e modificato in modo da farlo rientrare nel quadro della strategia marina.</p>
    </intervention>
    <intervention id="1-100" speaker_id="28469" name="Adamos ADAMOU" is_mep="True" mode="spoken" nationality="Cyprus" birth_date="30-10-1950" birth_place="Lemesos" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL . – Signor Presidente, signor Commissario, mi congratulo con l’onorevole Lienemann per l’eccellente lavoro svolto su questa relazione; vorrei sottolineare che ella è riuscita, in maniera assai soddisfacente, a includere nella sua relazione le opinioni di tutti i colleghi oltre che quelle delle organizzazioni non governative. In tal modo l’onorevole Lienemann ha potuto migliorare notevolmente l’originario documento della Commissione.</p>
      <p sl="el">Sull’ambiente marino, fondamentale e preziosa fonte di vita, incombe una minaccia quotidiana. L’inquinamento marino, i cambiamenti climatici, la navigazione e l’urbanizzazione costiera minacciano costantemente l’ambiente marino, con un impatto negativo sulla salute umana.</p>
      <p sl="el">La direttiva in questione, che si propone di rimediare alle carenze esistenti, segna un importante progresso verso il miglioramento della salute e il ripristino dei sistemi marini.</p>
      <p sl="el">E’ importante per noi sostenere gli emendamenti che invitano gli Stati membri a conseguire un buono stato ecologico, gli emendamenti che riconoscono le minacce incombenti sull’ambiente marino e propongono le scadenze più vicine possibili per l’applicazione della direttiva. Mi riferisco agli emendamenti nn. 24, 27, 73 e 78, che vi invito a sostenere.</p>
      <p sl="el">Inoltre, le azioni degli Stati membri devono fondarsi sul principio della prevenzione e su un approccio che faccia riferimento all’ecosistema, senza perdere di vista precise valutazioni svolte sulla base dell’attuale legislazione europea, come ricordano gli emendamenti nn. 23, 49, 45, 51 e 60.</p>
      <p sl="el">Vi esorto infine a sostenere gli emendamenti nn. 81 e 82 che vietano qualsiasi smaltimento sistematico o volontario di sostanze liquide, gassose o solide nelle acque o nelle distese marine, in armonia con le disposizioni previste per il biossido di carbonio, tranne i casi in cui il permesso relativo venga concesso in conformità del diritto internazionale e venga inoltre svolto uno studio preventivo d’impatto ambientale, come prevede la direttiva.</p>
    </intervention>
    <intervention id="1-101" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">a nome del gruppo UEN . – Signor Presidente, onorevoli colleghi, le due relazioni oggetto della nostra discussione non potevano capitare in un momento più opportuno, in cui cioè si discute della famigerata costruzione del Gasdotto baltico che, in assenza di un serio studio di impatto ambientale, rischia di comportare una catastrofe ecologica in un mare, peraltro già provato da un preoccupante livello di inquinamento. Non solo: anche le sponde settentrionali e meridionali del Mediterraneo, le cui risorse ittiche si fanno sempre più scarse, soffrono in alcune aree di un elevato inquinamento dovuto, tra l’altro, all’estrazione ma soprattutto alla raffinazione del petrolio. Mi riferisco, in particolare, al triangolo industriale di Siracusa, in Sicilia, che rappresenta il polo petrolchimico più grande d’Europa.</p>
      <p sl="it">Nella medesima zona industriale, oltre all’altissimo livello di inquinamento atmosferico che comporta il drammatico problema delle malformazioni neonatali e dell’insostenibile tasso di mortalità per tumori – superiore addirittura del 57 per cento alla media italiana – emerge il problema dell’inquinamento marino. Le conseguenze sono ovvie: le risorse ittiche di pessima qualità sono ridotte allo stremo; i pescatori, spesso piccoli imprenditori, o percorrono più miglia per trovare un mare pescoso o sono costretti ad abbandonare la loro atavica attività. Come se ciò non bastasse, è in progetto la costruzione di un rigassificatore nella stessa zona industriale, da me più volte denunciato in quest’Aula.</p>
      <p sl="it">Ben vengano, allora, signor Presidente, la proposta di direttiva sulla strategia per l’ambiente marino e gli opportuni emendamenti che, secondo noi, la migliorano. E’ auspicabile, soprattutto, che si accorcino i tempi per il conseguimento degli obiettivi di buono stato ecologico e ambientale. Bisogna recuperare i gravi ritardi che l’Europa ha accumulato in questo settore e i tempi della politica, si sa, non sempre coincidono con le esigenze della natura. Da stasera siamo autorizzati ad essere un po’ più ottimisti.</p>
    </intervention>
    <intervention id="1-102" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, da molto tempo sull’ambiente marino gravano svariate minacce, e per questo si impone ora l’esigenza di una strategia marina di ampio respiro. L’Unione europea ha acque territoriali più vaste dell’intero suo territorio, con 1 200 porti, e il 90 per cento delle sue esportazioni viene trasportato via mare. Riteniamo essenziale ribadire l’interdipendenza tra la politica comune per la pesca e la strategia per l’ambiente marino che è stata proposta. E’ pratico e opportuno che una nave a rischio, colpita da sanzioni, possa trovare riparo nel ricovero più prossimo per poi recarsi nel più vicino cantiere disponibile, purché essa non rappresenti una minaccia sanitaria o ambientale.</p>
      <p sl="pl">Un’altra proposta degna di attenzione è quella di designare l’Artico quale riserva naturale dedicata alla pace e alla scienza.</p>
    </intervention>
    <intervention id="1-103" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Ho il privilegio di rappresentare la Scozia in seno al nostro Parlamento, e ciò significa che rappresento anche una cospicua percentuale delle riserve autoctone di gas e petrolio dell’Unione europea. Se ben comprendo, noi ci siamo assunti l’impegno di massimizzare il potenziale delle nostre riserve energetiche autoctone; si tratta evidentemente di una soluzione ragionevole per ragioni economiche e logistiche, oltre che dal punto di vista della sicurezza dell’approvvigionamento. Bisogna inoltre ricordare che l’estrazione degli idrocarburi nel Mar del Nord è già regolamentata in maniera soddisfacente dal punto di vista ambientale ed ecologico. Tuttavia, alcuni emendamenti adottati dalla commissione per l’ambiente, la sanità pubblica e la sicurezza alimentare bloccheranno in pratica lo sfruttamento di queste risorse; siamo di fronte a una palese assurdità. Mi risulta anzi che questi emendamenti provocheranno addirittura la sospensione di un grande progetto eolico d’alto mare nel Moray Firth; le ricerche relative a questo progetto, tra l’altro, sono state finanziate in gran parte dall’Unione europea.</p>
      <p sl="en">Vogliamo renderci ridicoli? Vogliamo privarci delle nostre poche riserve energetiche autoctone e accentuare ancor più la nostra eterna dipendenza da uno o due fornitori dominanti e spesso prepotenti? L’ecologia del Mar del Nord va considerata secondo un approccio olistico, nel contesto del Mar del Nord: il Mar del Nord non è il Mediterraneo.</p>
      <p sl="en">Chiedo alla relatrice e agli altri gruppi dotati di buon senso di sostenere gli emendamenti del PPE-DE, che renderanno questa proposta ambiziosa – certo –, ma anche pratica e responsabile.</p>
    </intervention>
    <intervention id="1-104" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, desidero ringraziare l’onorevole Lienemann e l’onorevole Kušķis, che a mio avviso hanno compiuto un lavoro veramente ottimo su queste direttive.</p>
      <p sl="sv">Vivo presso il Mar Baltico e quindi ho potuto constatare da vicino quali siano le conseguenze dello squilibrio di un ecosistema marino, non solo per la vita delle singole persone ma anche per l’occupazione e la crescita; so anche che i cittadini si attendono che noi, nel nostro Parlamento, facciamo uno sforzo vigoroso per risolvere i problemi che essi toccano con mano ogni giorno. Mi auguro quindi che domani l’Assemblea non dia ascolto agli oratori precedenti, ma esprima invece un ampio consenso alle modifiche introdotte dalla commissione per l’ambiente, la sanità pubblica e la sicurezza alimentare.</p>
      <p sl="sv">In primo luogo, il Parlamento deve sostenere un processo notevolmente più rapido, che comprenda una sollecita applicazione delle misure e un calendario ben più ambizioso di quello proposto dalla Commissione, il quale indichi con precisione la data in cui l’obiettivo del buono stato ecologico dei nostri mari dovrà essere realizzato. In secondo luogo, il Parlamento deve sostenere una definizione più chiara degli obiettivi che – come ha sottolineato l’onorevole Lienemann – rappresentano una garanzia della nostra capacità di ottenere risultati e non sono quindi meri discorsi a vuoto. In terzo luogo il Parlamento deve sostenere la costituzione del Mar Baltico – il mare che si trova forse nella situazione più critica – in zona pilota per l’attuazione della strategia marina: una zona, cioè, in cui l’applicazione delle misure avvenga al più presto e sia fondata preferibilmente sulla Convenzione di Helsinki. Se vogliamo salvare il Mar Baltico queste misure sono indispensabili.</p>
    </intervention>
    <intervention id="1-105" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Signor Presidente, due settimane or sono Nicholas Stern, ex funzionario della Banca mondiale, ha pubblicato, per conto del governo britannico, uno sconvolgente studio sulle conseguenze del cambiamento climatico. Il suo messaggio è chiaro: non possiamo più pensare che la natura sia priva di valore, poiché un tale atteggiamento avrebbe conseguenze incalcolabili. Lo stesso discorso vale per lo stato del mare.</p>
      <p sl="sv">In sede di commissione per l’ambiente, la sanità pubblica e la sicurezza alimentare noi deputati del gruppo ALDE abbiamo presentato alcuni emendamenti, tesi, tutti, a rendere più ambiziosa la proposta e più rigorose le scadenze, a rafforzare la cooperazione con paesi terzi come la Russia e a rimediare alle carenze legislative. Una grave carenza riguarda per esempio le acque internazionali, il cui limite è fissato a 12 miglia marine dalla costa; nel Mar Baltico, che è estremamente vulnerabile, i mercantili – ma anche le navi passeggeri – continuano a versare direttamente in mare gli scarichi delle latrine, cosa che nelle acque internazionali possono fare legalmente. Nel Baltico 1 800 navi versano costantemente ogni tipo di rifiuti: la mente vacilla. Siamo lieti che la relatrice e i relatori ombra con cui abbiamo lavorato intendano far proprio il nostro emendamento mirante a rimediare a questa carenza; è un emendamento da approvare velocemente, per evitare che la decisione resti incagliata per anni nel meccanismo decisionale dell’Organizzazione marittima internazionale.</p>
      <p sl="sv">Dobbiamo essere molto ambiziosi. L’Unione europea deve sostenere la Russia, che sta cercando di depurare tutte le acque di scarico di San Pietroburgo; sarà costoso, ma rinunciare ad agire sarebbe ancora più costoso. Considerazioni di carattere economico non devono spingerci a considerare le trivellazioni petrolifere e la posa di gasdotti più importanti dei rischi ambientali che tali attività comportano. Occorre anche ridurre gli effetti nocivi del traffico.</p>
      <p sl="sv">Credo che i cittadini siano ansiosi di vedere l’Unione europea battersi efficacemente su tali questioni, in cui è in gioco il destino dell’umanità; è l’unico modo per aumentare la fiducia nell’Unione. Il nostro obiettivo dev’essere quello di proteggere i mari d’Europa, riportandoli alle condizioni passate e garantendo che le attività umane si svolgano in maniera sostenibile.</p>
    </intervention>
    <intervention id="1-106" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, l’Unione europea ha 68 000 chilometri di coste; la Scozia ne ha 11 000. Quasi il 50 per cento della popolazione dell’Unione vive a non più di 50 chilometri dal mare; in Scozia il 70 per cento della popolazione vive a non più di 10 chilometri dal mare. Appare quindi chiaro che la protezione dell’ambiente marino e la conservazione permanente del patrimonio delle risorse del mare rientrano tra gli interessi di lungo termine della Scozia.</p>
      <p sl="en">La Scozia dispone di riserve di petrolio e gas naturale per altri trent’anni almeno. Intendo sostenere vari emendamenti per garantire che l’estrazione di petrolio e gas possa continuare a beneficio dell’economia della Scozia e dell’Unione europea.</p>
      <p sl="en">Non posso sostenere nella sua formulazione attuale l’emendamento n. 8, apportato in commissione alla relazione Lienemann, poiché esso mira a instaurare un nesso tra la strategia marina e “i principi della politica comune per la pesca”. La PCP è stata un penoso fallimento, e una nuova strategia marina collegata a un insieme di principi così strampalati è l’ultima cosa che desidero.</p>
      <p sl="en">E’ assai ragionevole l’idea che gli Stati membri debbano stabilire in che cosa consiste il buono stato ecologico per le acque che rientrano nella loro giurisdizione. La gestione della pesca dev’essere ricondotta a questa dimensione di ragionevole buon senso e la giurisdizione va restituita agli Stati membri, in modo che – per fare un esempio – i paesi che si affacciano sul Mar del Nord possano collaborare con quelli che sono più interessati a incoraggiare la conservazione dell’ambiente, e ciò assicuri gli incentivi necessari per condurre a buon fine la strategia marina.</p>
    </intervention>
    <intervention id="1-107" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, varie politiche settoriali dell’Unione europea si occupano – in maniera alquanto frammentaria – dei sistemi di protezione dell’ambiente marino: in tal modo si è gradualmente formato un caotico zibaldone di politiche, provvedimenti legislativi, programmi e piani d’azione, in assenza però di una qualsiasi politica integrata e complessiva per la protezione dell’ambiente marino.</p>
      <p sl="el">L’obiettivo cui mirano i due provvedimenti legislativi collegati, concernenti la strategia tematica per la protezione e conservazione dell’ambiente marino e la direttiva sulla strategia per l’ambiente marino, è quello di conseguire un buono stato ecologico dell’ambiente marino nell’Unione europea entro il 2021. Tuttavia, se pensiamo, da un lato, alla natura più generale dei due provvedimenti e, dall’altro, ai pilastri su cui si basano, appare certo che nel 2021 non solo non avremo un buono stato ecologico, ma non vi sarà alcun miglioramento rispetto alle attuali pessime condizioni; queste ultime vengono ammesse esplicitamente nella motivazione della direttiva, che sottolinea il sostanziale e complessivo degrado subito negli ultimi decenni dall’ambiente marino.</p>
      <p sl="el">I dati scientifici forniti dall’ONU in merito alle cause del degrado e dell’inquinamento dell’ambiente marino sono documentati e inconfutabili: la responsabilità ricade sulle industrie rivierasche e sulla navigazione, nonché sull’insufficienza o inesistenza delle infrastrutture per lo stoccaggio e la lavorazione dei rifiuti.</p>
      <p sl="el">Cosa ancor più importante, i pilastri su cui si fondano la strategia tematica e la proposta di direttiva sono la politica comune per la pesca e il Libro verde sulla politica marittima dell’Unione europea; e tutto questo – naturalmente – rientra nel quadro del sesto programma d’azione ambientale per il periodo 2002-2012, che noi abbiamo aspramente criticato.</p>
      <p sl="el">A nostro avviso si tratta di interventi disparati e irrilevanti, situati sulla medesima lunghezza d’onda della proposta della Commissione, il cui progetto più audace e ambizioso è l’anticipo della scadenza dal 2021 al 2017.</p>
      <a text="(Il Presidente interrompe l’oratore)"/>
    </intervention>
    <intervention id="1-108" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, mi congratulo vivamente con l’onorevole Lienemann, e non si tratta di congratulazioni superficiali o dettate dal protocollo: credo infatti che questa direttiva abbia raggiunto un risultato importante. Grazie alla sua vasta esperienza, l’onorevole Lienemann ha accumulato una straordinaria conoscenza della filosofia e delle formule legislative europee, ottenendo una direttiva di rara forza sintetica; nonostante i numerosi emendamenti, in essa non c’è nulla di superfluo e gli stessi emendamenti della relatrice esprimono le idee estremamente generali tipiche di una direttiva quadro. So con certezza che ella ha lavorato con l’aiuto di esperti ed è rimasta aperta a molti suggerimenti, parecchi dei quali sono stati inseriti senza neppure bisogno di presentare emendamenti.</p>
      <p sl="es">E’ un fatto estremamente positivo che l’Europa si sia finalmente decisa a discutere del mare; era ormai tempo di farlo. Aggiungo, però, che questa direttiva dovrebbe essere l’inizio di un successivo sviluppo della legislazione; infatti, proprio perché si tratta di una direttiva quadro, molti aspetti andranno sviluppati in futuro, e appunto su questo vorrei soffermarmi.</p>
      <p sl="es">Per esempio, l’emendamento n. 27 – praticamente identico all’emendamento n. 86 presentato dal mio gruppo – indica numerosi aspetti da sviluppare: tra l’altro le attività marittime, parecchie attività industriali – molte delle quali nuove, come la desalinizzazione, cui non sono contraria, ma che non è stata ancora studiata – e le metodologie per lo studio dell’impatto sull’ambiente marino, che sono ancora agli inizi o, per meglio dire, non esistono ancora.</p>
      <p sl="es">Inoltre, reputo opportuno sviluppare maggiormente gli indicatori ed elaborare mappe marine digitali, che si potrebbero usare anche a fini culturali.</p>
      <p sl="es">Mi sembra che le mappe archeologiche siano uno dei massimi tesori della storia europea e mondiale; è un punto che occorre sviluppare per conservare il nostro patrimonio: a mio avviso costituirà per tutti noi una scoperta estremamente stimolante.</p>
    </intervention>
    <intervention id="1-109" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signor Presidente, signor Commissario, onorevoli colleghi, permettetemi anzitutto di congratularmi con l’onorevole Lienemann per il suo lavoro completo e dettagliato.</p>
      <p sl="el">Ora è essenziale che l’Unione europea si doti di una politica integrata per la protezione dell’ambiente marino, perché la legislazione frammentaria che è stata applicata finora non è riuscita a rovesciare la tendenza alla riduzione della biodiversità e alla perdita di habitat . Abbiamo quindi il dovere, verso le generazioni future, di conseguire un elevatissimo livello di protezione dell’ambiente marino, affinché la nostra strategia per lo sviluppo sostenibile possa intrecciarsi con gli obiettivi della strategia di Lisbona; non bisogna neppure dimenticare che, in molti paesi d’Europa e per vasti settori della popolazione, il mare rappresenta un importante polo di sviluppo economico.</p>
      <p sl="el">Nello stesso tempo, questa direttiva offre agli Stati membri una storica opportunità per collaborare in un settore – quello delle zone marine di pesca e delle quote di pesca – che, fino a poco tempo fa, è stato un campo di battaglia e una fonte di antagonismi.</p>
      <p sl="el">L’obiettivo fondamentale dev’essere una chiara definizione dell’espressione “buono stato ecologico degli ecosistemi marini”, che serva a realizzare una politica marittima compatta ed efficace a livello di Unione europea.</p>
      <p sl="el">Penso che anche la creazione di zone marine protette – come strumento per proteggere gli ecosistemi e contrastare la riduzione della biodiversità – offrirà un notevole contributo alla realizzazione di questo obiettivo. Allo stesso tempo, chiediamo che le scadenze per il conseguimento degli obiettivi definiti dalla proposta di direttiva vengano anticipate al 2017.</p>
    </intervention>
    <intervention id="1-110" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, vorrei congratularmi con gli onorevoli Lienemann e Kušķis per le loro eccellenti relazioni che – nonostante l’opinione di alcuni colleghi scozzesi – sono state opportunamente rafforzate dalla commissione per l’ambiente, la sanità pubblica e la sicurezza alimentare.</p>
      <p sl="en">Le acque marine europee, così come le acque internazionali, sono spesso servite da pattumiera per rifiuti di varia quantità e diversi livelli di tossicità. Si tratta di un’usanza portata avanti ormai da molti anni da singole persone, aziende e governi, che dimostrano di conoscere poco – e rispettare ancor meno – l’immensa diversità e importanza degli ecosistemi marini; in molti casi ne sono derivati danni ambientali senza precedenti, e in altri la sopravvivenza di alcune specie è stata posta a rischio.</p>
      <p sl="en">E’ tempo ormai che l’Unione europea intervenga con decisione per proteggere il nostro ambiente marino. Per tale motivo, dobbiamo sostenere tutti senza riserve queste due opportune relazioni nella speranza che l’applicazione delle strategie e direttive necessarie si compia senza ostacoli, e sia anzi estesa a paesi terzi, anche con l’introduzione di altre misure complementari nel prossimo futuro. Dopo tutto, la protezione dell’ambiente marino è un elemento essenziale per la salvaguardia della nostra stessa sopravvivenza su questo pianeta.</p>
    </intervention>
    <intervention id="1-111" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signor Presidente, in primo luogo faccio i miei più sentiti complimenti all’onorevole Lienemann, che ha elaborato una relazione davvero ottima. Onorevoli colleghi, non è facile per i pesci sopravvivere nei mari e negli oceani che circondano l’Unione europea; le eccessive catture e l’inquinamento hanno imposto un pesante pedaggio, e se i pesci dovessero scomparire non vi sarebbe più rimedio. Occorre perciò adottare subito misure drastiche, per evitare che, intorno al 2040, i mari restino deserti. Che questa previsione degli scienziati ci serva da importante monito.</p>
      <p sl="nl">La strategia per l’ambiente marino è un’iniziativa valida, ma la direttiva non è abbastanza specifica per i miei gusti. In primo luogo, occorre istituire riserve ittiche; l’istituzione di tali riserve nelle zone di riproduzione permetterebbe ai pesci di riprodursi senza essere disturbati. Provvedimenti di questo genere si sono dimostrati efficaci in Nuova Zelanda e in Australia. Se, insieme alle riserve, si introducono metodi di pesca sostenibili, sarà possibile salvaguardare il futuro del pesce nelle acque che circondano l’Unione europea.</p>
      <p sl="nl">E’ necessario inoltre prendere qualche iniziativa in merito alle specie esotiche e sul problema dell’acqua di zavorramento. L’ostrica giapponese ha trovato condizioni di vita favorevoli nel Mar del Nord, ove non ha nemici naturali, ma ora questo mollusco sta prosperando eccessivamente. La depurazione delle acque di zavorramento è una procedura semplice che va effettuata sistematicamente. La direttiva sull’ambiente marino invita gli Stati membri a riflettere sui possibili metodi per migliorare l’ambiente marino e la cooperazione – cose che sono nell’interesse di tutti noi. Sostengo con convinzione la relazione dell’onorevole Lienemann, e mi auguri che tutti i colleghi facciano altrettanto.</p>
    </intervention>
    <intervention id="1-112" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, signor Commissario, è bello ritornare in Parlamento, e oggi ho potuto iniziare il mio lavoro con la lettura di due relazioni davvero costruttive.</p>
      <p sl="sv">Tutti noi abbiamo la responsabilità di far sì che i nostri mari possano sopravvivere ai traumi e alle tensioni cui è esposto l’ambiente marino. Sul nostro Parlamento e sull’Unione europea grava un’ulteriore, forte responsabilità: quella di individuare le forme più opportune di una cooperazione transfrontaliera vigorosa e coordinata; come molti oratori hanno già osservato, i tempi sono strettissimi.</p>
      <p sl="sv">Nella parte d’Europa dove abito, il Baltico è il mare più importante e anche quello che ha subito, e ancora subisce, le minacce più gravi; è per questo che consideriamo con grande preoccupazione il gasdotto che, secondo i progetti, dovrebbe unire la Russia alla Germania. Nel Mar Baltico, così delicato, un gasdotto rappresenterebbe una notevole minaccia per l’ambiente, in quanto potrebbe venir danneggiato da navi o da vecchie mine mai recuperate, e sarebbe anche esposto ad attentati terroristici. Il gasdotto costituirebbe una minaccia per l’ambiente e per la pesca, sia durante la costruzione sia una volta operativo; a mio avviso i rischi superano nettamente i vantaggi. L’Europa ha certo bisogno di approvvigionamenti energetici, ma questo gasdotto non deve passare sui fondali del Mar Baltico; se occorre costruirlo, dev’essere un gasdotto terrestre, per il bene dell’ambiente marino e del Baltico.</p>
    </intervention>
    <intervention id="1-113" speaker_id="photo_generic" name="Vladimír Špidla" is_mep="True" mode="spoken">
      <p sl="cs">Membro della Commissione . – Onorevoli deputati, ho seguito con interesse il vostro dibattito e sono lieto di notare che in linea di principio vi siete schierati a favore dell’approccio olistico propugnato dalla Commissione. E’ chiaro d’altra parte che siamo di fronte a un problema complesso, che esige un’azione urgente in molti settori; con altrettanta chiarezza è emerso un ampio ventaglio di opinioni differenti, che impongono di procedere a un’ulteriore opera di analisi e precisazione.</p>
      <p sl="cs">Vorrei soffermarmi in maniera più dettagliata su alcuni degli emendamenti principali.</p>
      <p sl="cs">Nel calendario di applicazione (emendamenti nn. 20, 24, 31, 32, 35 e 69), la Commissione europea ha scelto l’anno 2021 come data entro la quale gli Stati membri dovranno aver conseguito il “buono stato ecologico” del loro ambiente marino. La commissione per l’ambiente, la sanità pubblica e la sicurezza alimentare ha proposto invece una data più prossima.</p>
      <p sl="cs">La Commissione europea sarebbe certo lietissima se il “buono stato ecologico” venisse raggiunto rapidamente, ma a mio avviso la data proposta dalla commissione per l’ambiente non è realistica. La proposta della Commissione europea considera in primo luogo l’esigenza di migliorare la nostra conoscenza dell’ambiente marino e delle minacce che su di esso incombono, e in secondo luogo l’esigenza di agire. Per individuare le misure più opportune – e più efficienti in relazione ai costi – per proteggere l’ambiente marino, dobbiamo prima dotarci delle essenziali conoscenze e competenze; in tali condizioni, anticipare le scadenze sarebbe controproducente.</p>
      <p sl="cs">Questo è chiaro, soprattutto alla luce dei paralleli con l’attuale direttiva quadro in materia di acque, cui la direttiva oggi in esame è strettamente collegata. Nella direttiva sulle acque – adottata con successo nel 2000, grazie al fatto che la relatrice era l’onorevole Lienemann – il conseguimento del “buono stato ecologico” viene richiesto per il 2015, ossia 15 anni dopo l’adozione della direttiva; per la direttiva sulla strategia marina dovrebbe valere lo stesso principio.</p>
      <p sl="cs">Se pensiamo all’estensione delle zone di mare di cui si occupa la direttiva sulla strategia marina, e alle dimensioni del compito che ci sta davanti, non si può assolutamente dubitare che il calendario da noi proposto sia assai ambizioso. La data indicata dalla Commissione europea nella direttiva – il 2021 – coinciderà inoltre con la prima revisione dei piani di gestione dei bacini fluviali previsti dalla direttiva quadro sulle acque dell’Unione europea, e ciò consentirà di ottenere sinergie nell’ulteriore applicazione di entrambe le direttive.</p>
      <p sl="cs">A parte questo, la Commissione europea ritiene che non sarebbe pratico chiedere agli Stati membri di “conseguire un buono stato ecologico entro il 2021”, come la commissione per l’ambiente propone nella direttiva; non sarebbe neppure realistico. Secondo il calendario proposto le misure da adottare nell’ambito della strategia per l’ambiente marino saranno pienamente in vigore nel 2018; alcune di esse non produrranno risultati immediati, perché alcuni ecosistemi impiegheranno del tempo per rispondere alle misure stesse. Deve comunque emergere un certo progresso complessivo verso la meta del buono stato ambientale, e appunto per questo la Commissione europea ha avanzato l’idea del “conseguimento del buono stato ambientale”.</p>
      <p sl="cs">La Commissione è disposta a sostenere l’inserimento di un articolo che sottolinei l’importanza delle zone marine protette (emendamenti nn. 27, 39, 62 e 72); tale articolo dovrebbe basarsi idealmente sull’articolo 6 della direttiva quadro sulle acque, relativo alle zone protette.</p>
      <p sl="cs">La Commissione europea è anche disposta a sostenere l’idea che, per soddisfare gli obiettivi della direttiva, possa rendersi necessaria la creazione di ulteriori zone protette o persino di riserve naturali chiuse. Non può accettare però la proposta avanzata dalla commissione per l’ambiente, che prevede l’istituzione obbligatoria di zone marine protette nel quadro dell’applicazione della direttiva proposta. Le zone marine protette si devono istituire solo quando possono contribuire direttamente al conseguimento di un “buono stato ecologico”; non devono essere create come organismi fine a se stessi, ma devono costituire un mezzo piuttosto che un fine.</p>
      <p sl="cs">La Commissione europea aderisce all’auspicio espresso dalla commissione per l’ambiente, che desidera integrare direttamente nella direttiva la definizione fondamentale di “buono stato ecologico” (emendamento n. 80).</p>
      <p sl="cs">La Commissione europea nutre tuttavia forti perplessità in merito all’elenco di definizioni proposto dalla commissione per l’ambiente. Molte di tali definizioni si basano sui fattori che influenzano o minacciano l’ambiente marino, anziché sulla qualità dell’ecosistema; tale approccio è pericoloso perché comporta il rischio di trascurare alcuni rischi e minacce potenziali o, all’opposto, di amplificarli indebitamente. Cosa ancor più importante, se monitoriamo solo i fattori che influenzano l’ambiente, l’Unione europea non sarà in grado di staccarsi dall’attuale approccio frammentario di gestione dell’ambiente marino per approdare a un approccio più integrato, che consideri tutti i fattori nonché il loro impatto reciproco sull’ambiente marino.</p>
      <p sl="cs">Infine, per quanto riguarda gli aspetti finanziari (emendamenti nn. 19 e 74), i meccanismi di finanziamento comunitari di cui gli Stati membri possono giovarsi sono già numerosi: per esempio i Fondi strutturali, LIFE+ e il settimo programma quadro per la ricerca. Di conseguenza non è necessario creare alcuno speciale meccanismo di finanziamento.</p>
      <p sl="cs">Onorevoli deputati, il dibattito ha messo in luce la complessità dell’intera questione, compreso il fatto che l’ambiente marino viene inquinato attraverso l’atmosfera e che la qualità dell’ambiente marino dipende in larga misura dalla capacità di affrontare il cambiamento climatico. Com’è stato osservato, alcuni mari non sono compresi nella direttiva, come per esempio il Mar Nero: naturalmente l’approccio adottato da Romania e Bulgaria muterà radicalmente la situazione, aprendo nuove possibilità. Per quanto riguarda l’Oceano Artico, a causa della sua situazione geografica non è possibile modificare sostanzialmente la posizione della Commissione, né è possibile elaborare una strategia indipendente per un ambiente di estrema importanza e delicatezza, che però non è affatto collegato direttamente al territorio dell’Unione europea.</p>
      <p sl="cs">Signor Presidente, onorevoli deputati, trasmetterò l’elenco dei pareri formulati dalla Commissione europea sui singoli emendamenti ai servizi del Parlamento.</p>
    </intervention>
    <intervention id="1-114" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 11.30.</p>
      <p sl="unknown">Dichiarazioni scritte (Articolo 142 del Regolamento)</p>
    </intervention>
    <intervention id="1-115" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">E’ confortante constatare che i problemi concernenti l’ambiente marino vengono seguiti con attenzione, poiché è assolutamente necessario evitare che sui nostri mari si abbattano altre distruzioni o un inquinamento ancor più grave. Gli emendamenti presentati dalla commissione per l’ambiente, la sanità pubblica e la sicurezza alimentare sono in gran parte positivi e speriamo che contribuiscano a migliorare le condizioni dell’ambiente marino, soprattutto grazie alla definizione del concetto di buono stato ecologico.</p>
      <p sl="sv">La proposta della Commissione europea contiene però un articolo che suscita una certa preoccupazione. L’articolo 13, riguardante le zone speciali, consente in qualche misura di ignorare gli obiettivi ambientali se le alterazioni in una determinata zona sono state indotte da provvedimenti adottati per ragioni imperative di interesse generale; possiamo immaginare che quest’articolo verrà interpretato in maniera alquanto estesa. E’ importantissimo, di conseguenza, che in tal caso la Commissione imponga rigorose limitazioni, perché anche il futuro dell’ambiente in cui viviamo è una materia di grande interesse generale.</p>
    </intervention>
    <intervention id="1-116" speaker_id="4471" name="Francesco MUSOTTO" is_mep="True" mode="spoken" nationality="Italy" birth_date="01-02-1947" birth_place="Palermo" p_group="Group of the European People's Party (Christian Democrats) and European Democrats" m_state="IT">
      <p sl="it">L’Europa è circondata da quattro mari e due oceani che comprendono diversi tipi di ecosistemi e diverse regioni biogeografiche. La costa europea si estende su 100 000 km, ove vive il 16% dei cittadini europei, molti dei quali profondamente legati al mare per lavoro, svago, sport o perché fonte di risorse naturali ed energetiche. Nel caso dei mari chiusi o parzialmente chiusi, quali il Mar Nero, il Baltico e il Mediterraneo, il rischio di inquinamento è particolarmente elevato.</p>
      <p sl="it">La proposta di direttiva sulla strategia per l’ambiente marino, che appare opportuna e attesa, deve consentire di integrare e rafforzare l’attuale quadro politico per la protezione dell’ambiente marino in Europa. La sua efficacia determinerà il futuro stato di salute dei mari europei, ed essa dispone del potenziale necessario per garantire la base ambientale necessaria a un uso sostenibile delle risorse e delle funzioni del mare, sia in Europa sia al di fuori di essa.</p>
    </intervention>
  </section>
  <section id="creitem18" title="18. Carenze della rete elettrica europea (discussione)">
    <intervention id="1-119" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca la dichiarazione della Commissione sulle carenze della rete elettrica europea.</p>
    </intervention>
    <intervention id="1-120" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Signor Presidente, il grave incidente che sabato 4 novembre ha interessato la rete elettrica continentale europea ha causato vari blackout su gran parte del sistema. Come ci ha comunicato E. ON , il guasto ha avuto origine nella Germania settentrionale, dove la disconnessione di una linea ad altissimo voltaggio in Bassa Sassonia ha provocato in un secondo tempo la disconnessione di altre linee in tutta Europa.</p>
      <p sl="en">E. ON ha attuato la disattivazione pianificata di una linea elettrica aerea, operazione che era già stata effettuata su una linea precedente. L’incidente ha interrotto la rete della Union for the coordination of transmission of electricity (UCTE) in tre zone: ovest, est e sudest. La zona ovest aveva scarsità di energia elettrica, mentre quella est ne aveva troppa; per sopperire alla carenza di energia elettrica nella zona occidentale, i meccanismi automatici hanno dovuto disconnettere i clienti dei paesi colpiti.</p>
      <p sl="en">Tra i paesi più gravemente colpiti c’è in primo luogo la Francia, dove risulta che i clienti disconnessi siano stati cinque milioni. In Germania sono stati coinvolti milioni di clienti, così come in Belgio, nei Paesi Bassi, in Italia e in Spagna, dove alcune centinaia di migliaia di clienti sono rimasti privi di elettricità; il blackout ha interessato anche Austria, Slovenia, Portogallo e Svizzera.</p>
      <p sl="en">L’incidente si è risolto dopo un’ora e l’approvvigionamento di energia è stato ripristinato. Esso avrebbe potuto avere conseguenze ben più gravi, ma la cooperazione tra gli operatori dei sistemi di trasmissione e le dimensioni della rete hanno reso possibile rifornire i clienti con grande rapidità.</p>
      <p sl="en">La causa esatta del guasto non è ancora nota. Ho chiesto ai regolatori europei di preparare una relazione sulle cause effettive del blackout ; ciò comporta l’analisi di un’enorme quantità di informazioni, relative sia alla fase precedente al blackout , sia a quella successiva, e quindi in questa fase non posso ancora riferirvi quale sia stato il preciso evento che lo ha innescato. La commissione d’inchiesta dell’UCTE redigerà a sua volta una relazione, e altrettanto faranno gli operatori dei sistemi di trasmissione europei, che stanno indagando sull’incidente.</p>
      <p sl="en">Quando avremo una relazione completa e sull’incidente si sarà svolta un’esauriente inchiesta, riferirò al Parlamento in forma appropriata sulle sue cause precise. Per quanto posso giudicare, tuttavia, questa vicenda ci offre tre lezioni. Nel 2003 si era già verificato in Italia un blackout di vastissime proporzioni, e le misure prese in seguito sono state evidentemente insufficienti, in particolare in tre settori.</p>
      <p sl="en">Una proposta, quindi, è quella di istituire un gruppo formale di operatori dei sistemi di trasmissione, incaricati di avanzare posizioni comuni su temi individuati dalla Commissione: in particolare, le norme di sicurezza della rete. Dovremmo inoltre creare un meccanismo che renda tali norme formalmente vincolanti per gli operatori della rete. Inoltre è chiaramente indispensabile destinare investimenti ben più cospicui alle reti dei sistemi di trasmissione, per garantire una risposta adeguata quando tali incidenti si verificano, ma soprattutto per evitare il sovraccarico delle linee.</p>
      <p sl="en">Sono veramente lieto che abbiate inserito questo tema nell’ordine del giorno dell’Assemblea, poiché si tratta di una questione importantissima. Quest’episodio non è stato una calamità naturale, bensì un guasto del sistema, che dobbiamo analizzare per trarne i necessari insegnamenti. Quando la relazione sarà pronta, la Commissione non esiterà a tirare le debite conclusioni e a prendere le iniziative del caso.</p>
    </intervention>
    <intervention id="1-121" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, ringrazio in primo luogo il Commissario per la sua equilibrata relazione. Il problema si è protratto per un’ora appena, e poi è stato risolto; anche questo è un aspetto che vale la pena di ricordare.</p>
      <p sl="de">In secondo luogo, signor Commissario, anch’io come lei ritengo necessario presentare dapprima una relazione completa, per non giungere a conclusioni premature su tutte le carenze o i guasti che possono essersi verificati.</p>
      <p sl="de">In terzo luogo, noi come classe politica dobbiamo chiederci se l’approccio che abbiamo adottato non possa rivelarsi in una certa misura contraddittorio: da un lato invochiamo maggiori investimenti nelle reti elettriche, ma dall’altro minacciamo gli operatori delle reti di smembrare le loro proprietà. Non si può chiedere a nessuno di investire nelle reti, mentre su di lui pende la minaccia che quelle stesse reti gli siano tolte; è del tutto illogico.</p>
      <p sl="de">In quarto luogo, anche se chiediamo di dare sempre più spazio all’energia rinnovabile, sappiamo bene che l’energia eolica contribuisce a rendere assai problematica l’affidabilità delle reti. Non sono affatto un avversario dell’energia eolica, ma non ci si può sorprendere quando si verificano problemi come questo.</p>
      <p sl="de">In quinto luogo, noi chiediamo – giustamente – un maggior numero di punti di connessione, per trasferire più agevolmente l’elettricità da un paese all’altro. E’ una richiesta più che giustificata, ma forse non riflettiamo abbastanza sulla necessità di preparare adeguatamente – allo stesso tempo o come prerequisito – le reti a monte e a valle dei punti di connessione.</p>
      <p sl="de">Sarei lieto se da questo incidente imparassimo ad affrontare le questioni di politica energetica con uno spirito di più sano realismo, senza avanzare richieste contraddittorie e impossibili da soddisfare. Questo è un contributo che dovremmo essere in grado di offrire. In ogni caso, mi aspetto che, quando saremo a conoscenza dei fatti, venga effettuata una valutazione scrupolosa; poi potremo pensare alle eventuali conseguenze politiche. Nei giorni successivi al guasto abbiamo udito numerosi commenti precipitosi, che non erano il frutto di un’analisi approfondita ma piuttosto di impressioni estemporanee. Commissario Piebalgs, le sono molto grato per quanto sta facendo.</p>
    </intervention>
    <intervention id="1-122" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">a nome del gruppo PSE . – Signor Presidente, signor Commissario, onorevoli colleghi, il blackout verificatosi in Europa ha interessato circa 10 milioni di persone, dalla Germania alla Spagna. Quest’incidente è stato un monito salutare: ci ha ricordato la nostra stretta interdipendenza reciproca, derivante dalle reti elettriche, e insieme la nostra vulnerabilità. Non conosciamo ancora le cause dell’accaduto.</p>
      <p sl="fi">In pratica l’Europa dispone di una rete elettrica comune, ma non di una politica energetica comune che garantisca l’approvvigionamento. Nel settore dell’elettricità non esiste ancora un mercato interno vitale, e paradossalmente più aumentano le connessioni tra le nostre reti, più diventiamo vulnerabili alle sospensioni di energia. La connessione tra le reti serve a rendere più sicuro l’approvvigionamento di elettricità in tutte le parti dell’Unione, ma ha un lato negativo: qualsiasi eventuale problema si ripercuote su tutti noi. Per tale motivo è necessario in primo luogo garantire il funzionamento adeguato delle nostre reti comuni, oltre ad assicurare la presenza di sistemi di emergenza operanti a livello nazionale, mentre l’intero sistema dev’essere monitorato da un unico organismo. Come ha detto il Commissario, occorre introdurre norme di sicurezza.</p>
      <p sl="fi">Altre crisi energetiche sono diventate più probabili con la privatizzazione delle centrali elettriche; in passato il proprietario di tali aziende era di solito lo Stato, che effettuava investimenti di lungo termine. Ora abbiamo raggiunto la fase degli investimenti di durata trimestrale, che impongono di recuperare rapidamente il denaro ed escludono qualsiasi prospettiva di lungo termine.</p>
      <p sl="fi">La Commissione ha agito con prontezza, e gliene siamo grati. In futuro, gli operatori dei sistemi di trasmissione nazionali dovranno cooperare in maniera più completa e più trasparente. Inoltre, la revisione delle strategie energetiche prevista per gennaio deve considerare l’opportunità di istituire un’autorità di regolamentazione comune. Le aziende dovranno poi assumersi le loro responsabilità e incrementare gli investimenti diretti alle strutture di trasmissione e di emergenza; in caso contrario i governi dovranno intervenire e tornare alle attività che svolgevano prima della fase attuale.</p>
    </intervention>
    <intervention id="1-123" speaker_id="28209" name="Anne LAPERROUZE" is_mep="True" mode="spoken" nationality="France" birth_date="04-07-1956" birth_place="Puylaurens" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE . – Signor Commissario, la ringrazio per la sua comunicazione. E’ assolutamente necessario svolgere un’inchiesta ampia e rigorosa sulle cause della sospensione di energia che ha interessato parecchi paesi dell’Unione europea. Quest’incidente si deve attribuire a mancanza di informazioni? Al mancato rispetto delle procedure? Al cedimento di una rete? All’insufficienza degli investimenti? Alla cattiva manutenzione della rete o a cause commerciali? Per alcuni cittadini europei quest’episodio è una disastrosa conseguenza della liberalizzazione dell’energia; per altri dipende dall’inadeguatezza delle connessioni e della rete transeuropea dell’energia.</p>
      <p sl="fr">Come lei ha rilevato, si può anche affermare che la gestione dell’incidente ha dimostrato la solidarietà degli Stati membri verso la Germania – che si era trovata priva di energia – e che le procedure per la sospensione di energia sono state applicate per scongiurare le conseguenze ben più gravi di un eventuale blackout europeo.</p>
      <p sl="fr">Se l’incidente è stato di natura commerciale, i regolatori degli Stati membri devono definire e rivedere insieme le norme da applicare per controllare il mercato dell’elettricità in maniera più efficace. Se invece è dipeso da problemi tecnici o da un difetto procedurale, allora occorre coordinare più efficacemente i gestori delle reti di distribuzione dell’energia, che costituiscono gli anelli operativi della catena di scambi fluidi e sicuri di energia. La creazione di un centro europeo per le reti energetiche ci consentirebbe di varare un codice europeo delle reti, allo scopo di armonizzare norme e procedure delle reti degli Stati membri.</p>
      <p sl="fr">Concludo rallegrandomi per il fatto che la Commissione abbia deciso di avviare quest’inchiesta; mi auguro – consentitemi di insistere su questo punto – che essa ci comunichi i risultati con la necessaria trasparenza, per consentirci di prevenire in maniera sempre più efficace incidenti di questo tipo.</p>
    </intervention>
    <intervention id="1-124" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">a nome del gruppo Verts/ALE . – Signor Presidente, due o tre giorni dopo il blackout elettrico l’onorevole Reul ha rilasciato alla radio tedesca una dichiarazione in cui attaccava l’energia eolica, all’incirca negli stessi termini in cui l’hanno attaccata il Ministro Glos ed E. ON ; di conseguenza sono veramente lieto che oggi, a dieci giorni dall’incidente, egli abbia affermato di non essere un avversario dell’energia eolica. Nel frattempo è risultato chiaro che l’energia eolica tedesca non ha contribuito affatto al verificarsi di questa calamità, dal momento che quel giorno il vento era del tutto normale. E’ stato dato il Day ahead , ed è anzi emerso che le centrali eoliche tedesche hanno offerto un contributo essenziale alla ripresa della rete; in altre parole, nelle situazioni in cui è possibile definire un’interfaccia valida tra operatori di rete, regolatori e fornitori di energia eolica, l’energia eolica ha avuto in realtà effetti positivi sulla rete.</p>
      <p sl="de">In Spagna, invece, numerose centrali eoliche sono state escluse dalla rete in un momento di bassa frequenza; è stata un’iniziativa del tutto irrazionale, dal momento che le centrali eoliche sono meno vulnerabili alla bassa frequenza rispetto alle centrali elettriche di altro tipo, e avrebbero potuto contribuire a stabilizzare la rete spagnola.</p>
      <p sl="de">Cosa può insegnarci questo incidente? In primo luogo, che dobbiamo preparare le reti a investimenti energetici di lungo termine; la produzione di energia si trasferirà presso le coste, e non penso solo all’energia eolica ma anche alle centrali a condensazione, che non avranno possibilità di raffreddamento nell’entroterra a causa del clima più caldo e della più alta temperatura dei fiumi. Inoltre dovremo incrementare gli investimenti nella produzione decentrata di energia, sotto forma di biomassa, biogas, produzione combinata di riscaldamento ed energia, nonché centrali a gas. Queste ultime si possono collocare nei pressi dei centri di consumo industriali o urbani, e ciò compenserà in qualche misura il trasferimento cui si è accennato, permettendoci anche – grazie al decentramento di tali investimenti – di dare più spazio nella rete alle imprese.</p>
      <p sl="de">In secondo luogo, occorre un regolatore a livello di Unione europea – non un organismo che abolisca le autorità di regolamentazione nazionali, ma un regolatore europeo dotato di funzioni specifiche nell’ambito del commercio di elettricità transeuropeo, per migliorare non solo la trasparenza ma anche le interfacce tra le reti nazionali. Questo regolatore deve entrare in funzione subito, dotato però di un’identità più limitata e precisa.</p>
      <p sl="de">In terzo luogo, le reti necessitano di investimenti a lungo termine, che non si possono conciliare con alti rendimenti a breve termine. La suddivisione della proprietà è necessaria proprio perché E. ON e RWE pretendono rendimenti del 30 per cento; infatti rendimenti così alti non sono necessari in un settore monopolistico, dove è sufficiente un rendimento del 6 o 8 per cento sugli investimenti da effettuare. Una chiara separazione tra interessi della rete e interessi produttivi e commerciali migliorerà la sicurezza dell’approvvigionamento, nonché la capacità di agire dell’Unione europea.</p>
    </intervention>
    <intervention id="1-125" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL . – Signor Presidente, signor Commissario, nei vari Stati membri la produzione di energia presenta caratteristiche eterogenee. In alcuni casi l’energia idroelettrica a basso costo è un elemento essenziale, in altri lo è l’energia nucleare a basso costo, e in altri paesi ancora l’elettricità si produce per mezzo di combustibili fossili sempre più cari oppure della costosa energia eolica. Il quadro del mercato è reso ancor più complesso dal piano per lo scambio di diritti di emissione elaborato dall’Unione europea, e a questo proposito ignoriamo che cosa ci riserverà il futuro nel 2008, per non parlare del 2013.</p>
      <p sl="fi">La connessione tra le reti elettriche dell’Unione non risolve tutti i problemi. L’armonizzazione del mercato produrrà vincitori e vinti, e molti paesi non accetteranno di investire nell’interconnessione fra le reti o di pagare un alto prezzo per l’elettricità, solo perché essa risulti più economica in un altro paese. Sono lieto che questa volta la Commissione non ci abbia risposto con l’affermazione standard per cui l’armonizzazione risolverebbe tutto, ma stia invece realmente cercando di ricostruire le cause dell’accaduto.</p>
    </intervention>
    <intervention id="1-126" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, l’interruzione di energia verificatasi il 4 novembre dimostra ancora una volta l’alto livello di interdipendenza fra le reti elettriche degli Stati membri; il fatto che siano stati coinvolti dieci milioni di cittadini e una dozzina di paesi ci dà un’idea della gravità e della vastità di quest’incidente.</p>
      <p sl="es">C’è indubbiamente un aspetto positivo, ossia la rapida ed efficiente reazione degli operatori, che adottando le misure opportune sono riusciti a risolvere il problema in poco meno di un’ora; possiamo rallegrarcene, ma non dobbiamo sfidare il destino.</p>
      <p sl="es">Signor Commissario, lei ha dichiarato che verrà effettuata una dettagliata inchiesta sulle cause dell’incidente; ce n’è senza dubbio bisogno, perché da ogni crisi come questa si possono trarre insegnamenti preziosi. Sono sicuro che, quando lei sarà in possesso di tutte le informazioni necessarie, le trasmetterà al nostro Parlamento per consentirci di esaminarle a nostra volta.</p>
      <p sl="es">Signor Commissario, sono pienamente d’accordo con lei: c’è bisogno, come lei stesso ha recentemente affermato, di istituire a livello europeo un gruppo formale di operatori dei sistemi di trasmissione, in grado di formulare proposte tecniche sulle norme di sicurezza delle reti e su altri temi pertinenti al problema di cui stiamo trattando.</p>
      <p sl="es">Pochi anni fa avevo proposto un’iniziativa analoga in merito alla relazione sulla sicurezza degli approvvigionamenti, e devo ammettere che presso i regolatori e parecchi colleghi parlamentari essa non suscitò grande interesse; mi auguro che, dopo quest’ultima crisi, tale proposta venga riesaminata con maggiore realismo.</p>
      <p sl="es">Infine, signor Presidente, signor Commissario, desidero cogliere l’opportunità per rivolgere un’osservazione al Consiglio: in un’Europa in cui vi è libertà di circolazione per servizi, beni, capitali e persone, in cui dodici Stati membri hanno la medesima politica monetaria, in cui tutti condividiamo la medesima politica commerciale internazionale, dobbiamo smettere di fingere che le decisioni da noi adottate riguardino solo noi. L’ultimo incidente dimostra in maniera lampante tale necessità.</p>
      <p sl="es">Non si tratta di privare gli Stati membri della loro sovranità, bensì di agire insieme in tutti quei campi in cui un’azione comune va a vantaggio di tutti.</p>
    </intervention>
    <intervention id="1-127" speaker_id="4455" name="Vincenzo LAVARRA" is_mep="True" mode="spoken" nationality="Italy" birth_date="27-01-1954" birth_place="Gioia del Colle " p_group="Socialist Group in the European Parliament" m_state="IT">
      <p sl="it">Signor Presidente, signor Commissario, onorevoli colleghi, il blackout delle rete elettrica dello scorso 4 novembre è un segnale che deve far riflettere sull’urgenza con cui dobbiamo dare risposte comuni al problema energetico. L’episodio ha reso visibile la strettissima interconnessione delle reti, che non è ancora accompagnata da un’adeguata governance .</p>
      <p sl="it">Signor commissario, sono apprezzabili le linee guida che la Commissione ha presentato lo scorso 9 novembre a disciplina del traffico di elettricità transfrontaliera in Europa, che sono volte a migliorare il sistema di gestione. Ma è importante imporre una migliore cooperazione tra i regolatori: dobbiamo accelerare la realizzazione di un’unica autorità di regolamentazione europea, un centro europeo per le reti energetiche, come proposto dal Libro verde della Commissione. E’ necessario inoltre, a mio avviso, avere gestori di rete indipendenti dagli operatori commerciali e una maggiore informatizzazione, che consenta un dialogo tra rete di trasmissione e rete di distribuzione.</p>
      <p sl="it">Il mercato interno è un aspetto fondamentale della politica comune dell’energia, che oggi è più che mai necessaria e prioritaria e bisogna proseguire con più coraggio su questa strada. Insieme agli Stati membri dobbiamo accelerare questo processo, superando egoismi protezionistici nazionali, che frenano le liberalizzazioni e la competizione sul mercato, in modo che episodi come quello del 4 novembre non accadano più e, soprattutto, in modo che l’Europa, come attore unitario, si muova nei delicati equilibri geopolitici internazionali, assicurandosi l’approvvigionamento energetico sicuro, sostenibile e solidale.</p>
    </intervention>
    <intervention id="1-128" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, onorevoli colleghi, in primo luogo dobbiamo garantire un’opportuna suddivisione della rete tra fornitori grandi e piccoli, nonché tra forti unità centrali e unità regionali, che ci consenta di costruire una robusta struttura. A tale scopo sono naturalmente necessarie reti transeuropee, oltre che la presenza di un regolatore o coordinatore che gestisca questi problemi; ma più di ogni altra cosa servono incentivi fiscali che incoraggino a utilizzare i profitti in quote d’investimento esenti da imposte, oppure per ottenere tassi d’ammortamento più brevi.</p>
      <p sl="de">La cosa più importante, a mio avviso, è l’elaborazione di piani di emergenza che, nell’eventualità di una crisi, ci consentano di chiudere la rete in modo rapido ed efficiente, per poi ristabilizzarla e riprendere l’erogazione di elettricità il più presto possibile. Dobbiamo introdurre anche una dimensione qualitativa nella sicurezza dell’approvvigionamento energetico: ciò significa che gli utenti disposti a farsi disconnettere dalla rete con breve preavviso dovrebbero anche fruire di una riduzione di prezzo; o, al contrario, coloro che desiderano rimanere in rete il più a lungo possibile e ritornarvi col minimo ritardo dovrebbero pagare tariffe più alte.</p>
      <p sl="de">In fatto di energia, occorre abbandonare un dibattito puramente quantitativo; è necessario tener conto, nell’approvvigionamento energetico, anche di fattori qualitativi che rendano possibile organizzare i prezzi in modo che un utente, il quale richiede assoluta sicurezza di approvvigionamento, paghi anche di più. Invece un utente più flessibile – ad esempio perché in grado di prelevare sia di giorno che di notte l’energia per il proprio fabbisogno di acqua calda – dovrebbe godere di tariffe proporzionalmente più favorevoli.</p>
      <p sl="de">Ognuno deve avere il diritto di scegliere il proprio fornitore di energia, nonché di scegliere il produttore che preferisce; se ciò fosse possibile, avremmo la concreta possibilità di rimodellare il mercato europeo.</p>
    </intervention>
    <intervention id="1-129" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, quest’incidente costituisce un esempio della legge delle conseguenze impreviste, non una catastrofe.</p>
      <p sl="en">Dobbiamo attendere il risultato dell’inchiesta che lei ha avviato, senza abbandonarci a reazioni inconsulte. Ci siamo resi conto, ancora una volta, che il comportamento della gente è imprevedibile. Faccio notare che non è possibile legiferare contro ogni eventualità; si è trattato di un problema essenzialmente tecnico, e non necessariamente politico.</p>
      <p sl="en">Ricordo al Commissario e all’Assemblea che è già in vigore un provvedimento legislativo, ossia la direttiva sulle infrastrutture e la sicurezza dell’approvvigionamento energetico, per la quale io sono stato il relatore del Parlamento. Dobbiamo attendere che questo provvedimento si assesti e venga adeguatamente recepito e applicato negli Stati membri, prima di procedere all’adozione di altre leggi. Dobbiamo imparare da questo incidente, ma dobbiamo anche ricordare che gli operatori della rete – gli operatori dei sistemi di trasmissione – hanno ottimi precedenti in fatto di mantenimento dell’approvvigionamento. Come ha ricordato il collega Rübig, è difficile raggiungere l’obiettivo del 100 per cento di approvvigionamento; a mio avviso essi svolgono un ottimo lavoro.</p>
      <p sl="en">Invito il Commissario a unirsi ai miei colleghi della commissione per l’industria, la ricerca e l’energia. Dopo questo dibattito torneremo a riunirci in commissione; tra le altre cose, discuteremo la relazione dell’onorevole Morgan sul Libro verde; siamo lieti di vedere il Commissario qui, e se non deve scappare sarà il benvenuto alla nostra riunione.</p>
    </intervention>
    <intervention id="1-130" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . – Signor Presidente, anzitutto sono molto grato per l’invito e interverrò senz’altro, ma mi limiterò a seguire il dibattito senza partecipare ai lavori della commissione parlamentare.</p>
      <p sl="en">In secondo luogo, prima di giungere a una conclusione è importante disporre di tutti i risultati di un’inchiesta; per tale motivo voglio avviare tutte queste indagini: abbiamo bisogno di dati empirici. Si è trattato di un’azione pianificata e non di una calamità naturale; dobbiamo davvero conoscere le cause dell’accaduto.</p>
      <p sl="en">In terzo luogo, il dibattito odierno si è dimostrato prezioso. In un certo senso si è trattato del preludio al dibattito da tenersi in commissione parlamentare, in quanto sono stati analizzati i criteri più opportuni per far sì che nel settore dell’elettricità e dell’energia in generale si effettuino gli investimenti necessari; sono stati esaminati i metodi migliori per garantire che affluiscano investimenti e che il sistema funzioni a dovere.</p>
      <p sl="en">Rivolgo un elogio agli operatori dei sistemi di trasmissione, che hanno davvero cooperato volontariamente; la loro rapida risposta ha evitato un blackout ancor più grave.</p>
      <p sl="en">Vorrei informare il Parlamento che in estate gli operatori dei sistemi di trasmissione europei seguono sempre attentamente domanda e offerta sul mercato dell’elettricità. Come sapete, le estati si fanno sempre più calde e in quella stagione il consumo di elettricità cresce enormemente, per cui ogni anno la domanda di elettricità diviene più cospicua e le reti sono sovraccariche.</p>
      <p sl="en">E’ assai importante anche ricordare che è sempre necessario rispettare le norme di sicurezza della rete; di conseguenza, abbiamo assolutamente bisogno di una normativa vincolante cui tutti gli operatori della rete debbano aderire. Abbiamo già visto l’esempio del blackout svizzero, che ha provocato un blackout anche in Italia; in quell’occasione è emerso chiaramente che l’operatore non ha rispettato i requisiti di sicurezza della rete, e ciò ha causato un blackout di grandi proporzioni. Dobbiamo garantire che una situazione di questo genere non si ripeta più, e contemporaneamente istituire un sistema realmente affidabile, in cui le dimensioni della rete europea e del sistema UCTE contribuiscano a impedire i blackout , anziché provocarli o amplificarli.</p>
      <p sl="en">Vi ringrazio per il dibattito. Come vi ho promesso, non appena i risultati dell’inchiesta saranno disponibili verrò prontamente a riferire in Parlamento.</p>
    </intervention>
    <intervention id="1-131" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">La discussione è chiusa.</p>
    </intervention>
  </section>
  <section id="creitem19" title="19. Quote di latte (discussione)">
    <intervention id="1-133" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca l’interrogazione orale alla Commissione sulle quote di latte, presentata dagli onn. Duarte Freitas, Carmen Fraga Estévez, Salvador Garriga Polledo, Esther Herranz García, Elisabeth Jeggle, Albert Jan Maat, Mairead McGuinness, Francisco José Millán Mon, James Nicholson, Neil Parish, Daniel Varela Suanzes-Carpegna, a nome del Gruppo del Partito popolare europeo (Democratici-cristiani) e dei Democratici europei (O-0122/2006 – B6-0444/2006)</p>
    </intervention>
    <intervention id="1-134" speaker_id="28403" name="Duarte FREITAS" is_mep="True" mode="spoken" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">autore. – Signor Presidente, signora Commissario, prima di tutto desidero ringraziare il mio gruppo politico e gli altri gruppi per l’interesse mostrato per questo tema e per aver fatto in modo che la presente interrogazione orale fosse inserita velocemente nell’ordine del giorno. Questo livello di interesse è indicativo dell’importanza e della sensibilità che riveste la questione delle quote di latte.</p>
      <p sl="pt">Signora Commissario, nel corso della riunione informale del Consiglio lei ha affermato che il sistema delle quote di latte appare sempre più vetusto e che deve essere valutato ed esaminato in modo tale che gli agricoltori possano pianificare la loro vita nel lungo termine. Il 3 ottobre, in occasione dell’ultimo incontro della commissione per l’agricoltura e lo sviluppo rurale, Rasmussen, in rappresentanza dell’Esecutivo, ha confermato che i cambiamenti si vedranno dopo l’esame sullo stato di salute della PAC, previsto nel 2008-2009, aggiungendo che molto probabilmente il sistema delle quote di latte sarà gradatamente smantellato entro il 2015, quando scadrà l’accordo del 2003. Non è stato il Parlamento a sollevare la questione in questo momento, ma è in Parlamento che la questione va chiarita, poiché i nostri elettori sono molto preoccupati e sono ansiosi di sapere cosa stia accadendo.</p>
      <p sl="pt">In verità il mercato ha reagito immediatamente a queste dichiarazioni e diverse organizzazioni ed esponenti politici hanno espresso pubblicamente le loro opinioni sul futuro delle quote di latte. Benché l’esame sullo stato di salute della PAC non possa essere considerato alla stregua di una revisione intermedia, siamo consapevoli delle pressioni che vengono esercitate sia internamente che esternamente affinché nei cambiamenti da apportare si vada oltre la mera semplificazione dei processi. Va poi tenuto presente che nel settore lattiero-caseario la pianificazione viene svolta sul lungo termine. Per quanto attiene, da un lato, l’acquisizione delle quote e, dall’altro lato, il miglioramento genetico, gli obblighi di natura ambientale e gli investimenti per determinare la qualità del grasso e il contenuto di proteine del latte prodotto da ciascuna mucca per ogni lattazione sono necessarie analisi ogni 6-8 anni. Pertanto le dichiarazioni oggi rese dai politici avranno ripercussioni fino al 2014-2015.</p>
      <p sl="pt">Essendo il rappresentante di una regione delle Azzorre da cui proviene il 30 per centro della produzione di latte del Portogallo, dove il latte è la principale fonte di reddito e dove non esistono alternative a medio termine, sono particolarmente sensibile a cambiamenti di questo genere. Per noi è infatti essenziale sapere se l’accordo sarà rispettato o meno e se verranno messi in atto meccanismi obbligatori prima o dopo il 2015.</p>
      <p sl="pt">D’altro canto, è altresì cruciale affermare sul piano politico che l’UE terrà conto dell’impatto economico e sociale che cambiamenti di questo genere potranno avere su regioni che dipendono dal latte e in particolare su regioni che non hanno alternative in termini di produzione. Ora, signora Commissario, abbiamo veramente bisogno di sapere se il sistema delle quote di latte sarà mantenuto nella sua forma attuale fino al 2015 in modo che il mercato e i produttori possano essere pienamente informati.</p>
    </intervention>
    <intervention id="1-135" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . – Signor Presidente, per il momento il sistema delle quote conferisce una certa stabilità al mercato europeo, consentendo un’attuazione piena e positiva della riforma del 2003 senza indebite turbative. Tuttavia, affinché il settore del latte possa essere all’altezza della sfida della competitività in una prospettiva futura e affinché prosperi in un mondo più liberista, il sistema delle quote di latte come strumento diventerà sempre meno adeguato per conseguire i nostri obiettivi. Ho pertanto deciso di inserire un dibattito sul futuro del sistema delle quote nell’ambito del processo di controllo sullo stato di salute previsto per il 2008.</p>
      <p sl="en">A lungo termine lo scenario più promettente per il settore lattiero-caseario europeo non contempla le quote. In questo modo, infatti, i produttori più efficienti potranno beneficiare dei mercati in espansione, evitando l’enorme costo, soprattutto per i giovani agricoltori, dovuto all’acquisizione dei diritti di produzione. Il valore del sistema delle quote oltretutto varia ampiamente tra gli Stati membri. I livelli delle quote per Stato membro sono stati fissati fino al 31 marzo 2015, come ha giustamente indicato l’onorevole Freitas. Dopo tale data, in assenza di una proposta della Commissione e di una decisione del Consiglio, il sistema delle quote di latte giungerà a scadenza. E’ un punto importante. Se non sarà presa alcuna decisione, il sistema è destinato ad esaurirsi il 31 marzo 2015. Se il Consiglio dovesse decidere di continuare con il sistema delle quote oltre il 2015, si potrà predisporre una transizione graduale dalle norme vigenti a uno scenario senza limiti alla produzione.</p>
      <p sl="en">E’ nell’interesse di tutti approntare una chiusura morbida per evitare turbative nel settore. Quando mi reco in visita negli Stati membri e parlo con gli agricoltori, essi mi chiedono prevedibilità. Abbiamo il dovere verso il settore agricolo di dare un segnale chiaro, e non all’ultimo minuto, il 1o gennaio 2015, sull’eventualità di proseguire o meno il sistema delle quote. Dobbiamo garantire siffatta prevedibilità, e in questo scenario magari sarebbe opportuno introdurre misure specifiche nell’ambito di un periodo di transizione per rendere il sistema delle quote di latte molto più flessibile di quanto lo sia oggi.</p>
      <p sl="en">Tuttavia, è ancora troppo presto per assumere le misure giuste. Avremo tutti un’idea molto più chiara della situazione e delle diverse opzioni di cambiamento una volta completata la relazione sulle prospettive del mercato lattiero-caseario prevista per la fine del prossimo anno. La relazione sarà presentata al Parlamento e al Consiglio ed esaminerà gli obiettivi e i risultati complessivi della riforma del 2003, ossia l’orientamento al mercato, la competitività e la sostenibilità della PAC sul piano politico, ambientale, economico e di bilancio.</p>
      <p sl="en">Spero che avremo una seria discussione sul futuro e sulle modalità con cui garantire la prevedibilità cui alludevo prima, che considero così importante, non solo per le generazioni più giovani, ma anche per coloro che operano già nel settore.</p>
    </intervention>
    <intervention id="1-136" speaker_id="4271" name="Elisabeth JEGGLE" is_mep="True" mode="spoken" nationality="Germany" birth_date="21-07-1947" birth_place="Untermarchtal" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, signora Commissario, la ringrazio per le parole che ha pronunciato, ma voglio altresì ringraziare il collega, onorevole Freitas, per aver deciso di presentare questa interrogazione orale. Come lei stessa ha già ripetutamente messo in luce, signora Commissario, l’attuale stato di cose – ossia la decisione di mantenere le quote fino al 31 marzo 2015 – e quanto accadrà dopo sono motivo di acceso dibattito, soprattutto in regioni che sono o che si ritengono dipendenti dal latte e dalle quote.</p>
      <p sl="de">E’ positivo sentire una dichiarazione chiara dalla signora Commissario – quale quella che ha appena rilasciato – in cui ci vengono indicati i fatti, ossia che le quote per ora rimangono tali, e in cui ci ha esortato ad aprire un dibattito per tempo sulle soluzioni da proporre al riguardo. Se vogliamo continuare a mantenere le quote, allora gli agricoltori devono saperlo e devono dare la loro adesione, proprio come dovrebbero essere informati della decisione di abbandonare il sistema, come in effetti è previsto allo stato dei fatti.</p>
      <p sl="de">Si impone pertanto la questione relativa agli strumenti che possono essere applicati nella situazione finanziaria attuale come mezzi per preparare l’abolizione; ad esempio, si potrebbe ipotizzare un aumento delle quote di latte, ma nutro dubbi sull’opportunità di ricorrere a tale soluzione. Come vogliamo poi affrontare la questione dei giovani agricoltori che hanno bisogno di certezze per pianificare il futuro e che molto probabilmente non dovrebbero investire molte risorse nelle quote, ma dovrebbero invece investire nella ristrutturazione per consolidare la propria competitività?</p>
      <p sl="de">Inoltre come affronteremo la questione delle aree destinate agli spazi verdi che necessitano dell’attività lattiero-casearia per mantenersi tali? Si tratta prevalentemente di aree con paesaggi molto belli e molto interessanti in cui di solito vi sono pochissime altre possibilità di sostentamento, quindi dobbiamo garantire un sostegno in questo senso.</p>
    </intervention>
    <intervention id="1-137" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">a nome del gruppo PSE. – Signor Presidente, a nome del mio gruppo politico desidero ringraziare il gruppo PPE-DE e l’onorevole Freitas per le sue riflessioni in merito alle dichiarazioni della Commissione sulle quote di latte.</p>
      <p sl="el">Signora Commissario, non ripeterò quanto già sappiamo tutti sull’importanza del settore del latte per l’Europa in termini di produzione, occupazione, investimenti, scambi con l’estero o sicurezza alimentare. Tuttavia, desidero precisare che l’eventuale proposta di abolire o di mantenere le quote di latte deve essere studiata in maniera celere e attenta e deve essere compiuta un’analisi sulle ripercussioni, prima di tutto sul reddito rurale e negli altri settori interessati, oltre che sullo stesso sviluppo rurale. Siffatta analisi deve comprendere tutte le regioni dell’Unione e tener conto delle peculiarità della produzione di latte in alcune di esse.</p>
      <p sl="el">Signora Commissario, non possiamo sostenere il controllo della produzione di latte dopo il 2015 nelle condizioni attuali, che spesso creano oligopoli nel settore. E’ un modello produttivo che appartiene alla filosofia passata della PAC. D’altro canto, però, non possiamo accettare che le quote per la produzione di latte siano liberalizzate da un giorno all’altro prima del 2015. Nel periodo di transizione che stiamo attraversando è necessario rafforzare le misure di trasparenza, efficacia e competitività per il settore in certe regioni dell’Unione. Oltretutto non possiamo nemmeno annunciare una revisione su determinati prodotti nel quadro del controllo sullo stato di salute del 2008-2009. Se vogliamo, possiamo anche credere che sia un controllo sullo stato di salute, ma in realtà ci troviamo dinanzi a una semplificazione della politica agricola comune.</p>
      <p sl="el">Desidero porle una domanda: esiste qualche possibilità di disaccoppiare le sovvenzioni per il 2007? Come possiamo coniugare questa misura alla liberalizzazione o al mantenimento del sistema delle quote?</p>
      <p sl="el">Signora Commissario, so che presenterà una proposta onesta in merito ai limiti, in modo da non creare insicurezza tra i produttori. Credo nel suo impegno politico, ma penso soprattutto che una consultazione puntuale del Parlamento europeo darà competitività e un chiaro orientamento al settore.</p>
    </intervention>
    <intervention id="1-138" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE . – Signor Presidente, anch’io desidero innanzi tutto ringraziare l’onorevole Freitas per aver preso l’iniziativa e per aver quindi sollevato questo tema importante stasera.</p>
      <p sl="nl">Parlando di quote di latte, è importante sottolineare che la situazione nel 1984, all’epoca dell’introduzione delle quote, era completamente diversa rispetto a com’è adesso. Nel 1984 vi erano grandi eccedenze che non si riuscivano a vendere, mentre ora non è palesemente più così. Nel 1984 la differenza tra i prezzi nel mercato globale e i prezzi nell’Unione era abissale, mentre ora è molto meno accentuata.</p>
      <p sl="nl">Se i prezzi dell’UE sono analoghi a quelli del mercato globale, i motivi che sorreggono il sistema delle quote pertanto sono molto meno sostanziali rispetto al 1984. Condivido pienamente la dichiarazione che la signora Commissario ha pronunciato un momento fa, vale a dire che è importante per gli agricoltori sapere in che posizione si trovano. Non so quando la Commissione sarà in grado di presentare le proposte o di indicare la direzione cui puntare nei dettagli, ma sarebbe ideale, nel quadro del controllo sullo stato di salute, affrontare anche tutte le altre componenti della politica agricola e sentire altresì l’opinione della Commissione sul sistema delle quote.</p>
      <p sl="nl">La situazione nell’Unione europea non è – come qualcuno ha già detto – uguale ovunque. Quando la Commissione presenterà la sua analisi, è importante che vi sia un’analisi per paese e forse anche per regione. Per alcune regioni è importante che rimanga in atto un sistema di quote. La Commissione affronterà questo aspetto in sede di analisi? A prescindere dall’esito, sulla base delle conoscenze attuali, credo sarebbe preferibile eliminare gradatamente il sistema delle quote nel corso di un certo periodo di tempo. Dopo tutto, se raffrontiamo la presenza dell’UE in termini di prodotti lattiero-caseari nel mercato globale di oggi con quella del 1984, la situazione adesso è molto peggiore, ed è un fatto che suscita rammarico.</p>
    </intervention>
    <intervention id="1-139" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL . – Signor Presidente, la posizione della signora Commissario in merito alle quote di latte è estremamente preoccupante, poiché ella implica che il sistema potrebbe essere smantellato entro il 2015.</p>
      <p sl="pt">Benché dica che è troppo prematuro assumere misure sostanziali, la strada verso la liberalizzazione cui ella fa accenno ignora l’importanza della produzione di latte in diverse aree agricole svantaggiate. Ad esempio, in Portogallo, sia nelle regioni settentrionali che in quelle centrali della parte continentale che nella regione autonoma delle Azzorre, lo smantellamento del sistema delle quote di latte frenerebbe lo sviluppo rurale e impoverirebbe vaste aree in cui la produzione di latte e di altri prodotti lattiero-caseari è l’attività primaria.</p>
      <p sl="pt">Pertanto mettiamo in risalto la necessità di tutelare le caratteristiche specifiche dell’agricoltura di diversi Stati membri e, in particolare, del Portogallo.</p>
    </intervention>
    <intervention id="1-140" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signor Presidente, desidero ringraziare l’autore dell’interrogazione per aver dato avvio a un dibattito tanto necessario come questo sulle quote di latte. I problemi connessi con tali quote destano preoccupazione negli agricoltori di tutta Europa. Desidero sottolineare che, se le quote saranno mantenute più a lungo, emergerà ovviamente la necessità di determinarne la portata, poiché i quantitativi delle quote di latte sono palesemente ingiusti: potrei citare molti esempi che illustrano quanto stridono rispetto alla domanda di mercato in alcuni Stati membri. Vi sono paesi che vengono significatamene danneggiati da quote che non corrispondono alla domanda dei consumatori. Ne sono un esempio l’Italia e la Spagna, cui è venuta ad aggiungersi la Polonia, un nuovo Stato membro, che è sicuramente nella stessa situazione. Per tale ragione, se le quote vanno mantenute, i quantitativi vanno rivisti in nome dell’equità e della solidarietà europea.</p>
    </intervention>
    <intervention id="1-141" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM. – Signor Presidente, parlando del tema delle quote di latte, desidero sottoporre all’attenzione della signora Commissario una grave situazione. Il gruppo irlandese per la vendita delle quote di latte, composto totalmente da agricoltori anziani, detiene per l’appunto quote latte che intende vendere. Questi produttori hanno deciso di vendere le proprie quote perché sono malati, o affetti da infermità o perché sono ormai anziani.</p>
      <p sl="en">Il ministro irlandese dell’Agricoltura ha stabilito che fisserà le priorità a favore dei giovani agricoltori. La legislazione europea proibisce la discriminazione fondata sull’età, eppure il nostro Ministro discrimina apertamente i detentori più anziani a favore dei giovani agricoltori cui intende assegnare le quote – e questo è il punto fondamentale – al di sotto del valore di mercato. Il Ministro propone di far gravare il costo sugli attuali detentori di quote. In questo modo però si interferisce con il mercato. Molti di questi agricoltori più anziani attualmente sono in preda all’allarmismo a causa delle informazioni incomplete diffuse dalle loro cooperative.</p>
      <p sl="en">Il Ministro intende confiscare le quote non messe in vendita su due basi: se il detentore delle quote non produce per due anni consecutivi o se ha un contratto di locazione che scade in marzo e non vende le proprie quote entro la fine di marzo dell’anno successivo.</p>
      <p sl="en">Il Ministro Coughlan sembra voler dividere la comunità agricola, che tradizionalmente è coesa, attraverso lo sfruttamento di un gruppo da parte di un altro. La minaccia di confiscare le quote è un tentativo di esercitare pressione sugli agricoltori in modo che siano indotti a concludere accordi poco favorevoli e a vendere contro la propria volontà. Chiedo quindi alla signora Commissario di chiarire questa situazione.</p>
    </intervention>
    <intervention id="1-142" speaker_id="4492" name="Albert Jan MAAT" is_mep="True" mode="spoken" nationality="Netherlands" birth_date="08-02-1953" birth_place="Heino" p_group="Group of the European People's Party (Christian Democrats) and European Democrats" m_state="NL">
      <p sl="nl">Signor Presidente, desidero ringraziare l’onorevole Freitas per il modo in cui ha presentato questa iniziativa del gruppo PPE-DE e ringrazio la signora Commissario per aver dato avvio al dibattito sul futuro dei prodotti lattiero-caseari. Siamo onesti: la situazione è cambiata nel corso degli anni. I costi elevati delle quote hanno fatto balzare alle stelle il costo della mungitura, mentre la politica europea nel settore lattiero-caseario viene sempre più criticata. Finora abbiamo perso il 60 per cento delle nostre esportazioni nel mercato globale, mentre l’Unione europea e il settore lattiero-caseario europeo hanno perso il 4 per cento a livello di produzione mondiale.</p>
      <p sl="nl">Dal momento che la domanda attuale di prodotti lattiero-caseari è nettamente superiore alla produzione globale, l’Europa farebbe meglio ad accettare questo fatto e a valutare cosa fare dopo il 2015. Da un lato, vi sono gli imprenditori che vogliono espandersi, ma vengono schiacciati dai costi elevati delle quote. Dall’atro lato, vi sono aree in Europa in cui le quote non sono più in atto, e il Regno Unito ne costituisce un esempio calzante. Sussistono pertanto tutti i motivi per valutare la definizione di un calendario adeguato dopo il 2015 al fine di predisporre un sistema migliore e più efficace. Consentitemi allora di avanzare alcuni suggerimenti al riguardo.</p>
      <p sl="nl">Prima di tutto. le quote di latte devono diventare commercializzabili sul piano internazionale. Il prelievo elevato deve essere abbassato quando la quota viene effettivamente usata e laddove le vendite sono praticamente slegate dal sostegno comunitario. Potremmo inoltre considerare il livellamento delle quote di latte sul piano europeo. Quando un paese non riesce a colmare l’intera quota e un altro paese avrebbe bisogno di un margine in più, potremmo semplicemente applicare una compensazione a posteriori . E’ altresì ipotizzabile un graduale aumento delle quote per i produttori lattiero-caseari e per le cooperative che vendono i propri prodotti senza sostegno comunitario.</p>
      <p sl="nl">Infine propugniamo un uso effettivo dei fondi europei per lo sviluppo rurale nelle zone in cui i piccoli produttori lattiero-caseari incontrano problemi sul versante dell’occupazione e della conversione. In quest’ottica la signora Commissario potrebbe anche applicare un opportuno calendario che porti a uno slittamento verso il mercato e, come membro del partito cristiano democratico olandese, il CDA, apprezzerei molto se la signora Commissario adottasse questa linea. Devo infatti congratularmi con lei, anche perché alcune di queste proposte sono già state annunciate da Rasmussen, capo della sezione per il latte e i prodotti di origine animale della DG Agricoltura. E’ un buon segno per il futuro, per quanto riguarda un dibattito puntuale sui prodotti lattiero-caseari.</p>
    </intervention>
    <intervention id="1-143" speaker_id="4349" name="Rosa MIGUÉLEZ RAMOS" is_mep="True" mode="spoken" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">Signor Presidente, signora Commissario, la riforma a medio termine della PAC è stata annunciata semplicemente nei termini di una revisione intermedia, ma nonostante ciò è una delle riforme più significative che tale politica abbia mai subito.</p>
      <p sl="es">Visti i precedenti e le dichiarazioni pubbliche che sono state rilasciate sul sistema delle quote negli ultimi mesi e che hanno suscitato un certo allarme e incertezze nel settore, vorrei che lei chiarisse senza ombra di dubbio che il controllo sullo stato di salute previsto nel 2008 ci garantirà che la riforma funzioni e che mai e poi mai la Commissione si spingerà oltre, o rinvierà la data su cui il Parlamento aveva espresso il proprio parere nei dibattiti sull’ultima riforma. Le ricordo infatti che l’Assemblea era a favore dell’applicazione delle norme vigenti fino all’esercizio finanziario 2014-2015, conformemente alla proposta della Commissione. D’altro canto, lo stesso concetto è stato ribadito anche da altri colleghi.</p>
      <p sl="es">Questa prospettiva di stabilità, signora Commissario, che l’Esecutivo propose all’epoca, rimane essenziale per un’attività economica che, come ogni altra, deve pianificare, investire, effettuare pagamenti e prepararsi per ciò che il futuro potrebbe riservare sulla base di un quadro normativo determinato a priori .</p>
      <p sl="es">Nella mia regione, la Galizia, come in altre che sono state citate, come la regione autonoma delle Azzorre e del Portogallo settentrionale – e ringrazio l’onorevole Freitas la cui interrogazione ha reso possibile questo dibattito – le aziende agricole svolgono un ruolo decisivo a livello sociale e ambientale, ma anche per quanto riguarda il ripristino dell’equilibrio territoriale.</p>
      <p sl="es">Le associazioni agricole sostengono che il modello galiziano, basato sulle aziende a conduzione familiare, rappresenta la dimostrazione più lampante del ruolo multifunzionale di questo genere di aziende e della capacità che esse hanno di legare la gente alla regione.</p>
      <p sl="es">Se la Commissione intende cambiare le regole del gioco, prima deve spiegare cosa si propone di fare, quando e come vuole procedere. Il processo deve poi svolgersi nella massima trasparenza, poiché l’incertezza, signora Commissario, è la peggior cosa possibile per gli operatori del settore.</p>
      <p sl="es">Il settore ha bisogno di stabilità e non di turbative, ha bisogno di tempo per adattarsi e per pianificare, e pertanto ritengo che dovremmo concludere l’applicazione della presente riforma prima di pensare alla prossima.</p>
    </intervention>
    <intervention id="1-144" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la produzione di latte rappresenta una caratteristica saliente delle regioni agricole più in difficoltà. Assicura il sostentamento ed è una forza vitale nelle regioni in cui altri tipi di produzione industriale sarebbero difficili o impossibili. E’ riuscita a raggiungere buoni livelli di produttività nel settore dei foraggi grezzi in zone che, ad esempio, non sono fertili.</p>
      <p sl="fi">La produzione di latte è un’attività ad alta intensità di capitale. Gli investimenti necessari sono cospicui. Una moderna struttura di produzione può costare fino a un milione di euro. Però di solito crea occupazione solo per le aziende a conduzione familiare.</p>
      <p sl="fi">La produzione di latte è soggetta a quote. Molti giovani agricoltori hanno effettuato investimenti colossali per acquisire maggiori diritti di produzione. Non è infrequente che le quote di produzione raggiungano un valore d’acquisto di 150 000 euro o più. La produzione di latte pertanto necessita di un quadro protetto a lungo termine che non può concretizzarsi in un obiettivo da conseguire in otto anni. Un sistema di per sé solido ha portato a un quadro equilibrato per gli agricoltori in cui intraprendere la propria attività di produzione. Le fluttuazioni dei prezzi sono state minime e il mercato è rimasto stabile.</p>
      <p sl="fi">L’abolizione delle quote di latte altererebbe immediatamente la situazione. Le grandi imprese industriali nelle regioni europee più avanzate si troverebbero in una forte posizione competitiva. La diversità agricola si impoverirebbe irrimediabilmente. Gli investimenti massicci effettuati dalle aziende a conduzione familiare nelle quote di latte perderebbero immediatamente il proprio valore. I mercati del latte perderebbero stabilità. Tutto ciò renderebbe l’attività molto rischiosa e avrebbe effetti avversi soprattutto sulle regioni agricole che incontrano maggiori difficoltà a fronte delle condizioni naturali in cui si trovano.</p>
    </intervention>
    <intervention id="1-146" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, la politica agricola comune ha sollevato molti dubbi e continuerà a sollevarne. Avrà sempre i suoi sostenitori e i suoi detrattori.</p>
      <p sl="pl">L’intenzione della Commissione europea di rivedere la politica agricola comune, e quindi anche le quote di latte, ha destato preoccupazioni e speranze, soprattutto nei paesi che vengono penalizzati da questo sistema, come la Polonia. La quota assegnata al mio paese infatti è vergognosamente bassa. Per fornire un esempio emblematico, la Germania ha 80 milioni di abitanti e una quota di circa 28 milioni di tonnellate, mentre alla Polonia, con una popolazione che è la metà di quella tedesca, sono concessi soltanto circa 9 milioni di tonnellate di latte. In termini pratici la Polonia ha una quota inferiore di 4,5 milioni tonnellate rispetto ai 13-13,5 milioni di tonnellate che le spetterebbero.</p>
      <p sl="pl">La domanda che vorremmo porre è la seguente: che cosa accadrebbe se le quote di latte venissero abolite, soprattutto nei paesi come la Polonia, in cui predominano le aziende a conduzione familiare invece delle grandi imprese agricole? Cambiare le regole della politica agricola comune non porterebbe forse queste aziende al fallimento?</p>
    </intervention>
    <intervention id="1-147" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, signora Commissario, reputo del tutto deprecabile che i nuovi Stati membri traggano il mimino beneficio dalla politica agricola comune. Essi partecipano a questo “piano Marshall” per l’agricoltura, la cui grande virtù soleva essere la sua attenzione per il futuro e la sua visione a lungo termine. Ebbene sì, abbiamo aderito all’Unione europea troppo tardi. Non è colpa della signora Commissario: questa è la storia d’Europa. Purtroppo però gli agricoltori polacchi si trovano tuttora alle prese con il problema delle quote di latte, le quali sono al di sotto della soglia ottimale di diversi milioni di tonnellate, e al contempo siamo costretti a pagare multe salate per la produzione in eccesso di latte, con la prospettiva che le quote saranno abolite nel 2015. Purtroppo però nel frattempo i produttori di latte polacchi scompariranno dal mercato.</p>
    </intervention>
    <intervention id="1-148" speaker_id="1993" name="Carmen FRAGA ESTÉVEZ" is_mep="True" mode="spoken" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, come rappresentante della Galizia, una regione produttrice di latte per eccellenza, reputo molto opportuna l’interrogazione orale oggi rivolta alla Commissione europea.</p>
      <p sl="es">Signora Commissario, i produttori sono assai sconcertati per le informazioni che stanno circolando, da cui si può dedurre che saranno apportati cambiamenti al sistema istituito nel 2003 per il settore del latte, in particolare per quanto concerne il sistema delle quote.</p>
      <p sl="es">Oggi, signora Commissario, non è stata molto specifica, ma ha chiarito una serie di aspetti: si è impegnata ad avviare un dibattito, ci sarà un periodo di transizione prima dell’abolizione delle quote nel 2015, da cui evinco che ci sarà un periodo di smantellamento graduale prima del 2015, quando le quote non esisteranno più.</p>
      <p sl="es">Signora Commissario, stiamo parlando di un settore economico che ha bisogno di certezza giuridica e di garanzie a medio e a lungo termine che gli consentano un minimo di pianificazione, e ogni ulteriore cambiamento o incertezza potrebbero, perlomeno nel mio paese, causare ripercussioni gravi sul piano sociale ed economico.</p>
      <p sl="es">Le quote sono un bene molto importante per gli agricoltori. In una regione come la Galizia, in cui bisogna continuare il processo di ristrutturazione, è essenziale, per giungere a un completamento, che l’attuale sistema delle quote sia mantenuto come previsto. Altrimenti le conseguenze potrebbero essere disastrose, poiché l’eliminazione delle quote innescherebbe ripercussioni drammatiche sul prezzo del latte e quindi sui profitti per il settore lattiero-caseario.</p>
      <p sl="es">Le chiedo, pertanto, signora Commissario, che eventuali transizioni e altre eventuali idee siano messe in atto a partire dal 2015.</p>
      <p sl="es">Infine, desidero cogliere questa opportunità per mettere in luce il fatto che le politiche degli Stati membri devono essere gestite mediante cooperazione nell’arco dell’intero processo e che quindi ogni restrizione agli scambi di quote in uno Stato membro deve essere considerata come un grave ostacolo alla capitalizzazione, alla competitività e allo sviluppo del settore, come purtroppo sta avvenendo nel caso del piano nazionale avanzato dal governo spagnolo.</p>
    </intervention>
    <intervention id="1-149" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Desidero ringraziarla nuovamente per la sua presenza qui in Aula, signora Commissario. Il fatto che lei venga spesso a Strasburgo è una chiara dimostrazione dell’importanza che ancora riveste l’attività agricola in Europa.</p>
      <p sl="pt">Abbiamo esaminato la politica agricola comune. Il mio gruppo, il PSE, ha tenuto un importante seminario proprio la settimana scorsa a Bruxelles sul tema della PAC nella sua forma attuale e nella forma che auspichiamo. Riflettere sul futuro non significa necessariamente introdurre elementi di instabilità. Gli agricoltori lavorano con la natura e danno il giusto valore ai cicli naturali, mentre i mercati, come sappiamo, reagiscono a tutti i fattori di instabilità. Poste queste premesse, l’instabilità esclude perlomeno l’inerzia, e non dobbiamo quindi cadere nella vecchia trappola della difesa dello status quo ad ogni costo.</p>
      <p sl="pt">Signora Commissario, le ultime dichiarazioni rese in certi ambienti hanno suscitato un grande allarme nel settore, a cui deve essere data una risposta politica appropriata in modo che l’instabilità avvertita nel settore non sia in qualche modo sfruttata per scopi politici abietti. L’instabilità e l’insicurezza infatti possono essere affrontate solo fornendo informazioni sistematiche e trasparenti e dai contenuti quanto più possibile limpidi.</p>
      <p sl="pt">Le chiedo pertanto di adottare una strategia di chiarimento più efficace possibile per il settore, in modo che risulti evidente che la Commissione onora i propri accordi e gli impegni fissati fino al 2014. Tali accordi devono ovviamente essere ottemperati senza pregiudizio per il dibattito e senza pregiudizio per l’esame di soluzioni alternative che potrebbero rivelarsi appropriate.</p>
    </intervention>
    <intervention id="1-150" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, signora Commissario, la possibilità di avere prospettive future chiare e certe è molto importante per tutte le attività, tanto più per i produttori di latte e per il settore lattiero-caseario. Le quote saranno valide fino al 2015 e reputo opportuna questa decisione presa nel corso della revisione di medio termine. Tuttavia, se ora la Commissione suscita dubbi, si manda il segnale sbagliato, e quindi sono lieto che la signora Commissario questa sera ci abbia in qualche modo rassicurato sulla posizione dell’Esecutivo.</p>
      <p sl="en">Signora Commissario, lei ha affermato che le quote ormai non sono più utili. Ebbene, forse lei ha anche ragione, ma devo farle presente che manca ancora molto alla scadenza del 2015 ed è molto difficile prevedere il futuro e indovinare le condizioni che vigeranno in tale periodo. Nel 2015, come lei ha giustamente affermato, dovrebbe esserci una chiusura morbida e credo che, quando arriverà il momento in cui le quote dovranno venire meno, dovrebbe verificarsi una chiusura di questo tipo. Le mie obiezioni vertono sui tempi. Di conseguenza, oltre alla data, dobbiamo assolutamente avere uno scambio di vedute su quanto potrebbe o non potrebbe accadere, altrimenti come possiamo incoraggiare i giovani a dedicarsi all’attività in questione? Come possiamo incentivare i giovani agricoltori ad accedere al settore? Come possono infatti pianificare il futuro quando il futuro viene messo in dubbio proprio adesso?</p>
      <p sl="en">Il settore lattiero-caseario, come lei sa sin troppo bene, è la colonna portante dell’agricoltura in tutta l’Unione europea. Dobbiamo lavorare insieme per conseguire un futuro solido per questo settore. Solo lavorando insieme possiamo centrare l’obiettivo. Spero che lei colga l’opportunità per lavorare con noi in seno alla commissione per l’agricoltura e che si impegni in maniera positiva e attiva per assicurare che in effetti vi sia un futuro per il settore lattiero-caseario, per gli agricoltori dediti a questa attività e per l’industria lattiero-casearia. Non bisogna pensare solo ai lavoratori delle imprese agricole, ma anche agli addetti delle industrie di trasformazione e dei settori legati alle aziende agricole.</p>
    </intervention>
    <intervention id="1-151" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, conveniamo tutti sul fatto che le zone rurali europee, gli agricoltori e gli allevatori europei hanno bisogno di un po’ di certezza. L’accordo di Bruxelles del 2002 forniva siffatta certezza e come contropartita gli Stati membri avevano accettato una riforma della PAC che chiedeva grandi sacrifici al mondo rurale, soprattutto ai paesi beneficiari del Fondo di coesione.</p>
      <p sl="es">Tale certezza implicava, fra le altre cose, che il sistema delle quote di latte sarebbe rimasto in vigore fino al 2015, consentendo agli agricoltori un tempo sufficiente per riorganizzare le proprie aziende in modo da renderle più competitive o, se necessario, per uscire dal settore.</p>
      <p sl="es">Vogliamo però che le certezze siano mantenute, e lei sa che le quote sono l’unica garanzia per gli agricoltori in un mercato in cui i prezzi sono in caduta libera. Le quote sono un bene per gli agricoltori, i quali devono avere la libertà di trasferirle e di venderle quando vogliono cessare la produzione. L’incertezza infatti, signora Commissario, ne comporta una riduzione di valore.</p>
      <p sl="es">Nella mia regione, le Asturie, sono andate perse 94 000 tonnellate nell’arco di due anni a causa della cessazione dell’attività da parte degli agricoltori. Tra il 1996 e il 2006 il numero di aziende agricole è passato da 30 000 a 3 200. I giovani agricoltori, di cui parliamo tutti così tanto, compresi i giovani agricoltori con quote di latte elevate e aziende floride, stanno abbandonando il settore. Il governo oltretutto ha vietato il trasferimento di quote tra privati.</p>
      <p sl="es">Il nostro problema, signora Commissario, è lo sviluppo rurale. Il prossimo anno lei si appresta a svolgere un controllo sullo stato di salute della politica agricola comune. Spero che si comporterà come un medico e non come un patologo.</p>
      <p sl="es">Pensa che sia corretto parlare di misure transitorie quando non esiste nemmeno un finanziamento sufficiente per garantire lo sviluppo rurale? Le ricordo che, per esempio, il mio paese perderà la metà dei fondi per lo sviluppo rurale nei prossimi anni. Pensa di affrontare questa situazione nella revisione che si compirà il prossimo anno?</p>
    </intervention>
    <intervention id="1-152" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il dibattito in quest’Aula sulle quote di latte si sta surriscaldando. Ci stiamo tutti chiedendo che cosa accadrà se aboliremo il sistema delle quote per la produzione di latte. Si sono levate molte critiche soprattutto riguardo al fatto che il sistema vigente è arcaico, inibisce lo sviluppo del settore lattiero-caseario e ne diminuisce la competitività sul mercato mondiale.</p>
      <p sl="pl">L’abolizione del sistema incontra l’opposizione dei paesi che hanno condizioni naturali sfavorevoli per la produzione lattiero-casearia. Per loro, siffatta abolizione comporterebbe lo spostamento della produzione verso altre regioni, causando la perdita della fonte di sostentamento e di un reddito continuo per molti agricoltori. Il fenomeno potrebbe investire anche le regioni meno sviluppate della parte orientale della Polonia, uno dei paesi cui sono state assegnate quote di latte inique ed estremamente basse. Rischiamo quindi di diventare presto importatori netti.</p>
      <p sl="pl">Secondo alcuni esperti, l’impatto negativo di un sistema rigido di quote sarà ancor più forte per la Polonia rispetto ad altri Stati membri, poiché tutto il sistema in pratica limita le opportunità di modernizzazione e l’uso del potenziale di produzione a causa del basso livello di aiuti per il settore del latte nell’Unione europea. Molti sostengono che le quote di latte hanno ormai perso la loro ragion d’essere economica. Stiamo inoltre negoziando con l’OMC, nel cui ambito abbiamo promesso di eliminare le sovvenzioni alle esportazioni e di ridurre ampiamente le tariffe istituite per proteggere il mercato interno.</p>
      <p sl="pl">Quali saranno allora le ripercussioni per il mercato comunitario del latte? Pare che limitare il carattere restrittivo del sistema, ad esempio, coniugando le quote all’ingrosso e quelle dirette, e diminuire le multe per il superamento dei limiti sarebbe giusto in questo momento. Ricordo infatti alla signora Commissario che vi sono alcuni paesi che attualmente non fanno pieno uso delle proprie quote.</p>
    </intervention>
    <intervention id="1-153" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, in Irlanda non si parla d’altro. Giovedì sera ho avuto un incontro con un nutrito gruppo di produttori lattiero-caseari a Navan nella Contea di Meath, e le loro domande non vertono tanto sull’abolizione delle quote di latte nel 2015, ma piuttosto su cosa verrà fatto a partire dal 2008 per far crollare il valore delle quote di latte.</p>
      <p sl="en">Ho letto con interesse nel Farmers’ Journal di giovedì scorso i cinque punti chiave che la Commissione ha in mente. E’ assolutamente opportuno portarli all’attenzione dell’Assemblea. Mi pare che l’intenzione sia quella di aumentare gradatamente le quote a partire dal controllo sullo stato di salute, riducendo i costi per gli Stati membri dovuti ai prelievi elevati, bilanciando le quote a livello di Unione europea in modo che una quota eccessiva in un determinato Stato membro possa essere assorbita da un’eventuale carenza in un altro. Si profila pertanto uno scambio transnazionale oltre alla riduzione del valore delle quote negli Stati membri. Tale fenomeno è già in atto, o perlomeno lo è già in Irlanda.</p>
      <p sl="en">Esiste anche il rovescio della medaglia. Tutti gli studi che ho letto in materia indicano unanimemente che l’abolizione delle quote di latte provocherà un netto calo dei prezzi del latte in molti Stati membri, cui corrisponderà un aumento della produzione. Siffatta dinamica interesserà l’Irlanda, i Paesi Bassi, la Danimarca e il Lussemburgo.</p>
      <p sl="en">Il punto fondamentale in questa vicenda è che siamo tutti a favore dell’abolizione se i mercati saranno positivi nel 2015, ma nessuno di noi sa quale sarà la situazione dei mercati in quel momento. Attendo con ansia la sua analisi sul mercato lattiero-caseario. Dovrò valutare attentamente il futuro, poiché, se i mercati mondiali non sono positivi, non posso raccomandare agli agricoltori di muoversi in una direzione piuttosto che in un’altra per poi rimanere sempre allo stesso punto. Non ha senso.</p>
      <p sl="en">Per coloro che nutrono preoccupazione per i giovani agricoltori – e anch’io sono preoccupata, benché i miei piccoli agricoltori al momento siano assai piccoli! – chi incoraggerebbe altri a dedicarsi a un’attività in cui si deve lavorare il doppio per guadagnare la metà? Non ha senso. Dobbiamo tenere presente questo punto.</p>
      <p sl="en">La soluzione è da ricercare nell’OMC e negli sviluppi che avverranno in tale sede. In ogni caso stiamo tenendo un dibattito e questo è un segno positivo. Dovremmo discutere di più di questi temi in Aula, anziché limitarci a leggere gli articoli che su di essi scrivono i giornali nazionali.</p>
    </intervention>
    <intervention id="1-154" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, ringrazio l’onorevole Freitas per aver affrontato l’argomento e la signora Commissario per essere qui questa sera, poiché il dibattito che si sta svolgendo è davvero importante.</p>
      <p sl="en">Dobbiamo renderci conto del fatto che il sistema delle quote di latte e dei terreni lasciati a riposo dovrà essere gradatamente abolito in futuro, poiché non rientra nella politica agricola scorporata. Dobbiamo inoltre fissare una data e rispettarla. Infatti, da quando sono deputato, si parla in continuazione di quanto sia imminente l’abolizione delle quote, ma finora non è ancora avvenuta. Dobbiamo accettare il fatto che un giorno le quote saranno effettivamente abolite. Tutti in quest’Aula riconoscono il valore della produzione lattiero-casearia in tutti gli Stati membri – tanto più nella mia regione del Regno Unito, l’Inghilterra occidentale, dove il settore lattiero-caseario garantisce la sussistenza a livello locale e ora è soggetto a enormi pressioni. Un aspetto interessante inerente alle quote e al loro valore è che dieci anni fa nel Regno Unito valevano quasi una sterlina al litro, mentre ora valgono solamente un penny al litro. Dobbiamo pertanto ricordare che per molti versi le quote non sono una sostanza tangibile e il loro valore può scomparire dall’oggi al domani. Dobbiamo stare molto attenti al modo in cui affrontiamo questo aspetto. Nel Regno Unito adesso il vero problema è rappresentato dal potere dei supermercati e dal ribasso dei prezzi. Non riusciamo nemmeno ad arrivare alla quota nazionale, il che segnala un problema dovuto al prezzo.</p>
      <p sl="en">In alcuni momenti degli ultimi vent’anni si è registrato un aumento del commercio di prodotti lattiero-caseari a livello mondiale, ma, visto che in Europa viene esercitato un controllo sulle quantità prodotte, non abbiamo mai potuto approfittarne. Serve quindi un regime più flessibile in futuro. Vorrei che la signora Commissario mi indicasse cosa pensa in proposito.</p>
      <p sl="en">La Nuova Zelanda – i cui metodi di produzione sono al pari degli altri – ha ancora una forma di quote, poiché ha una cooperativa nazionale, cui gli agricoltori devono aderire per poter produrre quantità extra di latte. E’ infatti interessante esaminare le possibili forme che potrà assumere il sistema dopo il 2015, ma prima bisogna accettare il fatto che le quote dovranno essere abolite.</p>
    </intervention>
    <intervention id="1-155" speaker_id="28403" name="Duarte FREITAS" is_mep="True" mode="spoken" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">autore. – Signor Presidente, la ringrazio molto. In qualità di autore dell’interrogazione, molto brevemente desidero porre una domanda specifica alla signora Commissario, in modo che possiamo tutti lasciare l’Aula con una visione più chiara della questione.</p>
      <p sl="pt">Come ha detto la signora Commissario, sappiamo che, se non vi sarà alcun intervento, gli accordi giungeranno a scadenza nel 2005. Sappiamo anche che, come ha indicato la stessa signora Commissario, il sistema è antiquato e deve essere abolito. Ora vorremmo sapere, e questa è la domanda che le pongo, signora Commissario, e mi aspetto una risposta estremamente chiara, se per lei l’abolizione graduale può partire prima del 2015, come ha ipotizzato Rasmussen, che è il rappresentante della Commissione in seno alla commissione parlamentare per l’agricoltura, o se il processo sarà avviato dal 2015 in avanti. E’ una domanda cruciale a cui le chiedo di dare una risposta molto netta.</p>
    </intervention>
    <intervention id="1-156" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione. – Signor Presidente, ho seguito con grande attenzione questo interessante e appassionato dibattito che rispecchia perfettamente l’importanza del settore lattiero-caseario.</p>
      <p sl="en">Come ha detto giustamente l’onorevole Mulder, il sistema delle quote è stato introdotto nel 1984, in un periodo in cui volevamo mantenere alti i prezzi dei nostri prodotti. All’epoca quindi il sistema delle quote aveva un senso. La situazione però è mutata drasticamente negli ultimi vent’anni e pertanto, nell’ambito della riforma del 2003, si è discusso di come intervenire nel settore lattiero-caseario. Si è quindi deciso di mantenere il sistema delle quote fino al 31 marzo 2015. Si è deciso di aumentare le quote e di ridurre i prezzi. L’introduzione graduale di questi cambiamenti sarà completata il prossimo anno.</p>
      <p sl="en">Poi si è profilata la possibilità del controllo sullo stato di salute. Non ci sarà una nuova riforma nel 2008-2009. Questo è un punto importante. Il controllo sullo stato di salute fornisce semplicemente la possibilità di razionalizzare e di semplificare la politica agricola comune, in linea con la riforma della PAC del 2003.</p>
      <p sl="en">Nelle mie relazioni con il Parlamento ho sempre cercato di mantenere un atteggiamento molto aperto. Non gioco a carte coperte. E’ necessaria una discussione, nell’ambito del controllo sullo stato di salute, in merito a ciò che si dovrà fare riguardo al sistema delle quote di latte quando giungerà a scadenza nel 2015. Non ho idee precostituite sullo smantellamento graduale, ma dobbiamo far sapere al settore lattiero-caseario se vogliamo prolungare o meno il sistema delle quote. Non sto proponendo alcun cambiamento, poiché il sistema delle quote giungerà comunque a termine nel 2015, se non interverremo altrimenti, ma dobbiamo però comunicare al settore se vogliamo rimanere fedeli all’accordo di abolire il sistema delle quote nel 2015. Se non diciamo nulla, gli agricoltori di tutta Europa presupporranno che non sarà abolito. Terranno le proprie quote ipotizzando che manterranno intatto il proprio valore dopo il 31 marzo 2015, salvo che il Consiglio e il Parlamento all’improvviso non decidano poi di abolirle, annullando da un giorno all’altro il loro valore. A quel punto le quote non varranno assolutamente nulla! Questa non è prevedibilità, e dobbiamo pertanto inviare un segnale chiaro sulla forma che sarà data al futuro.</p>
      <p sl="en">Come ho detto nel mio primo intervento, alla fine del prossimo anno disporremo della relazione sulle prospettive del mercato lattiero-caseario. Ho un’abitudine consolidata, onorevole Nicholson: quella di lavorare a stretto contatto con il Parlamento, e in modo specifico con la commissione per l’agricoltura e lo sviluppo rurale, in modo da poter discutere ciò che accadrà, al fine di garantire stabilità ed evitare incertezza nel settore lattiero-caseario dell’Unione europea.</p>
    </intervention>
    <intervention id="1-157" speaker_id="28297" is_mep="True" mode="spoken" role="Presidente" name="Jacek SARYUSZ-WOLSKI" nationality="Poland" birth_date="19-09-1948" birth_place="Łódż" m_state="PL">
      <p sl="unknown">La discussione è chiusa.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-158" speaker_id="28145" name="Béla GLATTFELDER" is_mep="True" mode="spoken" nationality="Hungary" birth_date="04-05-1967" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Negli ultimi tempi circolano diverse voci secondo cui la Commissione starebbe preparando una riforma dell’organizzazione del mercato del latte, in cui spicca l’abolizione delle quote di latte. Dal canto suo, la Commissione non ha dato alcuna smentita. Una siffatta notizia è destabilizzante se non altro perché negli ultimi anni la riforma è stata intrapresa primariamente in quei settori in cui il sistema in ogni caso sarebbe giunto a termine. Non sussiste un motivo così impellente nel caso del settore del latte, poiché le normative relative a tale settore saranno in vigore fino al 2015 e oltretutto il sistema delle quote ha garantito al mercato e ai prodotti una certa stabilità.</p>
      <p sl="hu">Se il sistema delle quote dovesse essere abolito, il reddito dei produttori lattiero-caseari colerebbe a picco in tutta Europa, accentuando la concentrazione nel settore. Decine di migliaia di agricoltori che producono per i mercati locali sarebbero costretti a sospendere la produzione. Di conseguenza, gli Stati membri che si trovano in condizioni meno favorevoli assisterebbero a un calo significativo della produzione di latte. In questo modo, diversi Stati membri dovrebbero soddisfare il loro fabbisogno lattiero-caseario ricorrendo prevalentemente alle importazioni.</p>
      <p sl="hu">Benché in Ungheria la produzione di latte sia principalmente nelle mani di grandi industrie e seppur sia competitiva, non sarebbe comunque nell’interesse del paese abolire il sistema delle quote. A causa delle attuali difficoltà economiche, il consumo di latte è basso, e l’Ungheria non è in grado di sfruttare appieno le proprie quote. Al contempo, però, speriamo che, se l’economia si riprende, aumenti anche il consumo. Di conseguenza, l’Ungheria troverebbe particolarmente inaccettabile qualsiasi trasformazione del sistema delle quote che comporti il trasferimento delle quote degli Stati membri che ne usufruiscono meno verso i paesi che le usano maggiormente.</p>
    </intervention>
    <intervention id="1-159" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Il motivo che soggiace al mantenimento di un rigido sistema di quote è che le quote vigenti consentono una produzione di latte superiore al consumo interno dell’UE.</p>
      <p sl="hu">Dal 2007 in poi i pagamenti diretti ai produttori di latte saranno del tutto slegati dalla produzione, ossia i pagamenti non andranno al produttore di latte, ma al detentore delle quote nel periodo di riferimento mediante la corresponsione di una somma forfetaria commisurata all’area del terreno.</p>
      <p sl="hu">Ai sensi delle norme attuali, il sistema delle quote di latte rimarrà in vigore fino al 2014-2015. La signora Commissario Fischer Boel ha dichiarato che, nel contesto della revisione, dovremo affrontare la questione delle quote, ma non ha dato alcun dettaglio concreto.</p>
      <p sl="hu">Mantenere il sistema delle quote rappresenta l’unica garanzia di stabilità del mercato e dei prezzi. Senza le quote la produzione aumenterebbe in maniera significativa e porterebbe a eccedenze che a loro volta causerebbero una contrazione dei prezzi, con buona probabilità di soffocare i piccoli produttori. Al contempo, senza un sostegno, solo le industrie più competitive riuscirebbero a competere dinanzi alla pressione delle importazioni o ad essere efficaci sul mercato delle esportazioni.</p>
      <p sl="hu">In Ungheria la produzione di latte registra una costante diminuzione a causa dei problemi legati all’efficienza; benché i prezzi d’acquisto non siano in calo, usiamo soltanto circa il 70 per cento delle quote comunitarie che ci sono state assegnate. Purtroppo, infatti, contrariamente a quanto avviene in Europa occidentale, i produttori non posseggono gli impianti di trasformazione.</p>
      <p sl="hu">Se il sistema delle quote fosse abolito, la proporzione di prodotti importati aumenterebbe, rendendo ancora più evidenti i problemi di competitività dei produttori ungheresi, e forse si accelererebbe anche il declino della produzione interna. Per tutte queste ragioni non sono a favore dell’abolizione del sistema delle quote di latte.</p>
    </intervention>
  </section>
  <section id="creitem20" title="20. Sostegno allo sviluppo rurale a titolo del FEASR – Modulazione facoltativa dei pagamenti diretti nell’ambito della PAC (discussione)">
    <intervention id="1-161" speaker_id="28297" is_mep="True" mode="spoken" role="Presidente" name="Jacek SARYUSZ-WOLSKI" nationality="Poland" birth_date="19-09-1948" birth_place="Łódż" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A6-0319/2006), presentata dall’onorevole Jan Mulder a nome della commissione per l’agricoltura e lo sviluppo rurale, sulla proposta di regolamento del Consiglio che modifica il regolamento (CE) n. 1698/2005 sul sostegno allo sviluppo rurale da parte del Fondo europeo agricolo per lo sviluppo rurale (FEASR) [COM(2006)0237 – C6-0237/2006 – 2006/0082(CNS) ];</p>
      <p sl="unknown">la relazione (A6-0315/2006), presentata dall’onorevole Lutz Goepel a nome della commissione per l’agricoltura e lo sviluppo rurale, sulla proposta di regolamento del Consiglio recante norme per la modulazione volontaria dei pagamenti diretti, di cui al regolamento (CE) n. 1782/2003 che stabilisce norme comuni relative ai regimi di sostegno diretto nell’ambito della politica agricola comune e istituisce taluni regimi di sostegno a favore degli agricoltori, e recante modifica del regolamento (CE) n. 1290/2005 [COM(2006)0241 – C6-0235/2006 – 2006/0083(CNS) ].</p>
    </intervention>
    <intervention id="1-162" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione. – Signor Presidente, prima di entrare nel merito delle relazioni, vorrei ringraziare i relatori, onorevoli Lutz Goepel e Jan Mulder, nonché i membri della commissione per l’agricoltura e lo sviluppo rurale, per l’impegno profuso nella stesura di queste due relazioni.</p>
      <p sl="en">Comincerò con la relazione dell’onorevole Goepel. Ho preso attentamente nota della posizione della commissione per l’agricoltura, che intende respingere la proposta sulla modulazione volontaria e chiedere alla Commissione di ritirare la proposta.</p>
      <p sl="en">Prima di affrontare alcuni punti della relazione nei dettagli, vorrei ricordare il motivo per cui ho presentato la proposta, e qual è stato il principio che ne ha ispirato la redazione.</p>
      <p sl="en">La proposta della Commissione risponde alla richiesta, avanzata dal Consiglio europeo lo scorso dicembre, di presentare una proposta sulla modulazione volontaria. Tale modulazione era un mezzo per consentire agli Stati membri di trasferire fondi dal primo pilastro della politica agricola comune al secondo pilastro, per rafforzare il bilancio dello sviluppo rurale, un obiettivo con cui gran parte di voi sarà d’accordo.</p>
      <p sl="en">Ho espresso le mie preoccupazioni su alcuni aspetti dell’accordo raggiunto dal Consiglio, in particolare per il fatto che si applicherebbe sia ai pagamenti diretti sia alla spesa relativa al mercato e perché esso deroga notevolmente alle norme principali sulla spesa a favore dello sviluppo rurale. La Commissione cerca, per quanto possibile, di affrontare tali preoccupazioni nonché di garantire la massima coerenza alle norme che regolano la modulazione obbligatoria e la spesa a favore dello sviluppo rurale. Questo è in linea con la dichiarazione della Commissione sull’accordo interistituzionale concernente le prospettive finanziarie.</p>
      <p sl="en">Per quanto riguarda alcune argomentazioni della relazione Goepel, si afferma che la modulazione volontaria provocherebbe una distorsione della concorrenza, ma io non sono d’accordo. Sia il pagamento unico per azienda che la spesa a favore dello sviluppo rurale non vengono considerati elementi di distorsione del commercio secondo le norme dell’OMC.</p>
      <p sl="en">Si sostiene che non è stata condotta un’adeguata valutazione di impatto. In primo luogo, nel breve tempo disponibile durante la riunione dello scorso dicembre, non è stato semplicemente possibile. In secondo luogo, sarebbero sorte difficoltà di tipo metodologico poiché non sappiamo quali Stati membri applicherebbero la modulazione volontaria e, se lo facessero, non conosceremmo la percentuale da loro applicata. Quindi la proposta non va contro i principi dello sviluppo rurale, come il cofinanziamento nazionale. Come compromesso, proponiamo un cofinanziamento opzionale, per soddisfare le aspettative del Consiglio.</p>
      <p sl="en">Passo adesso alla relazione Mulder sugli emendamenti proposti al regolamento (CE) n. 1698/2005. Il testo è una versione giuridica di ciò che è stato deciso nello scorso settembre dai capi di Stato e di governo in relazione alla cosiddetta “disposizione sui massimali” che è comune a tutti gli strumenti strutturali, compreso il Fondo per lo sviluppo rurale, e viene anche riprodotta nel regolamento generale sui Fondi strutturali. Inoltre, il testo riflette il requisito di non cofinanziamento per un importo di 320 milioni di euro nell’ambito dello stanziamento del Fondo per lo sviluppo rurale a favore del Portogallo, che era stato ugualmente concordato alla riunione del Consiglio dello scorso dicembre.</p>
      <p sl="en">Ho preso nota della posizione del relatore, soprattutto per quanto riguarda il cofinanziamento, e sono d’accordo sul fatto che l’esenzione di 320 milioni di euro per il Portogallo dal requisito di cofinanziamento nazionale debba essere un’eccezione nello sviluppo rurale, dal momento che il cofinanziamento è una norma fondamentale nello sviluppo rurale. Esso implica peraltro responsabilità congiunta per la spesa ed è un elemento essenziale della sussidiarietà che viene applicata nella politica attuata nei vari Stati membri o nelle diverse regioni.</p>
      <p sl="en">Mi attendo una fruttuosa discussione su questo tema. Risponderò alla fine della discussione.</p>
    </intervention>
    <intervention id="1-163" speaker_id="1845" name="Lutz GOEPEL" is_mep="True" mode="spoken" role="relatore" nationality="Germany" birth_date="10-10-1942" birth_place="Gotha" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signora Commissario, vorrei cogliere l’occasione per esprimere ancora una volta i miei più sinceri ringraziamenti a tutti i colleghi dei diversi gruppi politici che mi hanno sostenuto nella realizzazione di un quadro degno di questo dibattito, che è così importante per l’Assemblea e gli agricoltori europei.</p>
      <p sl="de">Lei, signor Presidente, con la sua saggia e avveduta decisione, ha consentito che i deputati di tutti i gruppi avessero l’opportunità di parlare, sebbene a un’ora piuttosto tarda. In seguito a una decisione del Consiglio, che – come spesso capita per le discussioni sull’agricoltura – brilla per la sua assenza nel dibattito odierno, la Commissione ha presentato una proposta secondo la quale il 20 per cento dei pagamenti agricoli diretti sarebbe stato trasferito dal primo pilastro della politica agricola comune al secondo, e sarebbe quindi stato possibile spendere tale cifra senza un cofinanziamento obbligatorio.</p>
      <p sl="de">Questa concessione è stata fatta dalla maggioranza del Consiglio e, volente o nolente, da parte della Commissione, nell’ambito del compromesso sul bilancio che è stato raggiunto nel dicembre 2005, come ha confermato la signora Commissario. L’Assemblea ha già espresso forti dubbi in proposito nell’accordo interistituzionale sulle prospettive finanziarie. Quando dico che la commissione per l’agricoltura e lo sviluppo rurale ha fermamente respinto questa proposta, intendo dire che lo ha fatto con appena tre voti contrari, e quindi il rifiuto della proposta legislativa è stato unanime.</p>
      <p sl="de">Non si tratta solo di divergenze di opinione in merito a politiche specifiche; si tratta di decidere quale posizione debba assumere il Parlamento, come Istituzione, nei futuri dibattiti sul riorientamento del bilancio comunitario. Nell’ambito del compromesso di bilancio, tutte le Istituzioni si sono trovate d’accordo sul fatto che tutte le uscite comunitarie – e tra queste in particolare la spesa agricola a partire dal 2013 – debbano essere soggette a revisione, e che la nostra Assemblea debba svolgere un ruolo essenziale in questo processo fin dall’inizio.</p>
      <p sl="de">Adesso però constatiamo che il Consiglio sta adottando surrettiziamente un’ampia modifica del finanziamento agricolo, e quest’Assemblea non può far altro che respingerla, poiché non vi è stata alcuna consultazione preventiva con noi. Al contrario, il Consiglio ha deciso di procedere con una ridistribuzione delle risorse tale che vi sarà uno spazio molto limitato per il dibattito nel 2008-2009, ed è quindi improbabile che se ne discuta seriamente. La nostra Assemblea non può certo tollerarlo se vuole farsi prendere sul serio in futuro; la proposta è peraltro discutibile in termini di politica finanziaria.</p>
      <p sl="de">Dal punto di vista della politica agricola, vale la pena di rilevare che la proposta non è accompagnata da alcuna valutazione d’impatto. Al contrario, si dà l’impressione che una riduzione di breve termine del 20 per cento nei pagamenti diretti non creerebbe alcun problema agli agricoltori. Per quegli Stati membri che volessero applicare questa modulazione volontaria, i tagli derivanti dalla modulazione obbligatoria e quelli generalmente previsti dopo l’adesione di Bulgaria e Romania comporterebbero una riduzione dei pagamenti pari a circa un terzo rispetto al 2003. Lungi dal sostenere i cambiamenti strutturali in agricoltura, ciò equivale a una flagrante violazione strutturale che metterebbe a rischio l’esistenza di molte migliaia di aziende nelle aree rurali. Tutti generalmente concordano sul fatto che i nostri agricoltori hanno bisogno di sicurezza per poter pianificare il proprio futuro.</p>
      <p sl="de">In mancanza di qualsiasi valutazione d’impatto da parte del Consiglio o della Commissione, abbiamo richiesto alcune valutazioni, che confermano non soltanto che vi saranno massicce distorsioni della concorrenza e discriminazioni illegali nei confronti degli agricoltori interessati, ma anche che la modulazione è tutt’altro che utile alla realizzazione degli obiettivi della Comunità nelle zone rurali, ma anzi rappresenta un rischio considerevole per questi ultimi.</p>
      <p sl="de">Fino ad oggi, il Consiglio non ha offerto alcuna risposta alle legittime preoccupazioni degli agricoltori europei, né si sono discusse le potenziali conseguenze. Questo tipo di comportamento non è certo quello a cui siamo abituati nell’Unione europea, ed è anche evidentemente inadeguato. Peraltro, poiché i fondi comunitari trasferiti non vengono spesi secondo una strategia fissata a livello comunitario, ci troviamo nella situazione paradossale per cui la rinazionalizzazione della politica agricola viene pagata interamente dai fondi comunitari; basti pensare infatti al modo in cui il Consiglio guarda al futuro. Vi chiedo di considerare il problema con attenzione e osservare gli eventi della prossima riunione che si terrà proprio questa settimana, il 14 novembre.</p>
      <p sl="de">Siamo tutti favorevoli al rafforzamento delle aree rurali. Abbiamo presentato alcune proposte per risolvere i loro problemi finanziari, che vale la pena di discutere; la relazione Böge è fra queste. Il Consiglio, però, ha preferito non esaminare con attenzione tali proposte, e quindi è inutile assumere un atteggiamento disponibile nei suoi confronti dopo tutto quello che abbiamo già fatto. Se dev’esserci un cambiamento di paradigma nella politica agricola, questo potrà avvenire soltanto dopo un dibattito aperto e trasparente, nel quale anche il Parlamento potrà avere un ruolo decisivo da svolgere; questa proposta, infatti, è inadeguata – sia giuridicamente, per quanto riguarda il suo contenuto, sia politicamente – e non risolve nessuno dei problemi delle aree rurali.</p>
      <p sl="de">Se vogliamo che il nostro contributo ai futuri dibattiti sulla valutazione del bilancio agricolo venga preso seriamente, dobbiamo respingere con fermezza e franchezza questa proposta. Spero che il Consiglio risponda alla votazione in Aula avviando una più profonda discussione sulle questioni in oggetto. I colleghi della mia commissione e io stesso siamo disposti a unirci al Consiglio in quest’intento, ma spetta al Consiglio fare la prima mossa. Va però detto che esso, probabilmente, in questo momento non nutre grandi speranze.</p>
    </intervention>
    <intervention id="1-164" speaker_id="1965" name="Jan MULDER" is_mep="True" mode="spoken" role="relatore" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, la mia relazione è stata approvata all’unanimità dalla commissione per l’agricoltura e lo sviluppo rurale di questo Parlamento. Abbiamo ritenuto giustificati gli aiuti supplementari per lo sviluppo rurale del Portogallo; sebbene questa misura non fosse ovviamente l’ideale, è entrata a far parte di un pacchetto approvato dal Consiglio a dicembre e, durante i negoziati sulle prospettive finanziarie, il Parlamento non ha ritenuto necessario apportare cambiamenti. Lo ripeto: non era certo una misura ideale e dovrà rimanere un’eccezione. Dobbiamo riconoscere, del resto, che sono stati concordati provvedimenti analoghi anche per altri paesi.</p>
      <p sl="nl">Adesso signor Presidente, con il suo permesso, vorrei passare alla relazione Goepel. Per quanto riguarda le prospettive finanziarie, che sono state successivamente approvate dall’intera Assemblea, la commissione parlamentare ha affermato con chiarezza che il Parlamento ha sospeso il proprio giudizio in merito alla modulazione volontaria. E’ perciò sorprendente che la Commissione avanzi una proposta con tale tempestività. In realtà essa ha semplicemente seguito, per così dire, gli “ordini” del Consiglio, in mancanza di un’alternativa migliore.</p>
      <p sl="nl">Non sono d’accordo con la signora Commissario; a mio avviso corriamo il pericolo di rinazionalizzare la politica agricola europea, tendenza che considero molto pericolosa. Ciò che conta veramente per gli agricoltori europei è un mercato comune di consumatori che presto saranno cinquecento milioni e di cui dobbiamo cercare di conservare la fedeltà, per quanto possibile. Inoltre, come ha già dichiarato l’onorevole Goepel, non possiamo certo dire di aver valutato gli effetti della politica. E’ certamente possibile che verso il 2013 l’agricoltore medio europeo, in seguito alle diverse misure applicate, possa contare su un reddito medio inferiore di un terzo a quello di cui disponeva nel 2004. E’ questo il tipo di autorità affidabile che l’Unione europea vuole esercitare? Quali saranno le conseguenze? Gli agricoltori potranno sopravvivere a questa misura in alcune regioni e in simili situazioni? Non ci è stata presentata alcuna analisi di tale fenomeno, e mi sembra che la Commissione, quando la proposta sarà presentata, non potrà far altro che analizzarne gli effetti.</p>
      <p sl="nl">Una delle prerogative più importanti di questo Parlamento, su cui l’onorevole Bösch vorrà certamente intervenire, è il diritto di approvare il bilancio. Abbiamo approvato le prospettive finanziarie, che contengono cifre concrete, e definiscono nei dettagli le singole spese per le varie voci, come per esempio le misure di mercato nel contesto della politica agricola europea e le spese per la politica rurale. Se si applicasse una modulazione volontaria, essa influirebbe certamente su tali cifre. Questo non equivale forse a una modifica delle prospettive finanziarie? Credo di sì. Una modifica delle prospettive finanziarie richiede l’approvazione dell’autorità di bilancio, ossia il Parlamento europeo, la Commissione e il Consiglio. Non sono affatto sicuro che il Parlamento darà la propria approvazione. Per questo motivo voterò contro le proposte della Commissione sulla modulazione volontaria.</p>
    </intervention>
    <intervention id="1-165" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">relatore per parere della commissione per i bilanci . – Signor Presidente, signora Commissario, onorevoli colleghi, non faccio parte del Parlamento da molto tempo, ma sono comunque riuscito a capire che un solido accordo tra la commissione per l’agricoltura e lo sviluppo rurale e la commissione per i bilanci, come quello che abbiamo realizzato respingendo questa proposta, è un evento piuttosto raro.</p>
      <p sl="de">Il parere della commissione per i bilanci, naturalmente, si concentra sui temi pertinenti al bilancio, in merito ai quali vi sono motivazioni sufficienti per giustificare il fermo rifiuto della proposta che è stata presentata dalla Commissione. Mediante la modulazione volontaria, gli Stati membri possono, unilateralmente e senza consultare il Parlamento, accrescere la spesa non obbligatoria per lo sviluppo rurale di vari miliardi di euro, contrariamente alla lettera e allo spirito dell’accordo interistituzionale.</p>
      <p sl="de">La Commissione peraltro non ha valutato attentamente le conseguenze, in termini di bilancio, di un trasferimento volontario di questo tipo. La signora Commissario ha dichiarato ancora una volta, in maniera del tutto irresponsabile, di aver seguito le indicazioni del Consiglio e di non aver effettuato una valutazione d’impatto prima che la proposta fosse approvata. Quali saranno gli effetti di questa proposta sulla politica agricola comune? Non disponiamo certo di informazioni più complete delle sue, eppure si dà per scontata la nostra approvazione; ma noi non abbiamo alcuna intenzione di concederla. Forse si riprodurrà esattamente la stessa situazione che si era venuta a creare con gli accordi europei per gli aiuti al cotone, che la Corte di giustizia delle Comunità europee ha dichiarato privi di valore legale all’inizio di settembre di quest’anno; anche in questo caso, i considerevoli effetti economici della riforma erano stati sottovalutati o esaminati in modo approssimativo.</p>
      <p sl="de">La proposta peraltro contraddice tutto ciò che era stato concordato in precedenza in merito alla modulazione, dal momento che non prevede il cofinanziamento da parte degli Stati membri. Per colmare il deficit del bilancio rurale, di cui erano responsabili, i nostri capi di governo hanno escogitato una soluzione a buon mercato; se il Consiglio era davvero intenzionato a integrare i fondi per il secondo pilastro, avrebbe potuto semplicemente soddisfare le richieste di quest’Assemblea in merito alle prospettive finanziarie 2007-2013.</p>
      <p sl="de">Dobbiamo perciò respingere questa proposta con fermezza.</p>
    </intervention>
    <intervention id="1-166" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">a nome del gruppo PPE-DE. – Signor Presidente, secondo le cifre fornite dal governo, nel 2005 il reddito medio degli agricoltori nel mio collegio elettorale in Scozia era pari a 10 000 sterline, ossia 14 000 euro. Un vero disastro; così spingiamo gli agricoltori verso il fallimento! Essi sono infatti privi di qualsiasi margine da reinvestire nel settore. Invece di offrire aiuti concreti, il Primo Ministro Blair ha avanzato l’allarmante proposta di ridurre del 20 per cento i pagamenti unici per azienda, oltre alla modulazione obbligatoria del 5 per cento che già esiste e, come abbiamo sentito dall’onorevole Goepel, a un ulteriore 8 per cento che sarà dedotto per pagare la quota di Bulgaria e Romania.</p>
      <p sl="en">In altre parole, gli agricoltori britannici – giacché il Regno Unito sembra essere l’unico Stato membro a sollecitare l’introduzione di questa modulazione volontaria – perderanno circa il 33 per cento del proprio sussidio, che per molti di loro rappresenta un’ancora di salvezza. Peggio ancora, però, questa palese discriminazione nei confronti degli agricoltori britannici li collocherà in una condizione di netto svantaggio competitivo rispetto a tutti gli agricoltori degli altri Stati membri in Europa. Signora Commissario, forse agli occhi dell’OMC questo non equivale a una distorsione commerciale, ma per le tasche degli agricoltori equivale certamente a una catastrofe.</p>
      <p sl="en">Devo inoltre protestare per le minacce profferite dal governo del Regno Unito, secondo il quale, se voteremo contro la modulazione volontaria, comprometteremo il futuro dei programmi agroambientali popolari cui hanno aderito molti agricoltori britannici. Ciò equivale a un ricatto, e viene da un governo che ha introdotto surrettiziamente oltre 80 imposte; viene da un Cancelliere dello scacchiere – Gordon Brown – grazie al quale le imposte nel Regno Unito sono più alte che in Germania e in Francia, e che adesso vuole farci credere di dover tagliare il 25 per cento dei pagamenti unici per azienda dei nostri agricoltori per poter sostenere i programmi agroambientali; è ridicolo! Posso dire a Gordon Brown che, se seguirà la votazione sulla sua proposta in quest’Assemblea, scoprirà qual è la nostra opinione sul suo senso dell’umorismo.</p>
    </intervention>
    <intervention id="1-167" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">a nome del gruppo PSE. – Signor Presidente, signora Commissario, oggi ci viene chiesto di prendere posizione su una proposta concernente la politica di sviluppo rurale, che riteniamo inadeguata, contraddittoria e pericolosa per il futuro della PAC stessa, nonché per la nostra credibilità. Ovviamente si tratta di una proposta che è emersa da un compromesso contraddittorio raggiunto dal Consiglio europeo nello scorso dicembre.</p>
      <p sl="el">D’altra parte dobbiamo però sottolineare che la proposta della Commissione cerca di migliorare l’esito dell’approccio autoritario che il Consiglio europeo ha assunto nei confronti delle Istituzioni e dello stesso Trattato.</p>
      <p sl="el">In linea di principio condividiamo le proposte della Commissione volte a definire la misura su base pluriennale a livello nazionale, e di mantenere i limiti che esistono nel Fondo per lo sviluppo rurale. Sebbene queste proposte di miglioramento possano essere considerate uno sforzo positivo da parte della Commissione verso il Consiglio, non possiamo certo ritenerle adeguate.</p>
      <p sl="el">In questa fase, noi membri del PSE voteremo contro il testo legislativo del regolamento della Commissione sulla modulazione volontaria per i seguenti motivi: in primo luogo, per rafforzare la posizione negoziale della Commissione con il Consiglio, che essenzialmente vuole la modulazione volontaria come un assegno in bianco per gestire la spesa comunitaria nell’ambito del primo e secondo pilastro.</p>
      <p sl="el">In secondo luogo, per dare alla Commissione il tempo necessario per presentare una proposta integrata che risponda alle esigenze reali e ai reali meccanismi di sostegno allo sviluppo rurale, senza rinazionalizzare la PAC.</p>
      <p sl="el">In terzo luogo, per offrire un margine di tempo necessario a studiare la possibilità – effettiva ed essenziale – di assorbire le risorse comunitarie trasferite dalla modulazione obbligatoria e dalla nuova modulazione supplementare, in modo da evitare la restituzione di risorse considerevoli da parte degli Stati membri, dovuta a un’inadeguata applicazione dei programmi.</p>
      <p sl="el">Signora Commissario, disponiamo già di un calendario per valutare la nuova PAC e le sue priorità. Ci aspettiamo che la Commissione consideri le misure più opportune a favore di politiche concrete, semplici, trasparenti ed efficaci che contribuiscano agli obiettivi della convergenza rurale e dello sviluppo. Potrete constatare che il mio gruppo è d’accordo con tale politica. Un massimale sui pagamenti e un tasso di modulazione unico supplementare sono politiche che possiamo approvare in linea di principio; sarà però necessario chiarirne l’opportunità, il valore aggiunto e la misura in cui esse possono contribuire a raggiungere l’obiettivo della convergenza rurale.</p>
      <p sl="el">Signora Commissario, soltanto a queste condizioni la Commissione sarà in grado di presentare una proposta integrata per salvare, con uno sforzo congiunto, le aspirazioni europee e la nostra credibilità agli occhi dei cittadini europei.</p>
    </intervention>
    <intervention id="1-168" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">a nome del gruppo ALDE . – Signor Presidente, in primo luogo desidero ringraziare i relatori, onorevoli Mulder e Goepel, per le loro eccellenti relazioni. La modulazione volontaria è un elemento nuovo e insolito, che finora non è mai stato provato nella politica agricola comune dell’Unione europea. La conclusione adottata dal Consiglio europeo, per cui uno Stato membro può tagliare, al massimo del 20 per cento, gli aiuti diretti agli agricoltori e i pagamenti relativi al mercato era inaspettata e la sua formulazione è scadente. La decisione del Consiglio europeo era favorevole a tagliare anche gli aiuti all’esportazione, ma fortunatamente la Commissione non ha approvato questa proposta del tutto irrealistica.</p>
      <p sl="fi">In primo luogo, i tagli non si baserebbero su norme oggettive, ma sarebbero semplicemente il risultato di un approccio arrogante da parte di uno Stato membro; verrebbero quindi a crearsi disuguaglianze tra gli agricoltori, che provocherebbero distorsioni della concorrenza. Questi tagli equivarrebbero quindi a un’ulteriore imposta, decisa arbitrariamente, che andrebbe a gravare sugli agricoltori.</p>
      <p sl="fi">In secondo luogo, dobbiamo chiarire che i tagli non aumenterebbero le risorse a disposizione dello sviluppo rurale nei paesi interessati; su questo finanziamento supplementare non influirebbe il cofinanziamento nazionale contenuto nel regolamento sullo sviluppo rurale. Uno Stato membro potrebbe usare il denaro contante modulato invece del proprio finanziamento nazionale, e quindi ridurlo. Si tratterebbe quindi di un caso di pagamento diretto di aiuti agricoli al ministero delle Finanze dello Stato membro. Come potrebbe quindi il Parlamento europeo occuparsi del discarico per un simile trasferimento di fondi?</p>
      <p sl="fi">La modulazione volontaria implicherebbe il trasferimento di fondi dalla spesa obbligatoria del bilancio dell’Unione europea alla spesa non obbligatoria; di conseguenza sarebbe necessario modificare l’accordo interistituzionale. Il Consiglio si troverebbe quindi a violare tale accordo sei mesi dopo la sua conclusione, e non potrebbe essere considerato un partner affidabile. Per queste ragioni ho accolto con grande favore il suggerimento dell’onorevole Goepel, secondo il quale il Parlamento deve respingere la proposta.</p>
    </intervention>
    <intervention id="1-169" speaker_id="1040" name="Friedrich-Wilhelm GRAEFE zu BARINGDORF" is_mep="True" mode="spoken" nationality="Germany" birth_date="29-11-1942" birth_place="Spenge" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, signora Commissario, onorevole Mulder, oggi discutiamo del secondo pilastro e di sviluppo economico rurale, temi che quest’Assemblea e – se dobbiamo credere alle sue dichiarazioni – la stessa Commissione ritengono importanti; a giudicare dagli interventi degli stessi membri del Consiglio, è qui che si giocherà il futuro della politica agricola europea. Eppure stiamo respingendo una proposta che, apparentemente, mira ad accantonare diversi miliardi di euro a questo scopo.</p>
      <p sl="de">Non è facile giustificare questo rifiuto sulla base del denaro di cui stiamo discutendo, ma l’offerta che ci viene fatta non è adeguata. Le autorità che hanno portato alla preparazione dell’offerta sono proprio quelle responsabili dei 20 miliardi di euro in meno, concessi allo sviluppo rurale, rispetto alla proposta di bilancio presentata da quest’Assemblea e dalla Commissione; sono loro che hanno voluto approvare i tagli al bilancio a tutti i costi – a scapito soprattutto di questa linea di bilancio qualitativa – e adesso dicono: “Va bene, potete prendere il 20 per cento dal primo pilastro, e usarlo per compensare quello che vi abbiamo tolto”.</p>
      <p sl="de">Questo è ciò che definisco inadeguato. Queste autorità non vogliono il bene dell’agricoltura europea, né delle aree rurali europee; al contrario, cercano di usare il bilancio per l’agricoltura come una miniera, così come stanno cercando di fare con molte altre politiche, ma ciò che rende tutto questo estremamente ingannevole è il fatto che sembra una ridistribuzione mentre in realtà non lo è, con la possibilità di prelevare denaro senza cofinanziamento; in altre parole, nell’insieme è più probabile che il bilancio per l’agricoltura finisca col rimetterci anziché guadagnarci.</p>
      <p sl="de">Questa in realtà non è la proposta avanzata dalla commissione parlamentare per la pianificazione finanziaria di medio termine, in cui abbiamo dichiarato che anche il cofinanziamento del primo pilastro avrebbe consentito di rendere disponibili fondi per il secondo; saremmo stati in grado di limitare il cofinanziamento del secondo pilastro al 25 per cento, rendendo quindi possibile un migliore flusso di fondi, ma tutte queste proposte sono state gettate al vento, e adesso ci propongono la cifra del 20 per cento. Signora Commissario, vorrei ricordare che questo piano finanziario è stato accettato dalla Commissione e anche – devo dirlo con aspro rammarico – da quest’Assemblea, che si è prestata a tale estorsione per non mettere a repentaglio il futuro finanziario dell’Unione europea.</p>
      <p sl="de">Signora Commissario, non dobbiamo però lasciare che questo ostacoli la nostra attività, e vorrei semplicemente sapere quali proposte intende avanzare per evitare che allo sviluppo rurale vengano a mancare i finanziamenti. Che cosa deve fare quest’Assemblea? Come possono i vari gruppi politici chiarire che lo sviluppo rurale potrà avere un futuro non solo attraverso una ridistribuzione dei fondi, e che l’intera linea di bilancio dovrà sviluppare i propri accordi finanziari autonomamente, così come è stato fatto per gli altri Fondi strutturali? E’ a questa domanda che le chiedo di rispondere, qui e adesso, affinché la Commissione, nei prossimi negoziati in materia, debba mostrare le proprie carte e affinché quest’Assemblea riesca a battersi con maggior coraggio.</p>
    </intervention>
    <intervention id="1-170" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">a nome del gruppo GUE/NGL. – Signor Presidente, comincerò sottolineando l’importanza di approvare la relazione Mulder, accettando quindi la proposta della Commissione europea di esentare il Portogallo dall’obbligo di cofinanziamento per un importo di 320 milioni di euro, conformemente alle prospettive finanziarie adottate dal Consiglio del dicembre 2005.</p>
      <p sl="pt">Le difficoltà del mio paese, il Portogallo, sono note; esso non riesce a rispettare gli ingiusti criteri del Patto di stabilità e di crescita, data la fragilità della nostra economia e l’accumularsi dei problemi sociali, soprattutto nelle zone rurali. Da qui l’importanza di approvare questa proposta.</p>
      <p sl="pt">In secondo luogo, per quanto riguarda la relazione Goepel, siamo favorevoli alla modulazione obbligatoria, accompagnata dal massimale e da un’equa ridistribuzione di questi fondi, anche nei nuovi Stati membri. Come hanno dichiarato i precedenti oratori, la proposta della Commissione non garantisce tutto questo. Signora Commissario, le chiediamo quindi di riconsiderare la sua proposta.</p>
    </intervention>
    <intervention id="1-171" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signor Presidente, mi congratulo con l’onorevole Goepel per la sua splendida relazione, che condivido senza riserve. Sebbene la modulazione proposta influisca direttamente sui vecchi Stati membri, essa è fonte di preoccupazione anche per gli agricoltori dei nuovi Stati membri. La modulazione ostacolerà la stabilità delle norme agricole fino al 2013, e sarà la causa di ciò che più temiamo nei nuovi Stati membri, ossia una parziale rinazionalizzazione della politica agricola, che i nuovi e più poveri Stati membri non potranno permettersi. Questo è il motivo della nostra preoccupazione.</p>
      <p sl="pl">Rispettiamo le norme della politica agricola che sono state fissate; la garanzia della loro stabilità fino al 2013 è la certezza minima che dobbiamo ai nostri agricoltori, i quali hanno dovuto subire cambiamenti sconcertanti in un periodo assai breve: cambiamenti del sistema assistenziale, liberalizzazione dei mercati agricoli, norme e standard sempre più rigorosi in numerosi settori. Troppo e troppo presto. L’agricoltura ha bisogno di norme chiare e stabili almeno per i prossimi anni. Per questo motivo sostengo la relazione dell’onorevole Goepel.</p>
    </intervention>
    <intervention id="1-172" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">a nome del gruppo IND/DEM . – Signor Presidente, il dibattito odierno sulla modulazione volontaria dei pagamenti diretti dimostra ancora una volta che i vecchi e i nuovi Stati membri concepiscono in maniera molto diversa la politica agricola comune. Quando i vecchi Stati membri pensano al futuro della PAC, pensano al futuro dell’agricoltura nei loro paesi, anziché nell’Unione europea allargata.</p>
      <p sl="pl">E’ quindi opportuno respingere la proposta della Commissione perché, come qualcuno ha giustamente rilevato, è contraria alle norme che regolano la concorrenza e la solidarietà, minaccia una nuova nazionalizzazione e non mantiene le promesse fatte agli agricoltori. Mi chiedo quindi: perché questi spunti non sono stati presi in considerazione quando, nel 2004, sono state definite le condizioni di adesione per i nuovi Stati membri? Tali condizioni hanno palesemente minato la concorrenza e i principi della solidarietà. Gli Stati più poveri, che ricevono pagamenti nettamente inferiori, sono costretti a competere in condizioni disuguali.</p>
      <p sl="pl">La rinazionalizzazione della politica agricola comune fu introdotta nei nuovi Stati membri, che nel 2004 hanno pagato fino al 75 per cento al primo pilastro, mentre i quindici vecchi Stati membri godono di un sostegno comunitario pari al 100 per cento. Questa è ipocrisia. Le condizioni di adesione non si basavano su criteri oggettivi; sono state imposte quote di produzione discriminatorie che non consideravano affatto il potenziale dei produttori e l’autosufficienza nella produzione alimentare, per esempio nel settore lattiero-caseario. Nei casi più evidenti (frutticoltura e orticoltura) il sostegno è stato trascurato, e non si è prestata alcuna attenzione ai redditi estremamente bassi degli agricoltori dei nuovi Stati membri. Tale atteggiamento rappresenta un grave rischio per gli agricoltori, i consumatori, e l’intera economia dell’Unione europea.</p>
    </intervention>
    <intervention id="1-173" speaker_id="28403" name="Duarte FREITAS" is_mep="True" mode="spoken" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, signora Commissario, comincerò congratulandomi con gli onorevoli Mulder e Goepel per le loro ottime relazioni, e dicendo che condivido il contenuto delle proposte avanzate. La decisione di consentire la modulazione volontaria, presa dal Consiglio nello scorso dicembre, potrebbe provocare distorsioni della concorrenza tra gli agricoltori dei diversi Stati membri, a seconda delle percentuali di modulazione che essi scelgono di adottare.</p>
      <p sl="pt">Il fatto che vi sarà presto un controllo dello stato di salute, il cosiddetto health check , sulla PAC 2008, nell’ambito del quale saremo in grado di discutere il massimale e l’aumento della modulazione obbligatoria, è l’ennesimo motivo per non continuare con misure come la modulazione volontaria, che potrebbero avere conseguenze irreversibili. Se questa proposta venisse approvata, faremmo chiaramente un passo avanti verso la rinazionalizzazione della PAC e lo smantellamento della comunitarizzazione della politica agricola.</p>
      <p sl="pt">Non voglio certo sottovalutare l’importanza politica dello sviluppo rurale, ma devo dire che tale misura non stimolerà certamente gli investimenti in questa politica. Basti pensare al mio paese, che restituisce a Bruxelles una percentuale di finanziamenti del secondo pilastro superiore a qualsiasi altro paese e che, nell’Europa a 15, registrava già il maggior equilibrio tra il primo e il secondo pilastro, rispettivamente il 53 e il 47 per cento.</p>
      <p sl="pt">Eppure il ministro dell’Agricoltura del mio paese, il Portogallo, ha già annunciato l’intenzione di adottare una modulazione pari al 20 per cento. Prelevare denaro dagli agricoltori per finanziare il bilancio dello Stato o per restituirlo a Bruxelles non sarà certamente la soluzione migliore per gli agricoltori, e rappresenta una visione basata unicamente su criteri economici e volta a utilizzare il denaro per lo sviluppo rurale senza cofinanziamento.</p>
      <p sl="pt">Alla luce di questi rischi concreti – che sono già chiaramente evidenti in paesi quali il Portogallo, come abbiamo visto nell’esempio che ho citato – è chiaro che, per una difesa intransigente degli agricoltori e della politica agricola comune, dobbiamo fare il possibile per fermare la modulazione volontaria.</p>
    </intervention>
    <intervention id="1-174" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Signor Presidente, come il collega che mi ha preceduto, sostengo la relazione dell’onorevole Mulder, che intende esonerare il Portogallo dall’applicazione dell’obbligo di cofinanziamento di una quota nazionale pari a 320 milioni di euro. E’ una buona decisione che dimostra senso di solidarietà, ed è particolarmente importante in considerazione della siccità che ha colpito questo paese. Condivido appieno le parole dell’onorevole Batzeli sulla relazione Goepel; per quanto riguarda invece la relazione Mulder, e in particolare la sezione finale in cui il relatore critica il metodo di distribuzione dei fondi per lo sviluppo rurale ai sensi delle norme vigenti, e in cui chiede che la distribuzione si basi su criteri oggettivi, vorrei attirare la vostra attenzione sui seguenti elementi.</p>
      <p sl="pl">Nei nuovi Stati membri si registra una significativa carenza di investimenti nel settore agricolo, e una sproporzione tra i redditi agricoli di questi paesi e quelli degli altri Stati membri. Tali paesi vengono inoltre ignorati per quanto riguarda i principi fondamentali della non discriminazione, della solidarietà e della proporzionalità, dovendo peraltro cofinanziare i pagamenti diretti dai propri bilanci, che sono decisamente più ridotti, per non parlare del drastico taglio di circa 20 miliardi di euro nei fondi destinati allo sviluppo rurale per il periodo 2007-2013, rispetto alle promesse fatte nel corso dei negoziati di adesione.</p>
      <p sl="pl">Vorrei altresì ricordare che il sostegno allo sviluppo rurale previsto dagli orientamenti strategici comunitari dovrebbe tener conto delle differenze che si osservano tra i problemi strutturali dei Quindici e quelli dei dieci nuovi Stati membri, fra cui la Bulgaria e la Romania. E’ inoltre opportuno garantire i necessari finanziamenti ai nuovi Stati membri, per soddisfare la loro ingente necessità di investimenti di base e il bisogno di un ampio sostegno allo sviluppo rurale.</p>
      <p sl="pl">La politica per lo sviluppo rurale offre una serie di meccanismi che consentono di influire sulle diverse esigenze degli agricoltori europei.</p>
      <p sl="pl">Dobbiamo però individuare meccanismi idonei a tale politica, affinché essa possa raggiungere i suoi obiettivi e diventare sempre più efficace in tutti i paesi dell’Unione europea.</p>
    </intervention>
    <intervention id="1-175" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, onorevoli colleghi, per cominciare vorrei ringraziare anch’io il nostro relatore, onorevole Mulder, per il suo lavoro tenace, non soltanto sulle questioni di bilancio in generale, ma anche sulle questioni che riguardano il finanziamento delle politiche agricole e rurali.</p>
      <p sl="fr">Se, nella mia veste di relatrice permanente sui Fondi strutturali della commissione per i bilanci, ho chiesto di intervenire in questa discussione sulla modifica dei massimali di sostegno allo sviluppo del FEASR, l’ho fatto per esprimere due concetti diversi: innanzi tutto un rammarico “democratico”, ma anche una sorta di desiderio “strategico”. Mi rammarico vivamente del fatto che il Parlamento europeo sia costretto a modificare i massimali che ha già adottato, per adeguarli alle decisioni prese dal Consiglio.</p>
      <p sl="fr">Inoltre, il mio desiderio “strategico” consiste nel ricordare il nostro attaccamento ai principi fondamentali della politica di sviluppo rurale, nonché l’intensità di tale attaccamento, poiché tali principi conferiscono trasparenza all’Europa. Dovremmo restare molto prudenti dinanzi alla tentazione di generalizzare un cofinanziamento obbligatorio che potrebbe portare, alla fine, alla rinazionalizzazione delle spese del primo pilastro. Una simile decisione non dev’essere oggetto di una politica che segua la corrente, ma dev’essere considerata una questione importante da sottoporre a un dibattito chiaro e democratico. Quanto ai necessari – e senz’altro giustificati – “regali” di Natale fatti al Portogallo, anche a questo proposito mi rammarico dell’assenza di una vera strategia, e chiedo che se ne definisca una a conclusione di un dibattito approfondito.</p>
    </intervention>
    <intervention id="1-176" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, la proposta sulla cosiddetta “modulazione volontaria” da effettuarsi da parte degli Stati membri, per quanto riguarda i pagamenti diretti all’agricoltura, produrrà in effetti un taglio del 20 per cento dei fondi versati agli agricoltori, in violazione delle norme e delle procedure prevalenti nell’Unione europea. Esentare dalla modulazione le aziende agricole che ricevono meno di 5 000 euro significa coprire soltanto le aziende di superficie inferiore ai 40 ettari.</p>
      <p sl="pl">Questo sistema, apparentemente logico, manca di coerenza, semplicemente perché i nuovi Stati membri, a differenza dei vecchi, cofinanziano già la politica agricola comune compensando i pagamenti dell’Unione europea con i propri bilanci.</p>
      <p sl="pl">A mio avviso dobbiamo mirare a rimuovere gli attuali squilibri, e introdurre nuove norme e nuovi pagamenti in tutti gli Stati membri il più rapidamente possibile. In caso contrario, le disuguaglianze regionali si intensificheranno. Ricordo a quest’Assemblea che siamo stati noi deputati polacchi a segnalare le possibili conseguenze dell’approvazione di un bilancio comunitario pari ad appena l’1 per cento del PNL, e dei tagli ai fondi per lo sviluppo rurale.</p>
    </intervention>
    <intervention id="1-177" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, molte famiglie di agricoltori poveri polacchi riescono a sbarcare il lunario grazie ai pagamenti diretti. Essi, infatti, si sono dimostrati uno strumento prezioso per tamponare gli accresciuti costi di produzione registrati a partire dall’adesione della Polonia all’Unione europea. Utilizzare la modulazione volontaria per ridurli di addirittura un terzo a partire dal 2008, benché nel nostro paese siano comunque bassissimi, provocherebbe gravi perdite per queste aziende e le loro famiglie.</p>
      <p sl="pl">L’obiettivo importante dello sviluppo delle aree rurali, cui sarebbero destinati i fondi, andrebbe perseguito sulla base di altri fondi. Possiamo limitare i pagamenti regionali a beneficiari la cui azienda abbia una superficie massima non di 50, ma di 100, 200 o 500 ettari e più.</p>
    </intervention>
    <intervention id="1-178" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, vorrei cominciare congratulandomi con gli onorevoli Mulder e Goepel per le loro relazioni. In primo luogo dirò che questa è una pessima proposta; sappiamo che è scaturita dalla riunione del Consiglio dello scorso dicembre. Vorrei dire alla signora Commissario che questa proposta, com’è noto, sarà applicata soltanto nel Regno Unito; lo sanno tutti. Il suo obiettivo è infatti aiutare Blair e il suo governo a risolvere i loro problemi.</p>
      <p sl="en">Gli agricoltori del Regno Unito si troveranno di conseguenza in una situazione impossibile. Dal punto di vista finanziario, saranno in una posizione assolutamente odiosa rispetto agli agricoltori degli altri 24 Stati membri. Nell’Irlanda del Nord verrà meno il concetto di azienda agricola a conduzione familiare, che è l’elemento portante del settore nel nostro paese.</p>
      <p sl="en">Respingo quindi in toto la proposta, e non intendo consentire a chicchessia di dirottare i pagamenti unici per azienda. Su questo punto eravamo d’accordo; era stata fatta una promessa, su cui i cittadini fanno affidamento. Non è colpa degli agricoltori se il governo del Regno Unito ha negoziato un accordo così deprecabile sullo sviluppo del secondo pilastro a sostegno dell’economia rurale. Devo dire alla Commissione, al Consiglio e al governo del Regno Unito che non possono criticarci se adesso non dispongono dei fondi sufficienti per sostenere alcune delle loro proposte per lo sviluppo rurale e ambientale delle campagne. Non è colpa mia; la responsabilità è esclusivamente dei negoziatori.</p>
      <p sl="en">Devo dire la verità: i cosiddetti negoziatori hanno raggiunto il peggior accordo possibile, e adesso vogliono dirottare un massimo del 20 per cento, o forse addirittura del 25 per cento, dei pagamenti unici per azienda che spetterebbero agli agricoltori. Non dobbiamo accettare una simile proposta, né ora né mai, perché metterebbe gli agricoltori e gli altri membri della società rurale gli uni contro gli altri. Non può funzionare e anzi segnerebbe l’inizio della rinazionalizzazione della politica agricola comune come l’abbiamo conosciuta; per questo non dobbiamo accettarla.</p>
      <p sl="en">Il dossier dovrà essere rinviato in commissione, e invito la Commissione europea a non cadere in quella che sarebbe solo una ingegnosissima trappola volta a mettere gli agricoltori e gli altri abitanti delle zone rurali gli uni contro gli altri. Abbiamo il dovere di respingere questa legislazione. Non dobbiamo mai acconsentire all’introduzione occulta di un sistema che mette a repentaglio gli agricoltori del Regno Unito asservendoli al resto dell’Unione europea.</p>
    </intervention>
    <intervention id="1-179" speaker_id="28143" name="Bernadette BOURZAI" is_mep="True" mode="spoken" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Signor Presidente, signora Commissario, onorevoli colleghi, conoscete bene la riforma della PAC del 2003 che prevedeva il congelamento del primo pilastro e il rafforzamento del secondo, ossia lo sviluppo rurale. Il fatto è che l’accordo sulle nuove prospettive finanziarie – sul quale, peraltro, ho votato contro – sconfessa questi due impegni.</p>
      <p sl="fr">In effetti, il pacchetto dello sviluppo rurale ha perso 20 miliardi di euro rispetto alla proposta della Commissione, il che equivale, per i quindici vecchi Stati membri, al 35 per cento in meno rispetto al periodo attuale. La proposta di modulazione supplementare volontaria, che intende trasferire un massimo del 20 per cento degli importi dal primo al secondo pilastro e non rispetta alcuno dei criteri che si applicano alla politica di sviluppo rurale, non è accettabile.</p>
      <p sl="fr">Riconosco che la Commissione europea ha cercato, nella sua proposta di regolamento, di inquadrare questo strumento, ma condivido le inquietudini del relatore e sostengo la sua proposta di respingerla: in effetti, se alcuni Stati scelgono di prelevare il 20 per cento dagli aiuti diretti e non da altri tipi di aiuti, il rischio di distorsione della concorrenza è troppo elevato. E’ inaccettabile che questa modulazione volontaria non sia soggetta al rispetto delle stesse regole che si applicano normalmente per lo sviluppo rurale, e il rischio di una rinazionalizzazione della PAC è eccessivo.</p>
      <p sl="fr">Gli obblighi di finanziamento della politica di sviluppo rurale sono però reali, e temo che un numero sempre maggiore di abitanti abbandoni le nostre zone rurali. Per questo motivo chiedo alla Commissione di proporre, invece della modulazione volontaria, un identico aumento del tasso di modulazione obbligatoria in tutti gli Stati membri.</p>
      <p sl="fr">Vorrei inoltre sottolineare che la modulazione obbligatoria si applica per il momento non appena un’azienda agricola riceve più di 5 000 euro di aiuti agricoli l’anno. La stragrande maggioranza delle aziende agricole è in effetti interessata da tale provvedimento.</p>
      <p sl="fr">Per disporre di un vero strumento di ridistribuzione degli aiuti, sarebbe opportuno tener conto anche di altri criteri, come la dimensione dell’azienda agricola, la sua dipendenza dagli aiuti, la manodopera impiegata, il margine lordo standard , eccetera. D’altro canto, per garantire una ripartizione equa degli aiuti agricoli, bisognerebbe prevedere un massimale degli aiuti diretti.</p>
    </intervention>
    <intervention id="1-180" speaker_id="4547" name="Elspeth ATTWOOLL" is_mep="True" mode="spoken" nationality="United Kingdom" birth_date="01-02-1943" birth_place="Chislehurst" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, parlo a nome della delegazione britannica del mio gruppo. Comprendiamo bene l’efficacia delle argomentazioni contenute nella relazione Goepel, e le ragioni delle indicazioni di voto fornite dalla commissione per l’agricoltura e lo sviluppo rurale. Tuttavia, l’approccio al finanziamento dello sviluppo rurale da parte dei governi che si sono succeduti a Westminster, ne ha limitato la disponibilità nel Regno Unito. Il nostro stanziamento per il periodo che va dal 2007 al 2013 è solo un quarto di ciò che sarebbe necessario, a voler essere equi.</p>
      <p sl="en">In mancanza di un ulteriore grado di modulazione, si limiterebbe gravemente l’istituzione e il mantenimento di programmi di sviluppo rurale efficaci, soprattutto in relazione all’ambiente. Corriamo anche il rischio di provocare gravi ritardi per alcuni dei pagamenti sui quali gli agricoltori nutrono legittime aspettative.</p>
      <p sl="en">Sono grata alla Commissione per la sua disponibilità a individuare potenziali soluzioni a questi problemi di natura pratica, ma i rimedi temporanei non sono sufficienti; abbiamo bisogno di una soluzione di lungo periodo. Chiediamo quindi alla Commissione di trovare, con urgenza, il modo di riassestare gli squilibri che storicamente caratterizzano gli stanziamenti destinati al finanziamento dello sviluppo rurale.</p>
      <p sl="en">Da scozzese quale sono chiedo che, nelle prossime discussioni sulla modulazione, sia la Commissione europea sia i colleghi che fanno parte della commissione per l’agricoltura ricordino che i livelli non riguardano soltanto gli Stati membri, ma anche le amministrazioni a livello locale e regionale.</p>
    </intervention>
    <intervention id="1-181" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signor Presidente, ringrazio entrambi i relatori per il loro lavoro, ma vorrei concentrarmi in particolare sulla relazione Mulder. Il tema in discussione riguarda il meccanismo di finanziamento per le zone abitate dal 20 per cento circa della popolazione dell’Unione europea, che sono tuttavia importanti per quanto riguarda la sicurezza dell’approvvigionamento alimentare in Europa.</p>
      <p sl="pl">Dobbiamo quindi fare del nostro meglio per rafforzare la posizione delle zone rurali e garantire quella coesione che tutti si aspettano da noi. Anche il Fondo europeo agricolo per lo sviluppo rurale regionale serve a questo scopo; è infatti essenziale per tutti i paesi, tra cui la mia Polonia. Oggi stiamo discutendo alcune modifiche del regolamento che interessano il Portogallo – a cui sono favorevole –, ma dobbiamo dire chiaramente che questo ha alterato la normale sequenza. Prima dobbiamo definire la procedura e soltanto dopo adottare le specifiche decisioni finanziarie.</p>
      <p sl="pl">Questa dev’essere considerata una situazione eccezionale; cerchiamo dunque soluzioni sistematiche che, sulla base di criteri obiettivi e non discriminatori, rafforzino veramente l’agricoltura europea. Qualsiasi altra iniziativa potrebbe finire con il distruggere la solidarietà europea in questo settore.</p>
    </intervention>
    <intervention id="1-182" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, per tutelare la competitività dell’agricoltura europea, dobbiamo mantenere gli attuali livelli dei pagamenti diretti all’agricoltura nei vecchi Stati membri, e non introdurre la modulazione supplementare del 20 per cento.</p>
      <p sl="pl">Le argomentazioni avanzate dalla Commissione europea non sono convincenti, e la proposta non rispetta i principi della PAC. I nuovi Stati membri hanno bisogno di maggiori fondi per sviluppare le zone rurali, per motivi quali la riduzione dell’intensità di manodopera nell’agricoltura e l’accelerazione del trasferimento dei terreni da aziende agricole di piccole dimensioni e cooperative a grandi aziende agricole commerciali. Migliorerà così la competitività dell’agricoltura nei nuovi Stati membri, soprattutto mediante economie di scala.</p>
      <p sl="pl">E invece che cosa è stato fatto? Ricorderete che le nuove prospettive finanziarie adottate per il periodo 2007-2013 hanno tagliato i fondi per lo sviluppo rurale di 20 miliardi di euro rispetto alla proposta della Commissione europea. Dobbiamo applicare metodi di sostegno diversi, perché nell’Unione europea c’è differenza fra campagna e agricoltura. Le zone rurali nei paesi dell’Unione europea, tra cui la Polonia, sono più povere delle città, e hanno bisogno di un maggior numero di posti di lavoro, dello sviluppo di servizi e di una migliore tutela ambientale. Per questo motivo dovremo sostenere gli agricoltori e le campagne dell’Unione europea ancora per molti anni.</p>
    </intervention>
    <intervention id="1-183" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Desidero congratularmi con l’onorevole Mulder per la sua ammirevole relazione e ringraziare i membri della commissione parlamentare, che l’hanno approvata all’unanimità.</p>
      <p sl="pt">La decisione di esentare il Portogallo dal cofinanziamento di 320 milioni di euro è giusta, e segue una serie di decisioni del Consiglio miranti a compensare le riconosciute difficoltà dell’agricoltura portoghese rispetto alla PAC attuale, a causa della quale molti agricoltori sono stati palesemente penalizzati. Questo è un modo per indennizzarli.</p>
      <p sl="pt">Per quanto riguarda la relazione Goepel, purtroppo non posso estendere anche a lui le stesse congratulazioni; si tratta infatti di una questione essenzialmente politica e dobbiamo ricorrere ad argomentazioni politiche per discuterne. Sappiamo tutti che la PAC ha effetti iniqui e dannosi su numerosi Stati membri, regioni e agricoltori, e un modo per correggere questa ingiustizia è di applicare meccanismi di modulazione.</p>
      <p sl="pt">Nel caso del Portogallo, questa distorsione è assolutamente scandalosa. Soltanto il 5 per cento degli agricoltori riceve oltre 5 000 euro l’anno. Di conseguenza, dal momento che la modulazione volontaria è possibile mentre la modulazione obbligatoria è attualmente impossibile, è preferibile la modulazione volontaria a una totale assenza di modulazione.</p>
      <p sl="pt">Ritengo quindi che le posizioni emerse siano decisamente inadeguate. Posso garantire alla signora Commissario che non è la sola a difendere questa posizione in seno al Parlamento. Credo che, nell’interesse della giustizia, sia più che giusto offrire finanziamenti agli Stati membri. Vorrei richiamare l’attenzione dell’onorevole Nicholson sul fatto che il Regno Unito non sarà il solo ad applicare questa misura; il governo portoghese ha già annunciato che lo farà. Ritengo quindi che impedire agli Stati membri di utilizzare questo strumento per promuovere la giustizia, a favore dei molti agricoltori che non hanno la possibilità di ricevere un singolo centesimo nell’ambito del primo pilastro della PAC, o limitare la loro possibilità di farlo, sia una posizione del tutto errata per il Parlamento. E lo dico unicamente sulla base di argomentazioni politiche, perché non ho né il tempo né il desiderio di discutere gli aspetti giuridici, tecnici o d’altra natura della questione.</p>
    </intervention>
    <intervention id="1-184" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, ringrazio gli onorevoli Goepel e Mulder per queste relazioni.</p>
      <p sl="en">Signora Commissario, lei evidentemente non è affatto convinta di questo approccio e sta semplicemente eseguendo le istruzioni del Consiglio. Adesso siamo nel caos. Lei gode di un ampio sostegno in quest’Assemblea; in realtà, il Consiglio è riuscito a unire tutto il Parlamento, che è contrario a questa proposta. Quando domani voteremo, respingeremo la proposta e, dopo che sarà stata rinviata in commissione, la respingeremo nuovamente. Quindi la invito a presentare una nuova proposta.</p>
      <p sl="en">La prima volta che sono stato eletto deputato al Parlamento europeo, i miei amici agricoltori mi dissero che l’unica cosa che chiedevano all’Europa erano regole eque e uguali per tutti. Questa è forse una vana speranza, ma la proposta in discussione rende le regole ancor più inique. Signora Commissario, lei sa certamente che il governo britannico sta per incorrere in una sanzione per non aver rispettato le scadenze del regime di pagamento unico per azienda. E allora che si fa? Dal momento che il governo non riesce a effettuare i pagamenti in tempo, gli si concedono altri fondi per lo sviluppo rurale da sperperare. E’ facile immaginare quale fiducia nutrano gli agricoltori nella capacità del governo di tenere attualmente fede a questo impegno.</p>
      <p sl="en">Basta guardarsi intorno stasera, per notare che nei banchi del gruppo socialista non è presente neanche un membro del partito laburista; chi difenderà la proposta del Primo Ministro Blair? Nessuno. Allora è a noi che dovete chiedere aiuto.</p>
      <p sl="en">Come ha dichiarato l’onorevole Stevenson, il governo sta esercitando su di noi fortissime pressioni per convincerci a dichiarare la nostra opposizione ai piani ambientali. Vorrei essere chiaro su questo punto: non siamo contrari, né lo è la signora Commissario. Ma dobbiamo procedere con il trasferimento di maggiori risorse dal primo al secondo pilastro, in tutta Europa; una modulazione obbligatoria per lo stesso importo. Inoltre, come hanno affermato altri oratori, è mancata un’adeguata valutazione d’impatto di questa proposta, e quindi non la si può portare avanti.</p>
      <p sl="en">Il regime del cotone è stato abolito dopo una sentenza della Corte di giustizia delle Comunità europee.</p>
      <p sl="en">Vi prego di ripensarci e di avanzare una nuova proposta.</p>
    </intervention>
    <intervention id="1-185" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Signor Presidente, il ricorso agli attuali pagamenti comunitari, alla luce della decisione che il Consiglio europeo ha adottato nel dicembre 2005, secondo cui il Portogallo gode di un trattamento speciale mediante un’esenzione dall’obbligo di cofinanziamento, solleva gravi dubbi sul processo decisionale di bilancio.</p>
      <p sl="hu">Benché vi sia un diffuso consenso sull’esenzione eccezionale del Portogallo dall’obbligo di cofinanziamento, possono sorgere dubbi e problemi di legittimità per i metodi negoziali di bassa lega adottati dal Consiglio.</p>
      <p sl="hu">Non mi oppongo a questa concessione straordinaria offerta al Portogallo, ma mi sembra importante che in futuro a nessuno Stato membro sia concesso un trattamento speciale solo per convincerlo a sostenere uno specifico accordo. Al contrario, in ogni circostanza e a ogni livello negoziale con il Consiglio, si dovrebbero rispettare criteri fondamentali come l’uguaglianza e la trasparenza.</p>
      <p sl="hu">In futuro, non soltanto dovremo prevenire queste forme di discriminazione positiva, ma, dal momento che ci siamo impegnati a seguire una politica agricola egualitaria, non dovremo permettere che il regolamento relativo allo sviluppo rurale si basi su eccezioni. Dobbiamo porre fine a ogni tipo di discriminazione.</p>
      <p sl="hu">Sono d’accordo con il relatore: il sistema non deve fare alcuna distinzione, né eccezione; abbiamo bisogno di un approccio equo e standardizzato che distribuisca le risorse sulla base di criteri obiettivi. Diversamente dal relatore, però, non credo che sarebbe opportuno finanziare i pagamenti diretti nel primo pilastro; infatti, è vero che questo ridurrebbe la pressione sul bilancio europeo, ma provocherebbe gravi problemi di finanziamento ai nuovi Stati membri, che si trovano in situazioni di bilancio difficili a causa dei programmi di convergenza che si sono resi necessari per l’introduzione dell’euro. Di conseguenza aumenterebbero ulteriormente le sperequazioni tra gli Stati membri.</p>
      <p sl="hu">Per lo stesso motivo, non credo che la modulazione volontaria sarebbe la soluzione più adeguata. Oltre a rispettare gli accordi vigenti, in futuro dovremo cercare di creare una politica rurale veramente unita, invece di fare ulteriori eccezioni.</p>
    </intervention>
    <intervention id="1-186" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, ringrazio entrambi i relatori per le loro relazioni. Dopo aver riletto le conclusioni della Presidenza, quelle sette righe di testo mi hanno fatto un’impressione ancora peggiore di quella che avevano suscitato in me quasi un anno fa, in quanto lasciano letteralmente la massima libertà a qualunque Stato membro voglia approfittarne, nel totale disprezzo delle norme che quest’Assemblea, e lo stesso Consiglio, avevano elaborato in materia di sviluppo rurale. La modulazione volontaria concepita da questa proposta è tutt’altro che volontaria, perché certamente gli agricoltori non la vogliono. Si tratta quindi di un vero e proprio abuso lessicale.</p>
      <p sl="en">Naturalmente questa proposta provoca distorsioni; è inevitabile, perché ciò che è consentito in uno Stato membro può non essere applicato in un altro. Dobbiamo considerarne l’impatto sull’agricoltura in generale.</p>
      <p sl="en">Sono anche consapevole che intendiamo effettuare un controllo dello stato di salute – il cosiddetto health check – della PAC nel 2008 nonché procedere, contestualmente a tale iniziativa, alla revisione delle prospettive finanziarie.</p>
      <p sl="en">Desidero congratularmi con la Commissione che ha cercato di tirar fuori qualcosa di buono da una proposta essenzialmente negativa: la Commissione sta cercando di far applicare le norme e insiste su questo, escludendo misure di sostegno del mercato.</p>
      <p sl="en">Concluderò dicendo che è molto difficile mettere a frutto una proposta scadente o, come direbbe un viticoltore, la botte dà il vino che ha. Mi congratulo con la Commissione per averci provato. La proposta è pessima e noi la respingeremo.</p>
    </intervention>
    <intervention id="1-187" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Signor Presidente, la proposta che stiamo discutendo oggi è inaccettabile. E’ inaccettabile perché ha un effetto disgregatore, è frammentaria, antieuropeista, egoista ed estremamente ipocrita.</p>
      <p sl="es">Dal punto di vista della teoria agraria, essa prevede un taglio del 20 per cento degli aiuti diretti agli agricoltori per finanziare lo sviluppo rurale e quindi tappare i buchi provocati dal fatto che, nelle prospettive finanziarie, l’1 per cento non è sufficiente a finanziare le politiche agricole; poiché gli Stati membri non possono fornire altri fondi, devono prelevare denaro da coloro che finora lo ricevevano.</p>
      <p sl="es">La proposta inoltre prevede la rinazionalizzazione della politica agricola comune, mettendo fine all’unica vera politica europea, l’unica politica che univa i produttori europei. E non si ferma alla rinazionalizzazione; se guardiamo alla proposta che il governo spagnolo ha presentato al Consiglio, l’obiettivo finale è la regionalizzazione. Così ognuno potrà fare ciò che vuole.</p>
      <p sl="es">Credo che questo faccia parte della follia disgregatrice del Presidente socialista spagnolo – che a sua volta, onorevole Parish, non ha nessuno qui a difenderlo – perché anche lui, come tutti gli altri Presidenti che hanno firmato le prospettive finanziarie e accettano questo cambiamento, non si cura della competitività del settore agricolo europeo né dell’eventuale impatto di tali misure sulle economie dei loro paesi.</p>
      <p sl="es">Quindi, e in difesa degli agricoltori e degli allevatori europei e del settore, respingeremo ovviamente questa proposta.</p>
    </intervention>
    <intervention id="1-188" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, mi scuso per non essere stato presente in Aula quando sono stato chiamato la prima volta, ma il mio viaggio non è andato secondo i piani.</p>
      <p sl="en">Il termine “modulazione volontaria” è la definizione elegante di una prassi assai spiacevole, ossia l’appropriazione del denaro degli agricoltori da parte del governo. Come ha detto l’onorevole McGuinness, non è affatto volontaria, certamente non per coloro cui viene sottratto il denaro, ossia gli agricoltori.</p>
      <p sl="en">Di conseguenza in Europa ci troviamo con un programma di sviluppo rurale molto squilibrato, sia per la modalità di finanziamento sia per la sua applicazione. Questo ovviamente provoca discriminazioni a danno degli agricoltori di quegli Stati membri che praticano questa follia della modulazione volontaria. Nel mio paese, ne stiamo già pagando le conseguenze, con i ritardi nei pagamenti per le zone svantaggiate.</p>
      <p sl="en">Dobbiamo opporci alla modulazione volontaria. Sono lieto che la commissione parlamentare e quest’Assemblea intendano respingerla, e invito la Commissione a premere sul Consiglio affinché cambi la sua politica in materia.</p>
    </intervention>
    <intervention id="1-189" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . – Signor Presidente, ho ascoltato la discussione con attenzione ed enorme interesse, e non posso che ripetere ciò che ho detto all’inizio: la proposta della Commissione è coerente con la richiesta del Consiglio europeo.</p>
      <p sl="en">Come ha giustamente affermato l’onorevole McGuinness, abbiamo cercato di allinearla, per quanto possibile, alle norme vigenti sulla modulazione obbligatoria e sul finanziamento della politica di sviluppo rurale.</p>
      <p sl="en">Domani, se – o forse dovrei dire quando – il Parlamento europeo respingerà la proposta della Commissione, intendo sollevare la questione con i colleghi della Commissione per considerare attentamente la nostra posizione. Questo è del tutto conforme all’accordo quadro raggiunto tra le nostre due Istituzioni.</p>
    </intervention>
    <intervention id="1-190" speaker_id="28297" is_mep="True" mode="spoken" role="Presidente" name="Jacek SARYUSZ-WOLSKI" nationality="Poland" birth_date="19-09-1948" birth_place="Łódż" m_state="PL">
      <p sl="unknown">La ringrazio, signora Commissario, è stata molto chiara. Ringrazio tutti coloro che hanno partecipato alla discussione, e vorrei anche ringraziare tutti gli interpreti.</p>
      <p sl="unknown">Con questo si conclude la discussione congiunta.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem21" title="21. Ordine del giorno della prossima seduta: vedasi processo verbale"/>
  <section id="creitem22" title="22. Chiusura della seduta"/>
</text>
