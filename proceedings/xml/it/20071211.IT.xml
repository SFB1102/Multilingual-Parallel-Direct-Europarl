<?xml version='1.0' encoding='utf-8'?>
<text id="20071211.IT" lang="it" date="2007-12-11" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Decisione sull’applicazione della procedura d’urgenza">
    <intervention id="2-007" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">Signor Presidente, la commissione per l’agricoltura e lo sviluppo rurale ieri sera ha discusso di questo punto e ha votato a favore della procedura d’urgenza. Pertanto raccomando all’Assemblea di accogliere siffatta decisione.</p>
    </intervention>
  </section>
  <section id="creitem3" title="3. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem4" title="4. Programma legislativo e di lavoro della Commissione per il 2008 (proposte di risoluzione presentate): vedasi processo verbale"/>
  <section id="creitem5" title="5. Accordi di partenariato economico (proposte di risoluzione presentate): vedasi processo verbale"/>
  <section id="creitem6" title="6. Presentazione di documenti: vedasi processo verbale"/>
  <section id="creitem7" title="7. Organizzazione comune del mercato vitivinicolo (discussione)">
    <intervention id="2-014" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Giuseppe Castiglione, a nome della commissione per l’agricoltura e lo sviluppo rurale, sulla proposta di regolamento del Consiglio relativo all’organizzazione comune del mercato vitivinicolo e recante modifica di alcuni regolamenti[COM(2007)0372 – C6-0254/2007 – 2007/0138(CNS) ] (A6-0477/2007).</p>
    </intervention>
    <intervention id="2-015" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signor Presidente, la ringrazio per avermi dato la possibilità di esprimere alcuni commenti sulla riforma del settore vitivinicolo.</p>
      <p sl="en">Desidero rivolgere un ringraziamento speciale al relatore, l’onorevole Castiglione, per il grande e significativo lavoro che ha svolto per elaborare la presente proposta. Il Parlamento ha reso un contributo valido ad una discussione che, devo dire, in alcuni momenti si è rivelata emotivamente molto carica. Sono disposta a seguire i vostri suggerimenti in una serie di aree, perlomeno in una certa misura. Ad esempio, in relazione al sistema di estirpazione, intravedo alcuni vantaggi nel ridurre i tempi da cinque a tre anni, come proposto nella relazione. Ho altresì ascoltato le vostre preoccupazioni sulla canalizzazione di parte della spesa per il settore vinicolo attraverso il bilancio per lo sviluppo rurale. Consentitemi, però, di ricordarvi che tutte le risorse derivanti dal bilancio per il settore vitivinicolo saranno stanziate specificatamente alle regioni vitivinicole. In ogni caso, sono disposta ad indicare un trasferimento inferiore della spesa per tale bilancio.</p>
      <p sl="en">Sono tre le grandi questioni su cui la Commissione, la Presidenza e la maggior parte degli Stati membri devono ancora trovare un consenso in quest’ultima fase in modo da ultimare la riforma entro questo mese. La prima questione riguarda le dotazioni nazionali, ossia i parametri che dovremo inserire nella dotazione, e in tale ambito posso essere in qualche modo flessibile. Ad esempio, si possono integrare nelle dotazioni alcune idee sull’innovazione e sulla ristrutturazione dei distributori vinicoli, ma credo che sia ancora necessario mantenere una chiara linea di demarcazione tra l’ambito delle dotazioni nazionali e l’ambito della politica di sviluppo regionale per evitare che venga a crearsi una situazione in cui sia effettivamente possibile finanziare un investimento da entrambe le parti, ossia creando il cosiddetto “doppio sportello” .</p>
      <p sl="en">Da un lato, le dotazioni nazionali non sono l’ambito giusto per inserire misure sulla distillazione di crisi. Il sostegno per tale forma di distillazione frena la competitività e dobbiamo abolirlo completamente, non cercare di reintrodurlo attraverso la porta di servizio. Inoltre non esiste alcuna possibilità di riaprire un dibattito generale sull’entità delle dotazioni dei diversi Stati membri. Se dovessimo riprendere questa discussione – che praticamente è un vaso di Pandora – posso garantire che non si giungerà ad alcun accordo entro la fine di quest’anno. Prevedo invece una discussione molto lunga e difficile, se questa eventualità dovesse avverarsi.</p>
      <p sl="en">La seconda grande questione è la capitalizzazione. Si è scatenata una polemica enorme su questo argomento e posso assicurarvi che non sono rimasta sorda alla discussione. In ogni caso la situazione attuale mette in evidenza un problema reale che va risolto. Gli aiuti per l’arricchimento con il mosto non possono continuare agli stessi livelli e in questo modo. Si tratta di un sostegno obsoleto, inefficace, inefficiente, costoso e distorsivo del commercio e, fatte tali premesse, devo anche dire che comprendo benissimo l’importanza di mantenere un equilibrio tra l’arricchimento con zucchero e con il mosto per arrivare ad un compromesso che possa godere dell’appoggio dei produttori vinicoli sia del sud che del nord dell’Europa. Troveremo una via d’uscita. Ho prestato ascolto alla richiesta generale di continuare a consentire l’arricchimento con lo zucchero, ma – cerchiamo di essere chiari – non ho intenzione di accettare lo status quo , quindi a prescindere dai contenuti del compromesso, vi saranno condizioni nuove.</p>
      <p sl="en">La terza grande questione è la discussione sulla fine dei diritti di impianto. Sto raccogliendo le argomentazioni inerenti al momento in cui porre fine a tale sistema, ma non possiamo permetterci di rimandare la faccenda all’infinito. Il settore vinicolo ha chiaramente bisogno di maggiore libertà per rispondere alla domanda quanto prima possibile, pertanto la mia proposta di prolungare il sistema dei diritti di impianto fino alla fine del 2013 si basava sulla chiara idea di seguire un approccio in due fasi per equilibrare il settore – prima l’estirpazione per ridurre la produzione e poi la liberalizzazione affinché i produttori di successo abbiano la libertà di espandersi. Ho ascoltato i commenti avanzati dagli esponenti del settore, e una cosa è chiara: è indispensabile fissare una data definitiva sul sistema dei diritti d’impianto. L’effettiva fissazione rientrerà nel compromesso finale.</p>
      <p sl="en">In linea generale ho ascoltato le argomentazioni di tutte le diverse parti, comprese quelle del Parlamento europeo, ma rimane un punto fermo: il nostro settore vinicolo deve essere riformato, se vogliamo mantenerlo al passo con i tempi. Dobbiamo cogliere l’occasione ora e concordare una vera riforma. Per attuarla dovremo impegnarci, ma sono assai certa che ne coglieremo dei buoni frutti. Il costo dell’inazione è troppo alto e non possiamo permettercelo, spero che su questo saremo tutti d’accordo.</p>
    </intervention>
    <intervention id="2-016" speaker_id="28459" name="Giuseppe Castiglione" is_mep="True" mode="spoken" role="relatore">
      <p sl="it">Signor Presidente, onorevoli colleghi, ringrazio la Commissaria per la collaborazione che ha offerto al Parlamento in questo lungo lavoro. La ringrazio anche per gli apprezzamenti rispetto al lavoro del Parlamento europeo, un lavoro importante, un lavoro interessante, un contributo notevole da parte della commissione agricoltura, ma da parte di tutto il Parlamento europeo e da parte di tutti i colleghi. Quindi, un grazie signora Commissaria per aver proposto una riforma molto ambiziosa, una riforma i cui obiettivi non possiamo non condividere.</p>
      <p sl="it">C’è un calo dei consumi, c’è un aumento delle importazioni e quindi tutto questo impone una riforma radicale, una riforma direi assolutamente necessaria. La nostra viticoltura ha bisogno di un nuovo slancio, di una nuova linfa, di nuove energie, di nuove proposte e ha ragione quando dice che se vogliamo continuare ad essere competitivi, se vogliamo continuare ad essere i leader mondiali del settore, dobbiamo investire nel settore vitivinicolo e non si può non guardare al mercato, non si può non produrre per il mercato, non si può non penetrare il mercato con prodotti di eccellenza.</p>
      <p sl="it">Per questo, caro Commissario, insieme ai colleghi della commissione agricoltura e al Parlamento europeo per la relazione d’iniziativa, che vorrei ulteriormente ringraziare, nella relazione ho cercato di immaginare un sistema di riforma completo, coerente, un sistema chiaro, soprattutto. Un sistema che sia capace di rispondere alle esigenze dei nostri produttori, di fornire tutti gli strumenti necessari per poter competere e per poter essere vincenti.</p>
      <p sl="it">Nel complesso abbiamo lavorato ad un testo che è in grado di dare risposte valide ad esigenze comuni, ma anche di rispettare, di esaltare e in alcuni casi di comporre le differenze tra le diverse realtà nazionali. Come presupposto una sola considerazione: è necessario un cambiamento radicale di mentalità, di strategia produttiva. Bisogna abbandonare la logica della quantità a favore delle produzioni di qualità, di eccellenza, in grado di esaltare le peculiarità nazionali, regionali, locali della viticoltura europea.</p>
      <p sl="it">Da qui, caro Commissario, il sì all’abolizione dei meccanismi di mercato, che si sono rivelati inefficaci, che sono inefficienti e hanno solo alimentato produzioni eccedentarie e di scarsa qualità. Un esempio per tutti: la distillazione di crisi, che è diventata ormai una misura strutturale e ordinaria, non più uno strumento di risposta di emergenze congiunturali: 500 milioni di euro l’anno per la distillazione, non era una misura più sopportabile. Da qui il sostegno ad un utilizzo più efficace delle risorse economiche, ai programmi di sviluppo nazionale, all’implementazione di quelle misure che rispondono meglio alle specifiche esigenze di ogni Stato produttore.</p>
      <p sl="it">Proprio per questo abbiamo ritenuto nella relazione, caro Commissario, di allargare la lista delle misure attuabili, abbiamo voluto includere la ristrutturazione della filiera, la ricerca, l’innovazione, il miglioramento qualitativo. Tutte azioni che favoriranno quella creatività imprenditoriale di cui i nostri vini hanno bisogno. Per lo stesso motivo è fondamentale favorire la promozione, non solo nei mercati internazionali, ma anche nei mercati interni. Lo abbiamo detto e lo abbiamo avvertito tutti, nelle analisi che ci sono state fornite in commissione agricoltura.</p>
      <p sl="it">E’ assurdo pensare di essere competitivi oltre i confini se non riusciamo a primeggiare in casa nostra, se non siamo capaci di comunicare ai nostri concittadini la qualità della nostra produzione vitivinicola. Per questo la relazione promuove un sistema armonizzato di tutela delle denominazioni di origine, delle indicazioni geografiche, un’etichettatura chiara, un’etichettatura trasparente, pratiche enologiche positivamente individuate. Solo così il consumatore, che mettiamo al centro, potrà avere fiducia in ciò che compra.</p>
      <p sl="it">Diventa allora fondamentale, signor Commissario, una tutela forte delle denominazioni di origine e delle indicazioni geografiche che rappresentano la qualità della viticoltura europea. Tutela che significa l’obbligo di vinificare all’interno dell’area delimitata, ma che significa anche limitare la menzione del vitigno dell’annata in etichetta solamente ai vini a denominazione di origine e indicazione geografica. Sono gli unici ad essere soggetti a controlli continui, e dunque gli unici per i quali è possibile assicurare la veridicità delle informazioni riportate, altrimenti pregiudichiamo proprio chi produce qualità e inganniamo i consumatori.</p>
      <p sl="it">Nella stessa logica e con la stessa coerenza, la relazione sostiene la proposta di un programma di estirpazione volontaria con premialità, per permettere a coloro che lo desiderano di uscire dal mercato con dignità. E non posso non esprimere la mia soddisfazione per il fatto che testé la Commissaria ha già fatto propria la mia idea di ridurre da 5 a 3 anni, e anzi pare che si sia diminuito da 200.000 a 175.000 ettari il numero di ettari espiantabili.</p>
      <p sl="it">A differenza della nostra proposta originaria la relazione cerca anche di soddisfare l’esigenza di certezza nel futuro di cui hanno bisogno i nostri produttori vitivinicoli. Quindi, per la stessa esigenza di certezza, non si può decidere di liberalizzare da subito i diritti di impianto, prima di vedere se il nuovo regime funziona e soprattutto come funziona.</p>
      <p sl="it">Per questo la relazione prevede il mantenimento dei diritti almeno fino al 2013 e chiede alla Commissione di predisporre una valutazione d’impatto dalla prima fase di riforma in modo da poter scegliere in maniera consapevole il da farsi, sempre tenendo presente che nelle aree ad indicazione geografica è necessario che le decisioni siano prese nel rispetto e con il controllo di chi in quei progetti ha investito capitali e lavoro. Se poi è vero che tale sistema frena lo sviluppo di chi è competitivo, allora possiamo agevolare la circolazione comunitaria e assicurare l’utilizzo effettivo delle riserve laddove esistono.</p>
      <p sl="it">Un’ultima considerazione, signor Commissario: è inutile negare che il dibattito si sia canalizzato sulla questione dello zuccheraggio. Venendo da un paese come l’Italia dove l’uso del saccarosio è vietato e ancor di più venendo dalla Sicilia, dove si produce mosto, nessuno più di me può capire il disappunto della Commissaria su questo argomento. Tuttavia, stiamo parlando della necessità di ridare slancio e competitività ai vini europei, di metterli in condizione di competere sui mercati.</p>
      <p sl="it">Questo è il nostro obiettivo e per raggiungere questo obiettivo abbiamo lavorato cercando di guardare oltre le differenze nazionali. La ringrazio, signora Commissaria, per il lavoro e soprattutto per il contributo che ha voluto apprezzare il lavoro del Parlamento europeo. Abbiamo messo in questa riforma.</p>
      <p sl="it">Il Presidente ritira la parola all’oratore.</p>
    </intervention>
    <intervention id="2-017" speaker_id="4271" name="Elisabeth Jeggle" is_mep="True" mode="spoken">
      <p sl="de">a nome del gruppo PPE-DE . – Signor Presidente, signora Commissario, onorevoli colleghi, abbiamo avuto un dibattito lungo e talvolta polemico su questo argomento. Consentitemi però di esprimere i miei ringraziamenti al relatore, il quale si è guadagnato un grande rispetto per il lavoro che ha svolto in maniera precisa, cooperando bene con i colleghi della commissione.</p>
      <p sl="de">Ebbene sì, l’organizzazione comune del mercato vitivinicolo va riformata. Deve essere adattata in modo da tenere conto delle circostanze attuali e dei mercati futuri. Al contempo, signora Commissario, questa proposta ci porta ad interrogarci sul fatto che la Commissione debba interferire o meno sulle piccole cose che contribuiscono a creare l’identità regionale, sui metodi che da secoli vengono applicati in determinate regioni e che soggiacciono alla cultura locale. Siffatta interferenza sicuramente non aiuta la gente. Infatti non sempre si capisce quello che stia accadendo. E’ incomprensibile che si vieti il saccarosio, quando si sottoscrivono accordi per importare vino prodotto con saccarosio da regioni che non appartengono all’Unione europea.</p>
      <p sl="de">Signora Commissario, in qualità di terza Istituzione insieme al Consiglio e al Parlamento, la Commissione deve concentrarsi sulle sue competenze specifiche, ovverosia la formulazione di proposte atte a favorire lo sviluppo continuo dell’Unione e a promuoverne il relativo processo, e l’organizzazione comune del mercato vitivinicolo ne costituisce una componente.</p>
      <p sl="de">In proposito devo dire che i compromessi raggiunti in commissione, per cui abbiamo lottato e in alcuni casi stiamo ancora lottando, sono positivi per l’intera Aula. Li sottoscrivo a nome del gruppo PPE-DE: noi sosteniamo i compromessi. Respingeremo qualsiasi emendamento contro di essi.</p>
    </intervention>
    <intervention id="2-018" speaker_id="28579" name="Katerina Batzeli" is_mep="True" mode="spoken">
      <p sl="el">a nome del gruppo PSE . – Signor Presidente, signora Commissario, oggi il Parlamento europeo, il Consiglio e la Commissione decideranno del futuro di una delle organizzazioni comuni più complesse dei mercati agricoli europei. Il Parlamento europeo ha dato il proprio parere con anticipo rispetto al parere del Consiglio grazie agli intensi sforzi profusi dal relatore, l’onorevole Castiglione, e grazie all’impegno dei gruppi politici.</p>
      <p sl="el">Signora Commissario, desidero mettere in luce alcuni punti di cui lei deve tener conto nella decisione finale del Consiglio sulla riforma dell’organizzazione del mercato vitivinicolo.</p>
      <p sl="el">In primo luogo la riforma del mercato vitivinicolo non può essere effettuata seguendo un modello lineare e contabile come quello usato per l’organizzazione comune del mercato dello zucchero che due mesi fa siamo stati chiamati a riesaminare perché si era arrivati ad uno stallo. La riforma del mercato vitivinicolo non si può basare sul disastroso modello dell’organizzazione comune del cotone e del tabacco, con il trasferimento di fondi al secondo pilastro, che ha portato al declino della produzione di questi due prodotti, mentre le campagne si sono spopolate. Il mercato del vino ha bisogno di un bilancio forte nel primo pilastro per rafforzare le misure volte direttamente ai viticoltori, che dovranno a loro volta migliorare la qualità e monitorare la propria produzione oltre a rafforzare la politica di promozione di tutti i vini, all’interno e al di fuori dell’Europa, incentivandone in questo modo la distribuzione commerciale sui mercati.</p>
      <p sl="el">Signora Commissario, il Parlamento europeo vuole una nuova organizzazione comune del mercato che fissi tra le priorità una politica promozionale aggressiva invece di una politica difensiva di importazione. La relazione del Parlamento europeo garantirà aiuti ai viticoltori che applicano misure tese a stabilizzare l’approvvigionamento, innalzare la qualità e proteggere l’ambiente. Le misure di disciplina del mercato saranno mantenute e adattate alle esigenze correnti, come la distillazione dei sottoprodotti, che funge da meccanismo per migliorare la qualità e al contempo regola il mercato e l’approvvigionamento. La relazione propone un sistema di estirpazione razionalizzato, evitando sprechi dei preziosi fondi comunitari per la riduzione della dinamica del settore vitivinicolo europeo, e fissa gli aiuti per i viticoltori ai livelli della media regionale per l’assistenza, senza la restrizione dei 350 euro per limite di ettaro.</p>
      <p sl="el">Signora Commissario, noi riteniamo che debbano essere introdotte restrizioni su tutte le misure che creano eccedenze, che turbano l’equilibrio del mercato e che creano prezzi distorti e fuori luogo a discapito di altri vini. In questa sede, a nome del gruppo socialista e a titolo personale come Katerina Batzeli plaudirò a tutte le misure proposte dalla Commissione che siano atte a mantenere un equilibrio sulla questione dell’arricchimento tramite zucchero, in quanto, come è stato detto anche dal gruppo socialista, abbiamo contribuito a realizzare una proposta calibrata per evitare problemi di transizione.</p>
      <p sl="el">Tuttavia, la nuova organizzazione comune del mercato dovrebbe arricchire e al contempo altresì rispettare la conoscenza del vino e la protezione del consumatore attraverso la politica di etichettatura. La commissione per l’agricoltura ha specificato, tra l’altro, l’indicazione della percentuale della CO2 nell’emendamento n. 166, le informazioni sulle tematiche legate alla salute pubblica nell’emendamento n. 157 e le informazioni sulla produzione di vino da viti ibride o geneticamente modificate nell’emendamento dell’onorevole Zu Baringdorf. Dobbiamo rafforzare il rispetto per il consumatore mediante l’etichettatura e includervi altresì particolari sulle pratiche enologiche impiegate.</p>
      <p sl="el">Signora Commissario, desideriamo mettere in evidenza una nuova politica su due categorie vinicole: la categoria che impiega le indicazioni geografiche o la designazione di origine e i vini da tavola. Questi due diversi prodotti hanno entrambi un posto nel mercato europeo internazionale e non credo che si debbano introdurre linee divisorie che innescano un impatto a livello regionale.</p>
      <p sl="el">Per concludere, mi preme affermare che la complessità della politica agricola comune non può essere trattata alla stregua di uno stallo o di un fallimento degli organi istituzionali in ragione, signora Commissario, della dimensione culturale del prodotto, che va rispettata nell’ambito delle nostre proposte.</p>
    </intervention>
    <intervention id="2-019" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">a nome del gruppo ALDE . – Signor Presidente, in vino veritas , oppure, per citare Goethe: “La vita è troppo breve per bere vino mediocre”. Questi proverbi sintetizzano il punto essenziale della riforma del mercato vitivinicolo comunitario. La nostra relazione infatti verte sulla qualità del vino europeo, che certamente è in grado di reggere il confronto con quello importato dal nuovo mondo. Allora vediamo in che situazione ci troviamo. Nel 2006 la produzione vinicola rappresentava il 5 per cento del valore complessivo della produzione agricola comunitaria. Con il 45 per cento della superficie viticola del mondo, il 65 per cento della produzione, il 57 per cento del consumo e il 70 per cento del volume delle esportazioni, il vino europeo gode di una posizione di supremazia nel mercato mondiale. Sulla scena del vino siamo una superpotenza!</p>
      <p sl="de">E’ quindi necessario intervenire per consolidare il nostro status di superpotenza e, in particolare, per innalzare la qualità dei nostri vini. Le riforme che ha proposto, signora Commissario, prevedevano la fine immediata alla distillazione di crisi. Credo che molte degli aspetti cui ha accennato, come l’immagazzinamento privato e la fine dei sussidi alle esportazioni, l’addizionamento di mosto e, naturalmente, l’arricchimento del vino tramite l’aggiunta di zucchero sono punti centrali delle sue proposte. Dobbiamo dire, però, che essi rispecchiano una prospettiva assai tecnocrate sin dall’inizio, in quanto affrontano questioni come l’eventualità di introdurre un collegamento tra l’aggiunta di zucchero e gli aiuti per il mosto.</p>
      <p sl="de">A mio avviso, il Parlamento ha negoziato un compromesso assai valido tra il nord e il sud, viste le preoccupazioni delle due parti che hanno dominato la materia. In seno alla commissione per l’agricoltura e lo sviluppo rurale abbiamo realizzato un ottimo equilibrio rispetto ai compromessi. In questo contesto devo rivolgere un ringraziamento particolare al relatore, l’onorevole Castiglione, che ha compiuto grandi sforzi per giungere ai compromessi e siamo quindi riusciti a tenere conto delle preoccupazioni di tutti.</p>
      <p sl="de">Mi pare che abbiamo modulato la soluzione tecnocratica iniziale conferendole una nuova forma elegante. Abbiamo raggiunto un equilibrio tra il nord e il sud. La ringrazio, signora Commissario, per aver affermato nel suo discorso che lei essenzialmente intende seguire questa linea.</p>
      <p sl="de">Quali sono i punti salienti? Oltre al compromesso che consente di continuare ad aggiungere zucchero, un altro aspetto chiave della relazione è la tutela dei prodotti regionali.</p>
      <p sl="de">Alla luce di questo incentivo alla qualità per il vino europeo, continua a sussistere la necessità di misure nazionali di sostegno che sono state fissate a 1,3 miliardi di euro. Crediamo che questi temi debbano rimanere nell’ambito del primo pilastro in modo che i pagamenti vadano direttamente ai viticoltori. Inoltre c’era bisogno di inserire il riferimento – e credo che questo sia una delle nostre principali conquiste – alla necessità di dedicare un’attenzione particolare alle designazioni d’origine e alle indicazioni geografiche sulle etichette. Si tratta di un argomento di estrema importanza a nostro parere, poiché le indicazioni dell’origine geografica dei vini sono ovviamente una questione di proprietà intellettuale che va protetta e, secondo me, abbiamo raggiunto un ottimo compromesso su questo punto.</p>
      <p sl="de">Il gruppo ALDE sosterrà i compromessi, ossia l’intero pacchetto di compromessi, in quanto riteniamo costituiscano una soluzione valida. Speriamo che il Consiglio ora adotti le nostre proposte. La voce del Parlamento è la voce dei popoli oltre ad essere la voce dei produttori vitivinicoli e dei consumatori. Signora Commissario, le chiediamo di lottare anche per questo nei suoi negoziati con il Consiglio e in generale sulla scena pubblica.</p>
    </intervention>
    <intervention id="2-020" speaker_id="4746" name="Sergio Berlato" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, signora Commissaria, il testo che ci apprestiamo a votare costituisce un buon compromesso e migliora sensibilmente la proposta iniziale della Commissione.</p>
      <p sl="it">Il nostro obiettivo resta quello di varare una riforma volta al rilancio dello sviluppo del settore sia sul mercato interno che su quello internazionale: la domanda globale non è in ribasso, ma in crescita, ed allora l’ottica giusta non è produrre meno, ma investire sulla qualità e sulla caratterizzazione dei vini europei, sulla riduzione dei costi, sulla promozione del vino per allargarne il mercato e sull’accesso dei giovani all’impianto dei vigneti.</p>
      <p sl="it">Occorre altresì limitare la riduzione della produzione viticola europea, proposta dalla Commissione, aumentando l’autonomia degli Stati membri nel regolare il regime di estirpazione. Bisogna evitare di sopprimere dei vigneti che pur non essendo estremamente forti sul mercato costituiscono produzioni regionali di qualità, con tradizioni storiche fortemente radicate, che costituiscono a tutt’oggi il tessuto sociale di intere aree regionali.</p>
      <p sl="it">Questa riforma, pur creando condizioni di maggior competitività, deve mantenere coerenza con il passato e favorire la permanenza della viticoltura a presidio del territorio e dell’ambiente. Anche per questo siamo favorevoli al fatto che le risorse previste siano distribuite in tre anni anziché in cinque e che siano ripartite principalmente in base al criterio storico seguendo in linea generale lo stesso criterio utilizzato per tutte le altre riforme finora adottate.</p>
      <p sl="it">Siamo contrari, signora Commissaria alla liberalizzazione di nuove pratiche enologiche ed all’utilizzo di mosti importati per arricchire i nostri vini o tagliarli con vini di paesi terzi, poiché riteniamo che ciò possa produrre il deterioramento dell’immagine del vino e compromettere il rapporto di fiducia tra consumatore e prodotto, con conseguenze gravissime sul consumo. Viceversa, riteniamo indispensabile prevedere l’aiuto di mosti concentrati e dei mosti concentrati rettificati, utilizzati per l’arricchimento al fine di tutelare una pratica enologica comune in molte regioni comunitarie.</p>
      <p sl="it">Riteniamo doveroso tener conto degli investimenti dei produttori ed evitare la possibile interruzione di flussi commerciali che determinerebbero una maggiore offerta di prodotto. Questa riforma deve favorire la tutela delle indicazioni geografiche e di origine controllata, quale strumento per meglio garantire e proteggere i prodotti europei nell’ambito di negoziati multilaterali e di accordi commerciali bilaterali.</p>
      <p sl="it">Infine, signora Commissaria, siamo contrari alla liberalizzazione totale dei diritti di impianto dal 2014 per i vini a denominazione di origine ed indicazione geografica e riteniamo condivisibile la proposta del relatore, di prevedere l’entrata in vigore della nuova riforma a partire dal 1° agosto 2009.</p>
    </intervention>
    <intervention id="2-021" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signor Commissario, vogliano che il vino sia una bevanda unica sia in termini di produzione che di consumo. In altre parole, non vogliamo metodi enologici che ci portino a produrre vino come se fosse Coca-Cola; vogliamo che sia garantito il futuro delle designazioni d’origine e delle indicazioni geografiche. Vogliamo sia accordato un sostegno per i metodi di produzione biologica, ed è nostro desiderio – infatti abbiamo presentato un emendamento in tal senso – che le regioni possano decidere a maggioranza se i propri vini possono essere commerciati unicamente in bottiglia. Conveniamo che la distillazione permanente del vino sia inappropriata e dobbiamo scongiurarne la reintroduzione mediante la porta di servizio della distillazione di crisi. Su questo punto siamo d’accordo con lei.</p>
      <p sl="de">In merito alla questione dei diritti di impianto, crediamo ci debba essere la possibilità di estirpare. In realtà, se non vengono date indicazioni sulla prossima autorizzazione di un nuovo impianto entro un certo periodo in una determinata zona, la decisione di estirpare non si basa sulla quantità di vino che può essere venduta. Questo collegamento, in sintesi, è imperativo e lo sosteniamo.</p>
      <p sl="de">Quando lei parla di arricchimento con il mosto d’uva o lo zucchero e dice che ci deve essere uno spostamento nell’equilibrio tra questi due metodi, ne conveniamo, poiché in effetti significa che lo zuccheraggio rimarrà lecito. Se fosse raggiunto un compromesso sulla base di questa premessa, per noi l’esito sarebbe accettabile. Lo zuccheraggio è un processo enologico antico. Dovremmo pertanto preservarlo e respingere molte richieste irragionevoli che avanzano gli americani sui nostri metodi di vinificazione.</p>
      <p sl="de">Sosterremo interamente la proposta del relatore, purché i nostri emendamenti siano approvati.</p>
    </intervention>
    <intervention id="2-022" speaker_id="36583" name="Vincenzo Aita" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, credo che così come è stata anche valutata – dico all’onorevole Castiglione – dal ministro De Castro, su questa che arriva in Parlamento e che è passata per la commissione specifica, il giudizio del ministro è che è peggiorativa rispetto alla proposta che faceva la Commissaria. Io credo che noi stiamo discutendo di milioni di persone che sono dedicate a questo prodotto, che così ha fatto grande l’Europa sulle questioni che riguardano la qualità, il legame al territorio.</p>
      <p sl="it">E vorrei partire da una prima considerazione: l’estirpazione. Si dice che si passa a 175.000-200.000 ettari; una prima domanda: ci chiediamo chi sarà ad estirpare e chi occuperà lo spazio di questi terreni estirpati e perché nella proposta che noi potevamo avanzare usando e non aumentando la spesa, forse anche diminuendola, dare la possibilità di ristrutturazione di questi vigneti per fare migliore qualità? E’ un interrogativo che pongo al Parlamento: perché dobbiamo espellere decine e centinaia di lavoratori e di imprenditori per lasciare spazio alle grandi multinazionali, così caro Castiglione, come sta avvenendo in Sicilia?</p>
      <p sl="it">Allora il punto è questo: perché usare i Fondi europei per l’estirpazione e non usare i Fondi europei per migliorare la qualità e la ristrutturazione aziendale? Abbiamo fatto tanti provvedimenti in questo Parlamento europeo e nelle politiche comunitarie che si sono svolte in questi anni!</p>
      <p sl="it">Secondo punto: libero mercato dei diritti degli ettari vitati. Perché deve essere un mercato liberato all’intera Europa? Che senso ha comprare un ettaro vitato in Sicilia, in Campania o in Grecia, o in un altro posto e portarlo in un’altra realtà? Quell’ettaro vitato è legato a una qualità, ad una produzione, a un prodotto tipico, a un ecotipo che si è consolidato in quelle aree! Perché questo tipo di proposta?</p>
      <p sl="it">Vogliamo favorire anche qui i grandi accaparramenti che stanno già avvenendo, in alcune aree del Mezzogiorno? Allora qui, è il punto fondamentale; per questo noi diciamo che la proposta migliore era quella della Commissaria e quella che esce dal Parlamento è una proposta peggiore rispetto a quella che viene rivendicato dalla Commissione, se vogliamo fare una riforma che aiuta la qualità e faccia rimanere sui territori gli imprenditori, i lavoratori di queste aree. Per questo, noi voteremo contro questo tipo di riforma.</p>
    </intervention>
    <intervention id="2-023" speaker_id="28357" name="Vladimír Železný" is_mep="True" mode="spoken">
      <p sl="cs">a nome del gruppo IND/DEM . – Signor presidente, la proposta di riforma del settore del vino pone la Repubblica ceca in una posizione di svantaggio e la discrimina. L’Unione europea, che non ha sollevato obiezioni alla diluizione dei vini statunitensi – vini che ora accedono legalmente al mercato comunitario con un contenuto di acqua che può arrivare fino al 30% – e in cui si tollera l’aggiunta di acido per i vini eccessivamente dolci dell’Europa meridionale, quella stessa Unione europea adesso propone un divieto sull’impiego di saccarosio nei paesi europei più settentrionali. Nel mio paese da oltre due secoli esiste la tradizione di aggiungere saccarosio. L’Unione europea vuole sostituirlo con il concentrato di mosto, che sarebbe prontamente fornito a prezzi gonfiati dai paesi dell’Europa meridionale. La sovvenzione per la Repubblica ceca è di 85 euro per ettaro di vigneto, mentre alcuni paesi favoriti ricevono fino a 245 euro per ettaro. Tutto ciò perché l’Unione europea sta cercando di affermare il cosiddetto principio storico, che creerà discriminazioni contro i nuovi paesi membri. Però, viene consumato anche il vino prodotto da uve coltivate nella Repubblica ceca, il quale non concorre in alcun modo a formare la produzione europea eccedente. Inoltre la stessa Unione ora richiede che la Repubblica ceca contribuisca finanziariamente a pubblicizzare il vino europeo eccedentario nei paesi terzi. Chiediamo pertanto che le risorse per la riforma del settore vitivinicolo siano inserite nelle dotazioni nazionali in modo che gli Stati membri possano assegnarle a seconda delle proprie necessità.</p>
      <p sl="cs">L’Unione ha due modi per affrontare l’eccedenza nella produzione vinicola. Una è la distillazione insensata e barbarica del vino in alcol industriale e l’altra è l’estirpazione dei vigneti. Che si estirpi ovunque, ma dove deve essere fatto. In realtà, sarebbe sufficiente estirpare tutti i vigneti piantati illegalmente in quei paesi meridionali tradizionali, uno in particolare, e la riforma sarebbe compiuta. L’area complessiva dei quei vigneti illegali in effetti è pari al numero di ettari che l’UE deve estirpare. Non è che l’UE non conosca la posizione esatta e non abbia fotografie satellitari dei vigneti piantati segretamente in Italia e che sono al di sopra della quota, ad esempio. Per concludere, ritorna nella riforma un altro argomento preferito dai burocrati: il passaggio della competenza in questo ambito dal Consiglio alla Commissione, ossia a funzionari non eletti. In questo modo, i paesi più piccoli saranno privati del loro diritto di decidere e il vino che tradizionalmente viene prodotto nella Repubblica ceca dall’epoca delle legioni romane diventerà un altro dei prodotti che ci sono stati portati via a favore della produzione spesso illegale dei paesi meridionali dell’UE. Noi però non abbiamo alcuna intenzione di lasciarci privare di questa nostra meravigliosa tradizione.</p>
    </intervention>
    <intervention id="2-024" speaker_id="28195" name="Peter Baco" is_mep="True" mode="spoken">
      <p sl="sk">Mi chiedo se questa riforma verte davvero sul buon vino. Il buon vino, come sappiamo, è il vino che si vende. In altri termini i consumatori acquistano la qualità al prezzo richiesto. Tuttavia, alcuni Stati membri producono vini invendibili al costo di 500 milioni di euro l’anno.</p>
      <p sl="sk">La Repubblica slovacca e altri Stati membri hanno operato una riduzione rigorosa nel settore vitivinicolo, motivo per cui non producono più vini invendibili. Creare le dotazioni nazionali di aiuti finanziari sulla base del cosiddetto “principio storico” è contro le norme di mercato. Ci discrimina, penalizzandoci in via permanente per non aver sostenuto la produzione di vini invendibili.</p>
      <p sl="sk">Stando alla riforma proposta, dovremmo ricevere sempre e solo una frazione degli aiuti stanziati ai produttori di vini invendibili. E’ questo il motivo per cui chiediamo che gli aiuti si basino esclusivamente sulle zone a vigneto ed è per gli stessi motivi discriminatori che non siamo d’accordo sulle modifiche all’etichettatura dei vini, ma vogliamo sia mantenuto il sistema esistente.</p>
    </intervention>
    <intervention id="2-025" speaker_id="22418" name="Esther Herranz García" is_mep="True" mode="spoken">
      <p sl="es">Signor Presidente, il prossimo fine settimana il Consiglio dei ministri dell’Agricoltura probabilmente prenderà una decisione politica su questa riforma dell’organizzazione comune del mercato vitivinicolo.</p>
      <p sl="es">Il vino non è solamente una bevanda, costituisce parimenti una gemma economica nel settore agricolo, che è stato pesantemente penalizzato dalle decisioni della Commissione negli ultimi anni. Per la prima volta da molto tempo a questa parte siamo ancora in tempo: il Parlamento approverà una relazione che il Consiglio userà per determinare la propria decisione politica definitiva il prossimo fine settimana. Devo dire che ne sono veramente soddisfatta e desidero congratularmi con il relatore per il lavoro svolto, in quanto il Parlamento europeo per la prima volta ha deciso di concentrarsi sulla qualità, sulla cultura, sulla tradizione, su un prodotto mediterraneo che si è diffuso anche in altre parti d’Europa, un prodotto che rafforza la nostra levatura non solo nel nostro continente ma in tutto il mondo.</p>
      <p sl="es">Il nostro vino – e sgombriamo il campo da ogni dubbio in proposto, onorevoli colleghi – è il migliore del mondo; il vino d’Europa è il migliore al mondo. Per tale ragione dobbiamo proteggerlo e concentrarci sulla sua promozione: bisogna promuoverlo non solo al di fuori dell’UE, ma anche al nostro interno, poiché i giovani in Europa negli ultimi anni hanno smesso di bere vino. Per quale motivo hanno smesso? Perché non ci siamo più curati di promuoverlo o di incoraggiarli a berlo.</p>
      <p sl="es">Dobbiamo fornire gli strumenti della competitività al settore vitivinicolo per mantenerlo competitivo all’interno e al di fuori dell’Unione europea. Dobbiamo promuovere il consumo del vino e coinvolgere i giovani e tutta la società europea in una cultura, la cultura del turismo enologico, la cultura del consumo del vino, la cultura della conoscenza del vino e la cultura della discussione e della partecipazione all’interno della società.</p>
      <p sl="es">Onorevoli colleghi, mancano i fondi per lo sviluppo rurale perché, in virtù di una decisione assunta nel dicembre 2005, non sono state stanziate abbastanza risorse per il secondo pilastro. Tuttavia, i finanziamenti non devono essere garantiti a scapito delle organizzazioni comuni del mercato, ma bisogna incoraggiare gli Stati membri a destinare una frazione in più del proprio bilancio nazionale al bilancio comunitario. Non è prelevando il denaro dai coltivatori che riusciremo a colmare un buco così grande come quello che si è creato nel bilancio europeo per lo sviluppo rurale nell’attuale prospettiva finanziaria.</p>
      <p sl="es">In merito ai diritti di impianto, onorevoli colleghi, non sussistono dubbi sul fatto che il settore debba essere dotato di strumenti atti a consentire un’autoregolamentazione. Tali strumenti devono avere natura giuridica e devono essere emessi in questa sede in modo da continuare a proteggere i diritti di impianto per poter controllare la produzione. Vi sono già indicazioni secondo cui potrebbe essere proficuo controllare tale produzione, proprio come le designazioni d’origine che sono strettamente controllate.</p>
      <p sl="es">Gli impegni devono essere mantenuti e quindi voteremo contro gli emendamenti presentati, soprattutto quelli che non rispettano gli impegni già presi, e questo mio commento è rivolto al gruppo socialista.</p>
    </intervention>
    <intervention id="2-026" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">Signor Presidente, anch’io voglio innanzitutto porgere le mie congratulazioni al relatore per il lavoro che ha svolto e mi congratulo altresì con la relatrice ombra del gruppo PSE, non solo per il ruolo che ha svolto in questa relazione, ma anche per la relazione d’iniziativa che ha preceduto il presente dibattito.</p>
      <p sl="pt">Il suo lavoro costituisce l’esempio dello spirito di compromesso e di atteggiamento costruttivo che i socialisti hanno assunto per raggiungere una soluzione calibrata. I lunghi mesi di dibattito hanno confermato tre fattori: la grande importanza del settore sul piano sociale ed economico, nonostante tale comparto sia stato duramente maltrattato in passato nell’ambito della politica agricola comune; il fatto che le norme vigenti non sono in linea con la situazione attuale del mercato e con i cambiamenti verificatesi nei modelli di consumo; e la necessità di introdurre delle riforme per risolvere questi problemi.</p>
      <p sl="pt">Il dibattito ha altresì messo in luce l’elevato grado di consenso sull’elenco dei problemi che affliggono il settore. Tuttavia, non tutti abbiamo condiviso le soluzioni proposte dalla Commissione, e proprio per questo risulta chiaro l’atteggiamento costruttivo del Parlamento europeo, come dimostra l’ampio compromesso raggiunto in seno alla commissione per l’agricoltura e lo sviluppo rurale e le proposte particolareggiate del gruppo PSE. Siffatte proposte mirano ad arricchire il compromesso sui temi più delicati come la liberalizzazione dei diritti di impianto, l’estirpazione dei vigneti, l’aggiunta di zucchero e di mosto, il mantenimento dell’alcol potabile, che riveste grande importanza per alcuni vini prestigiosi quali il Porto la cui competitività va garantita, la prevenzione delle crisi, la promozione e via dicendo.</p>
      <p sl="pt">La posizione dell’Assemblea pertanto conferisce un vero e proprio impeto e rappresenta un’indicazione valida per il Consiglio e per la Commissione circa il percorso da seguire. Le linee generali della posizione del Parlamento mostrano che alla fine è possibile trovare una soluzione in grado di rispondere ai problemi generali del settore e anche alle questioni specifiche delle regioni di produzione.</p>
      <p sl="pt">Signor Commissario, in un momento in cui ci accingiamo ad avviare la discussione sull’Health Check e su un argomento che per noi è di particolare interesse, ossia lo scenario per l’agricoltura dopo il 2013, è fondamentale che questa riforma sia portata rapidamente a termine. Spero pertanto che il Parlamento ispirerà il Consiglio nelle decisioni che saranno prese, poiché l’atteggiamento dell’Assemblea e la linea generale delle sue raccomandazioni rappresentano un buon segno per le vigne e per i vini europei.</p>
    </intervention>
    <intervention id="2-027" speaker_id="36394" name="Donato Tommaso Veraldi" is_mep="True" mode="spoken">
      <p sl="it">Signor Presidente, onorevoli colleghi, grazie alla signora Commissaria, ma consentitemi un grazie particolare al relatore Castiglione per l’ottimo e intenso e proficuo lavoro svolto.</p>
      <p sl="it">La necessità di vincere le sfide della competizione internazionale, con programmi di riconversione qualitativa e di tutela della tipicità sono obiettivi fondamentali che devono essere tutelati dalla riforma del regime europeo del vino. Tuttavia, è importante assicurare il mantenimento dell’aiuto ai mosti di uve concentrate e ai mosti di uve concentrati rettificati prodotti dalla Comunità europea, poiché si tratta di una pratica enologica comune in molte regioni comunitarie. Per quanto riguarda lo zuccheraggio, ai fini di una maggiore trasparenza e di informazione del consumatore, si deve prevedere che l’eventuale uso di saccarosio per l’arricchimento sia indicato in etichetta.</p>
      <p sl="it">I programmi di aiuto nazionali devono essere utilizzati per finalizzare le misure di promozione all’interno dell’Unione europea, la prevenzione della crisi, la ricerca, lo sviluppo e soprattutto il miglioramento della qualità del vino.</p>
      <p sl="it">Per quanto riguarda la liberalizzazione degli impianti, la proroga fino al 2013 potrebbe essere accettata per i vini protetti da denominazione d’origine e da indicazioni geografiche; al fine di portare una situazione di equilibrio per gli altri vini, la liberalizzazione di impianti deve essere solo in seguito al programma di valutazione d’impatto della Commissione, da realizzare entro la fine del 2012.</p>
    </intervention>
    <intervention id="2-028" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, uno dei problemi fondamentali del mercato vinicolo è la crescente importazione da paesi terzi. Potremmo anche chiederci se i vini di questi paesi sono migliori. La risposta è “no”. La qualità del vino dei paesi terzi non è migliore della nostra, ma il vino costa molto meno.</p>
      <p sl="pl">Il mio paese è principalmente un paese consumatore di vino. I miei concittadini guardano a due criteri: il prezzo e la qualità. L’etichetta identificativa è meno importante per loro, però è normale pagare di più per il marchio che per la qualità del vino. Ad ogni modo, la promozione da sola non può approdare a nulla. Non sarà nemmeno in grado di attirare clienti che guardano al prezzo nei vecchi 15 paesi membri. L’ho potuto osservare io stesso nei negozi di Bruxelles.</p>
      <p sl="pl">Sono molto lieto del fatto che sia possibile continuare ad usare il termine vino per il vino prodotto con la frutta. Si tratta di un segmento specifico del mercato tradizionale e non è in conflitto con il mercato del vino prodotto da uva. Come per la definizione di vodka, non è ammissibile agire a scapito delle tradizioni di determinati paesi, marchi o qualità semplicemente perché il settore vinicolo si trova ad affrontare dei problemi.</p>
    </intervention>
    <intervention id="2-029" speaker_id="28213" name="Marie-Hélène Aubert" is_mep="True" mode="spoken">
      <p sl="fr">Signor Presidente, signora Commissario, certamente condividiamo il suo desiderio di mettere fine alle sovvenzioni che favoriscono una produzione eccessiva e che innescano effetti nefasti inammissibili, ma non possiamo accettare il fatto che siate voi a produrre il vino – il quale è prima di tutto legato ad un terroir ed è altresì un prodotto standardizzato venduto in tutto il mondo – a seconda dei capricci della moda e del marketing. In proposito mi preme enfatizzare due aspetti.</p>
      <p sl="fr">Il primo riguarda la necessità imprescindibile di proteggere le indicazioni geografiche e le designazioni d’origine, che spesso sono messe in discussione, ma che in ogni caso stabiliscono il collegamento con la terra, ossia la caratteristica del modello agricolo europeo. Vogliamo che lei enfatizzi siffatto modello, e non che lo immoli sull’altare dell’espansione dei mercati a solo vantaggio degli speculatori. Chiediamo inoltre che sia dedicata una maggiore attenzione ai metodi di produzione ecologici, che ancora richiedono l’uso di diversi e significativi prodotti chimici e additivi. In proposito le chiediamo di prevedere un sostegno specifico al vino biologico, le cui specifiche sono in corso di stesura.</p>
      <p sl="fr">La biodiversità dei terroirs , delle culture e dei gusti, lo sviluppo e la promozione della qualità nonché la straordinaria ricchezza dei vini europei: è questo il futuro e sono questi i principi che devono costituire le fondamenta di questa riforma.</p>
    </intervention>
    <intervention id="2-030" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, siamo fortemente critici nei confronti della proposta della Commissione europea sulla riforma dell’organizzazione comune del mercato vitivinicolo. A parte l’estirpazione dei vigneti, ci preoccupa in particolar modo la proposta sulla liberalizzazione dei diritti di impianto. Riteniamo che la relazione approvata dalla commissione per l’agricoltura e lo sviluppo rurale non offra alcuna tutela in tale ambito. E’ a rischio il retaggio vitivinicolo europeo e il futuro di vaste regioni che oltre ad essere zone di produzione vinicola con designazioni d’origine e indicazioni geografiche, sono altresì zone di produzione di buoni vini da tavola. Di conseguenza, per difendere la cultura tradizionale del vino e delle viti, l’occupazione e la biodiversità, insistiamo per difendere i diritti di impianto e per il mantenimento del sostegno per la ristrutturazione dei vigneti, per il monitoraggio della produzione e per il mantenimento della qualità, dedicando particolare attenzione alle aziende agricole a conduzione familiare e alle cooperative di produzione, al sostegno per la distillazione di alcool potabile e all’impiego di mosti d’uva prodotti a livello regionale. Però non siano a favore dell’aggiunta di zucchero.</p>
    </intervention>
    <intervention id="2-031" speaker_id="966" name="Jean-Claude Martinez" is_mep="True" mode="spoken">
      <p sl="fr">Signora Commissario, al di là della tecnica sulle dotazioni, i premi o gli impianti, questo progetto – il terzo in 15 anni – si reduce a tre idee volte a centrare un unico obiettivo. La prima idea è maltusiana. I vinificatori non piacciono alla Commissione che quindi vuole procedere all’estirpazione, gettando via le uve, vuole vietare lo zuccheraggio e limitare la produzione, come era stato fatto per provocare una carenza di latte o di grano.</p>
      <p sl="fr">La seconda idea è improntata al capitalismo liberista che punta al profitto, al laissez-faire per gli impianti, alle importazioni, alla diluizione, all’aggiunta di pezzi di legno, al vino finto, al mosto importato e usato per raffazzonare una pappa di vino globale.</p>
      <p sl="fr">La terza idea punta al globalismo. Dopo il mercato unico e la moneta unica è la volta del vino unico: un vino aromatico, dal gusto legnoso, che sembra Coca cola e che non necessita nemmeno più dei vinificatori, poiché il vero obiettivo è quello di liberare le zone mediterranee a vigneto, soprattutto i 250 000 ettari del Languedoc-Roussilon, 2,5 miliardi di metri quadri di terreni in cui saranno estirpati i vigneti per costruire case: un mercato che vale miliardi di euro. L’organizzazione comune del mercato del vino alla fine si trasformerà in un’organizzazione comune del mercato immobiliare.</p>
      <p sl="fr">Mi presento quindi in veste deputato dei pellerossa della vinificazione. Non voglio farle lo scalpo, signora Commissario, voglio solo che i produttori di vino, che da oltre 2000 anni rendono la gente felice, siano lasciati in pace.</p>
    </intervention>
    <intervention id="2-032" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signora Commissario, onorevoli colleghi, innanzi tutto consentitemi di ringraziare il relatore per aver fatto tutto quanto è umanamente possibile per giungere a questo compromesso. Da quando la Commissione ha presentato il primo documento sulla riforma dell’organizzazione comune del mercato vitivinicolo e anche nella discussione di oggi, abbiamo visto che il vino è uno dei prodotti agricoli più sensibili; è uno tra i prodotti più sofisticati, ma è anche un prodotto che accende anche gli animi come pochi altri. Credo che il Parlamento europeo, in particolare la commissione per l’agricoltura e lo sviluppo rurale, siano riusciti ad assemblare e a presentare un compromesso che rispecchia una scelta saggia dell’approccio da seguire, garantendo, ad esempio, che i metodi enologici tradizionali impiegati negli Stati membri siano chiaramente spiegati sulla base delle differenze nella viticoltura europea e – aspetto che ritengo molto importante, che i vini di qualità si distinguano dai vini da tavola. Le designazioni d’origine devono assolutamente rimanere in vigore, in quanto apportano benefici ai produttori vinicoli, ma soprattutto ai consumatori.</p>
      <p sl="de">La preservazione dei limiti sull’arricchimento rafforza la produzione vinicola tradizionale in Europa. Devono inoltre essere prese in considerazione anche le diverse condizioni climatiche, geografiche e strutturali in cui crescono i vitigni in Europa. Essendo austriaca, so quanto siano necessarie determinate misure, ma mi oppongo all’estirpazione obbligatoria, poiché bisogna rispettare le scelte vinicole dei consumatori e identificare gli ambiti in cui esistono prospettive per incrementare ulteriormente il consumo. Il risparmio realizzato mediante queste riforme – e anch’io tengo molto a che sia conseguito un risparmio – deve rimanere nel primo pilastro e continuare a sostenere la viticoltura e i produttori vinicoli in un modo o nell’altro.</p>
      <p sl="de">Per concludere, credo che la commissione per l’agricoltura e lo sviluppo rurale sia riuscita a presentare un pacchetto coeso e prudente, e spero che il voto parlamentare di domani invii un segnale chiaro al Consiglio e alla Commissione nel senso che vogliamo un futuro anche per la viticoltura in Europa.</p>
    </intervention>
    <intervention id="2-033" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Signor Presidente, prima di tutto desidero porgere le mie congratulazioni al relatore del Parlamento, l’onorevole Castiglione, per lo splendido lavoro che ha svolto. La virtù della relazione risiede nel fatto che essa affronta molte delle preoccupazioni espresse non solo da noi in quanto deputati al Parlamento europeo, ma anche dall’industria vitivinicola europea.</p>
      <p sl="es">Signora Commissario, sono intervenuti dei cambiamenti da quando lei ha presentato la proposta su una nuova organizzazione del mercato vitivinicolo. Alcuni aspetti sono cambiati di poco, mentre altri hanno subito grandi cambiamenti, ma ritengo che molte delle modifiche siano state positive. Ad esempio, l’estirpazione non è più il punto focale della riforma e prima mi ha fatto piacere sentirle dire che la Commissione ora lavora su una prospettiva di tre anni, come chiede il Parlamento, e non cinque come aveva indicato.</p>
      <p sl="es">Si tratta di una riforma di un’organizzazione di mercato che riveste grande importanza per l’agricoltura europea, come è stato affermato sin dall’inizio, tale riforma ha aspetti estremamente positivi e di questo sono grata. Ad esempio, le norme sono state semplificate e sono state rese più flessibili: in questo modo si favorirà la competitività. Questo punto è già stato illustrato dalla onorevole Herranz in relazione alla promozione dei vini europei all’interno e al di fuori dell’Europa.</p>
      <p sl="es">Sono stati presentati moltissimi emendamenti alla sua proposta di eliminare gli attuali accordi di mercato, sostituendoli con una serie di dotazioni nazionali. Ovviamente le misure di mercato hanno già contribuito al mantenimento del reddito dei coltivatori e dell’attività economica nelle zone rurali e continueranno a farlo. Pertanto, senza mettere a repentaglio il compromesso dell’onorevole Castiglione, desidero presentare un nuovo emendamento atto a garantire un aiuto diretto alla diversificazione, che gli Stati membri potranno includere nelle proprie dotazioni nazionali per aiutare i coltivatori nella transizione verso la nuova organizzazione di mercato. La durata del provvedimento e i metodi impiegati saranno indicati dal comitato di gestione.</p>
      <p sl="es">Signora Commissario, ritengo che per le parti interessate, avvezze a lavorare con questa organizzazione di mercato, con il sostegno delle misure di mercato correnti, riceveranno un aiuto nella transizione verso la diversificazione che le guiderà nella nuova organizzazione di mercato che – spero – l’Assemblea approverà domani.</p>
    </intervention>
    <intervention id="2-034" speaker_id="28209" name="Anne Laperrouze" is_mep="True" mode="spoken">
      <p sl="fr">Signora Commissario, spero che accoglierà il messaggio della commissione per l’agricoltura e lo sviluppo rurale, la quale ha apportato significativi emendamenti alla sua proposta di riforma. Siamo contro la liberalizzazione automatica dei diritti di impianto nel 2014, soprattutto per i vini protetti dalle designazioni d’origine e dalle indicazioni geografiche. Per gli altri vini la decisione di liberalizzare i diritti d’impianto dovrebbe essere presa solo dopo aver sondato gli effetti della riforma dell’organizzazione comune del mercato.</p>
      <p sl="fr">Per quanto riguarda lo zuccheraggio, ritengo che non dovremmo sprecare le nostre energie su questo argomento. Ciò che conta è il mantenimento delle pratiche enologiche che conferiscono una qualità e un’identità specifiche ai vini europei.</p>
      <p sl="fr">In particolare, desidero parlare dei vini da tavola. La proposta della Commissione prevede la possibilità di fare riferimento ad uno specifico luogo d’origine: ad esempio, il vino della Provenza, dell’Andalusia, della Toscana, ecc. In questo modo, si creerà certamente confusione tra i consumatori e si innescherà una concorrenza sleale tra le designazioni d’origine di qualità, che ottemperano a specifiche rigorose, e i vini da tavola, che seguono criteri di produzione molto più liberi. Invito quindi a mantenere le norme vigenti, poiché l’unico riferimento dovrebbe essere il paese in cui viene prodotto il vino: vino spagnolo, vino italiano, vino francese, ecc.</p>
      <p sl="fr">In merito alle informazioni da inserire sull’etichetta, credo sia importante indicare il tipo di imbottigliatore: si deve sapere se si tratta di un vinificatore autonomo, di un gruppo di produttori o di qualche altro organismo. La professione della vinificazione, come viene praticata in Francia, ha un’immagine estremamente positiva, ma non è necessariamente lo stesso per i vini prodotti in altre parti del mondo. Pertanto reputo importante fornire informazioni in proposito.</p>
      <p sl="fr">Infine, desidero congratularmi con il relatore, che è ampiamente riuscito ad riunire i colleghi su un testo di compromesso in un dibattito che ha spesso acceso gli animi, inviando un chiaro messaggio, ossia che l’UE rimane il primo produttore vinicolo mondiale, che garantire un futuro per oltre un milione e mezzo di aziende vitivinicole e mantiene la sua posizione di esportatore.</p>
    </intervention>
    <intervention id="2-035" speaker_id="38733" name="Mikel Irujo Amezaga" is_mep="True" mode="spoken">
      <p sl="es">Signor Presidente, signora Commissario, desidero parlare dei diritti di impianto, poiché, come tutti sappiamo, la riforma mira a liberalizzare il mercato entro il 2013, abolendo tali diritti e congelando i fondi, senza prevedere alcuna alternativa reale per i 2,4 milioni di viticoltori europei. In questo modo verranno falciate le strutture di vinificazione medio-piccole, e per l’ennesima volta si lascerà un mercato così culturalmente nostro nelle mani di una mezza dozzina di multinazionali.</p>
      <p sl="es">Lo ritengo inaccettabile. La Commissione non capisce forse che i più strenui difensori dei diritti di impianto sono le designazioni d’origine – Rioja, nel mio caso, ad esempio – e che sono loro che producono, vendono ed esportano la maggior parte del vino e il vino di qualità migliore? Io provengo da Navarra, terra in cui la liberalizzazione è già stata realizzata: i diritti di impianto quindi sono inutili, ma, se a Navarrra un chilo di uva costa 15 centesimi, lo stesso chilo di uva vale oltre 1 euro una decina di chilometri più in là, a La Rioja.</p>
      <p sl="es">Mentre La Rioja vende tutta la produzione, a Navarra dobbiamo ricorre alla distillazione di crisi. Di conseguenza, pur non negando che l’eliminazione graduale del protezionismo sia buona cosa, non deve diventare un dogma. La Commissione non ha presentato una sola relazione seria atta a dimostrare che la liberalizzazione, l’abolizione di tali diritti, nel 2013 o in qualsiasi altra data, apporterà benefici al mercato vitivinicolo.</p>
    </intervention>
    <intervention id="2-036" speaker_id="28585" name="Diamanto Manolakou" is_mep="True" mode="spoken">
      <p sl="el">Signor Presidente, la proposta della Commissione punta a ridurre i finanziamenti e a concentrare questo settore nelle mani dei grandi cartelli. Noi sappiamo molto bene quale sarà il risultato: lo abbiamo visto con altre colture. Quando migliaia di ettari vengono estirpati, migliaia di piccoli e medi viticoltori saranno spazzati via e i territori – soprattutto le zone montagnose e meno favorite – saranno abbandonati e di spopoleranno, producendo un impatto sulla biodiversità. Le ripercussioni saranno drammatiche: aumenteranno la disoccupazione e i problemi ambientali. Saliranno le importazioni, anche di vini di qualità opinabile a discapito della salute pubblica.</p>
      <p sl="el">Respingiamo la proposta della Commissione e anche la relazione della commissione per l’agricoltura, in quanto introduce misure che sono addirittura peggiori: consente l’aggiunta di zucchero al fine ai aumentare il tasso alcolico mediante una materia estranea, quando potremmo arrivare allo stesso risultato con il mosto. Si accetta inoltre l’uso del termine “vino” per i prodotti che non sono prodotti dall’uva, degradando quindi la qualità del vino europeo, che è ai primi posti al mondo nelle esportazioni.</p>
      <p sl="el">Questa politica insidiosa e retrograda è nefasta per i vini europei e per i viticoltori di piccole e medie dimensioni, ma rafforza le grandi imprese. Siffatte proposte vanno quindi respinte e condannate.</p>
    </intervention>
    <intervention id="2-037" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Commissario, nel suo discorso lei ha ripetutamente enfatizzato che il mercato del vino necessita di una riforma. Per favore, ci spieghi, signora Commissario, a quale mercato del vino si riferisce, perché le varie misure contenute nella proposta della Commissione non implicano una protezione del mercato in Bulgaria. Infatti la proposta della Commissione contiene una flagrante discriminazione, un metodo fatto di due pesi e di due misure contro i paesi dell’Europa orientale in cui le condizioni di produzione vinicola sono meno favorevoli.</p>
      <p sl="bg">Quando ha aderito all’Unione europea, il mio paese si aspettava un mercato libero e una crescita economica, ma in cambio ha avuto solo un’impennata dei prezzi, un tasso di inflazione elevato e norme che la mia gente non aveva mai conosciuto, nemmeno ai tempi del comunismo e dell’economia pianificata.</p>
    </intervention>
    <intervention id="2-039" speaker_id="28570" name="Ioannis Gklavakis" is_mep="True" mode="spoken">
      <p sl="el">Signora Presidente, porgo le mie congratulazioni all’onorevole Castiglione per la relazione. E’ già stato detto molto sulla riforma del mercato del vino e, benché sia sempre stato un sostenitore del fatto che i vini comunitari debbano mantenere la loro qualità, le proprie tradizioni e l’autenticità per progredire e conquistare una posizione competitiva, riconosco tuttavia che il vantaggio di cui gode l’Europa meridionale in termini di luce solare non deve costituire un ostacolo per la produzione dell’Europa settentrionale.</p>
      <p sl="el">Sono certo che tutti in quest’Aula vogliono una decisione equilibrata. Pertanto, visto che il Consiglio si appresta a consentire l’addizionamento di zucchero, credo sia giusto inserire un provvedimento teso a mantenere lo status quo , ossia sostenere il mosto per l’arricchimento dei vini, in modo che la sostanziale differenza di prezzo tra zucchero e mosto non infligga un grave colpo ai produttori che tradizionalmente usano mosti concentrati per incrementare il tasso alcolico dei vini, soprattutto tenendo conto del fatto che stiamo parlando di un prodotto vinicolo autentico.</p>
      <p sl="el">Infine, desidero aggiungere che la misura dell’estirpazione dei vigneti può essere vista come un modo per limitare la produzione comunitaria, ma dobbiamo tenere conto delle piccole isole, in cui gli Stati membri devono essere in grado di limitare l’esportazione per ragioni sociali, economiche e soprattutto ambientali. Inoltre quei vigneti non sono gli unici responsabili della sovrapproduzione comunitaria; anzi, nella maggior parte dei casi essi producono vini di qualità eccellente.</p>
      <p sl="el">Per concludere, devo dire che il vino europeo è il migliore del mondo. E’ vino con una tradizione alle spalle. Il vino è nato qui! Dobbiamo pertanto preservarne la qualità e le tradizioni oltre ad adottare una politica più aggressiva: dobbiamo pubblicizzarlo, perché è solo qui in Europa che il consumo di alcool aumenta tra i giovani – un fatto del tutto deprecabile – mentre il consumo di vino diminuisce, mostrando una mancanza di informazione.</p>
    </intervention>
    <intervention id="2-040" speaker_id="4455" name="Vincenzo Lavarra" is_mep="True" mode="spoken">
      <p sl="it">Signor Presidente, onorevoli colleghi, signora Commissaria, questa riforma certamente ridisegna gli aspetti fondamentali del settore vitivinicolo per renderlo competitivo sui mercati mondiali e, con la relazione Castiglione, abbiamo accentuato il concetto che la forza competitiva del vino europeo, quella che consente di vincere la concorrenza del nuovo mondo, è la qualità.</p>
      <p sl="it">Ed è in nome della qualità che abbiamo migliorato su alcuni punti la proposta della Commissione, come sull’estirpazione relativamente al periodo e ai vincoli ecologici, come sulla liberalizzazione dei diritti di impianto con le cautele che sono state anche qui ricordate nel dibattito. Abbiamo sostenuto che non si facilitasse troppo l’approvazione di pratiche enologiche per un controllo più attento e che sia aumentato il cofinanziamento comunitario per le azioni di promozione.</p>
      <p sl="it">La nostra azione di sostegno alla qualità, tuttavia, non si concilia con la pratica dello zuccheraggio. Comprendiamo, onorevoli colleghi, che in alcuni paesi per ragioni economiche si sia a favore di questa pratica, ma allora chiediamo, per l’aiuto ai mosti, lo stesso standard, lo stesso regime della legislazione precedente e soprattutto riteniamo indispensabile che, in nome del principio di una trasparente e corretta informazione ai consumatori, si debba rendere obbligatoria l’indicazione in etichetta del ricorso al saccarosio.</p>
      <p sl="it">Si tratta di rispettare, onorevoli colleghi, a voi che mi rivolgo in modo particolare, i principi di tracciabilità per i quali in questo Parlamento ci siamo battuti come una missione propria verso i consumatori.</p>
    </intervention>
    <intervention id="2-041" speaker_id="4453" is_mep="True" mode="spoken" role="Presidente">
      <p sl="unknown">Qualità e salute, lo zucchero a me fa male, quindi ricordiamoci anche di questo nel binomio.</p>
    </intervention>
    <intervention id="2-042" speaker_id="4274" name="Olle Schmidt" is_mep="True" mode="spoken">
      <p sl="sv">Il vino è una bevanda di tradizioni millenarie, una bevanda che appartiene alla cultura europea. In vino veritas , dicevano gli antichi romani. Ma il vino è anche una bevanda alcolica che nuoce alla salute pubblica, in particolare se consumato in quantità copiose. La viticoltura è un’industria importante in molti degli Stati membri dell’Unione europea ed assicura occupazione e vitalità alle zone rurali. Credo che il vino sia un prodotto che in larga misura si vende da solo, se è di buona qualità. Pertanto è difficile comprendere le proposte contenute nella relazione che puntano ad un sostanziale ed accresciuto sostegno per la commercializzazione. Non può essere responsabilità del contribuente europeo coprire i costi dei viticoltori europei affinché possano vendere prodotti che non sono in grado di competere in condizioni di libero mercato.</p>
      <p sl="sv">Da un lato, l’Unione europea parla dell’abitudine di bere quantità moderate, ma, dall’altro, vuole vendere più vino. Le due cose non collimano. Naturalmente il mercato vinicolo comunitario deve essere riformato, ma bisogna procedere in maniera intelligente. I mercati vinicoli sono diversi e in virtù delle varie tradizioni funzionano in maniera diversa, pertanto sono diversi anche i desideri e le richieste della gente nell’Unione europea</p>
    </intervention>
    <intervention id="2-043" speaker_id="28469" name="Adamos Adamou" is_mep="True" mode="spoken">
      <p sl="el">Signora Presidente, signora Commissario, le due misure proposte che spiccano sono l’estirpazione delle vigne e l’aggiunta di zucchero al vino.</p>
      <p sl="el">La prima è una pratica controproducente e anti-ecologica, che essenzialmente costringe migliaia di viticoltori di piccole e medie dimensioni a lasciare la propria attività; invece di ricevere assistenza per mantenere la propria attività, questi viticoltori vengono mandati via per diventare manodopera a basso costo.</p>
      <p sl="el">Per quanto concerne l’aggiunta di zucchero, il nostro diniego si basa sul fatto che un aumento consentito di 4,5 per cento vol. e l’impiego del termine “vino” per le bevande non prodotte da uva degradano la qualità e le caratteristiche specifiche del vino. Inoltre la cosiddetta “semplificazione dell’etichettatura” contribuisce ulteriormente ad abbassare la qualità, poiché non prevede l’obbligo di indicare la zona di produzione del vino.</p>
      <p sl="el">In questa sede mi preme enfatizzare che, giusto o sbagliato che sia, ad esempio, nel mio paese in passato sono state effettuate operazioni di estirpazione su vasta scala per le quali però adesso non è prevista alcuna assistenza finanziaria a livello europeo. Con la coscienza a posto voteremo contro la proposta e sosterremo la proposta di minoranza che affronta le preoccupazione di natura sociale ed economica del mio paese, Cipro, e di quelli degli altri produttori europei.</p>
      <p sl="el">Ora dovrebbe essere il momento di assistere i produttori, invece di spingerli in una spirale di disoccupazione e di riduzione dei redditi.</p>
    </intervention>
    <intervention id="2-044" speaker_id="4546" name="Struan Stevenson" is_mep="True" mode="spoken">
      <p sl="en">Signora Presidente, provengo da una circoscrizione in Scozia in cui non si produce vino. Il mutamento climatico dovrà cambiare notevolmente le cose prima di poter produrre vino in Scozia! Tuttavia, produciamo un ottimo whisky , che raccomando.</p>
      <p sl="en">Parlo a nome del mio collega, onorevole Parish, che deve partecipare a una riunione con l’onorevole Michel Barnier a Parigi, e a nome del settore vitivinicolo del Regno Unito, che come i deputati sanno è molto piccolo, rappresentando lo 0,01 per cento di tutta la produzione vinicola dell’UE, ma che non chiede sovvenzioni o aiuti finanziari all’Europa. Tuttavia, a meno che non vi sia un innalzamento del livello de minimis di produzione a 50 000 hl, il Regno Unito dovrebbe imporre un divieto di impianto fino al 2014. In un settore così minuscolo, che ha un certo bisogno di espandersi, saremmo profondamente sleali se lo facessimo. Anche se il settore del Regno Unito crescesse di quattro volte entro la fine del sistema dei diritti di impianto, un’evenienza altamente improbabile, rappresenterebbe comunque appena lo 0,05 per cento della produzione totale dell’Unione europea, ovvero un duemillesimo dell’intera produzione di vino dell’UE.</p>
      <p sl="en">Pertanto spero che i deputati siano solidali con gli emendamenti dell’onorevole Parish. Non sto cercando in alcun modo di indebolire il compromesso. L’onorevole Castiglione ha fatto uno splendido lavoro (c’erano 795 emendamenti) e, cercando di arrivare a un compromesso, ha fatto scendere gli emendamenti a livelli gestibili. Non voglio fare nulla che possa sconvolgerlo, ma spero che mostriate solidarietà per la posizione del Regno Unito.</p>
    </intervention>
    <intervention id="2-045" speaker_id="4306" name="Gilles Savary" is_mep="True" mode="spoken">
      <p sl="fr">Signora Presidente, prima di tutto mi congratulo con il relatore, onorevole Castiglione, per aver dato una svolta considerevole alle posizioni della Commissione. Ci troviamo senz’altro dinanzi ad un paradosso: da un lato non si è mai bevuto così tanto vino al mondo e, dall’altro, anche se tra 10-15 anni assisteremo a progressi senza precedenti nel consumo vinicolo, ci viene detto che l’Europa produce troppo. Di conseguenza, ho la sensazione che, più che di sovrapproduzione, ci troviamo alle prese con un problema di vendita, principalmente dovuto al marketing, ed ecco perché non voglio che con la riforma oggi proposta vi sia la tentazione di abbassare gli standard del settore, anche lievemente, per allinearci con i nuovi paesi produttori.</p>
      <p sl="fr">Dobbiamo ricordarci cosa è accaduto all’industria europea. Oggi il principale produttore industriale europeo è la Germania. Questo paese è rimasto il primo della classe, si è rifiutato di tagliare la produzione e adesso è il primo esportatore mondiale nonostante l’avvento di India e Cina sulla scena mondiale.</p>
      <p sl="fr">Non possiamo operare tagli sulla qualità dei nostri vigneti e sulla loro immagine di marchio. Non dobbiamo quindi cedere ad un’industrializzazione bruta del comparto vinicolo, che in futuro ci fornirà vino Heineken, Danone, Coca-Cola e Pepsi Cola. Non ritengo però che la Commissione sia tentata di sbarazzarsi del piccolo a favore del grande. In questo modo, finiremo per perdere la nostra anima!</p>
      <p sl="fr">Le chiedo quindi, signora Commissario, di garantire che tutti gli elementi tesi a contribuire alla qualità del vino e che sono suscettibili di migliorarla – la riduzione delle rese, il sostegno al marketing, l’attenta tutela delle indicazioni geografiche e delle designazioni d’origine – siano preservati, non solo all’interno dell’UE, ma anche al suo esterno, nell’ambito dei grandi negoziati multilaterali. Reputo sia estremamente importante: altrimenti perderemo uno dei nostri elementi indubbiamente più importanti del comparto agricolo e della nostra civiltà europea: il vino è il prodotto della cultura e della civiltà. Non possiamo pertanto cedere dinanzi ai miraggi del mercato e dell’industrializzazione.</p>
    </intervention>
    <intervention id="2-046" speaker_id="1186" name="Astrid Lulling" is_mep="True" mode="spoken">
      <p sl="de">Signora Presidente, la politica è la sottile arte del possibile. Questa massima dovrebbe applicarsi anche all’ultima riforma dell’organizzazione comune del mercato vitivinicolo. Va detto, però, che nel 2006 la Commissione si muoveva dal presupposto che si sarebbero create eccedenze invendibili nell’UE, presupposto che non si è verificato, e bisogna dire che la proposta legislativa disattendeva ampiamente l’opinione resa dal Parlamento in febbraio.</p>
      <p sl="de">Come era accaduto nel 1999, siamo riusciti, procedendo con tenacia e abilità, di stretto concerto con l’industria, soprattutto nel gruppo di lavoro transpartitico sul vino, ad elaborare un compromesso che potrà essere accettato dal comparto vinicolo sia nel sud che nel nord dell’Europa, purché i viticoltori coltivino buoni vitigni ed i vinificatori siano in grado di commercializzarli efficacemente all’interno e al di fuori dell’UE. E’ nostra intenzione creare il set necessario di strumenti e conferirne la responsabilità dell’uso alle regioni all’interno di un appropriato quadro finanziario.</p>
      <p sl="de">Nell’incresciosa disputa sui processi di vinificazione, che la Commissione non aveva bisogno di alimentare, per l’ennesima volta abbiamo raggiunto un accordo in larga misura sulla base del compromesso del 1999, anche se la signora Commissario non ne è ancora soddisfatta. Hanno prevalso il buon senso e la consapevolezza che i problemi delle vendite nel sud non potranno essere risolti impedendo la produzione di vino commerciabile nel nord, e spero che tali fattori garantiranno altresì un’ampia maggioranza in questa sede.</p>
      <p sl="de">Come sempre, però, il diavolo si nasconde nei dettagli. Rispetto il compromesso per cui anche il relatore ed io abbiamo fatto concessioni e rendo atto al collega. Per questa ragione non intendo presentare nuovi emendamenti, anche se non mi asterrò dall’esprimere la mia opinione in merito al voto sulle disastrose proposte specifiche che non hanno nulla a che vedere con il compromesso.</p>
      <p sl="de">E’ assolutamente controproducente, ad esempio, insistere sul fatto che le etichette dei vini debbano recare l’indicazione dell’origine comunitaria del mosto d’uva usato per arricchire il vino, se l’obiettivo è quello di incoraggiare quella forma di arricchimento. La cosa importante è che la riforma contribuisca ad assicurare un potenziale di produzione sufficiente in termini di quantità e di qualità per mantenere la nostra posizione di supremazia nel mercato globale e garantire che nell’UE e in altri posti si beva molto più vino per il bene della nostra salute!</p>
      <a text="(Applausi)"/>
    </intervention>
    <intervention id="2-047" speaker_id="28373" name="Bogdan Golik" is_mep="True" mode="spoken">
      <p sl="pl">Signora Presidente, innanzi tutto vorrei ringraziare il relatore. Inoltre desidero esprimere la mia gratitudine a tutti i membri della commissione per l’agricoltura e lo sviluppo rurale per il duro lavoro che hanno svolto al fine di giungere al consenso su questo tema essenziale e al contempo molto complesso della riforma del mercato del vino.</p>
      <p sl="pl">Credo conveniamo tutti sul fatto che è necessario apportare cambiamenti nel settore per rispondere ai processi di globalizzazione e di liberalizzazione degli scambi. Non sempre però siamo d’accordo sulle modalità per introdurre tali cambiamenti. Proprio per questo abbiamo un motivo in più per considerare un successo congiunto l’accordo realizzato su temi chiave per i produttori vinicoli. Esso infatti tiene conto delle necessità e delle condizioni delle varie regioni della comunità, che sono diverse in termini di ambiente naturale e di clima e quindi anche i metodi enologici sono diversi.</p>
      <p sl="pl">In particolare, desidero mettere in luce l’emendamento che consente agli Stati membri di utilizzare il termine “vino” per gli altri vini non prodotti da uva. In alcune parti d’Europa la tradizione del vino prodotto a partire dalla frutta risale addirittura al XXII secolo. E’ tutto parte de nostro retaggio culturale comune. Di conseguenza è importante non introdurre modifiche che potenzialmente potrebbero creare confusione in merito all’etichettatura dei vini di frutta. I vino prodotti usando frutta come mele e bacche viene commercializzato con il nome di vini di frutta oppure il vino viene chiamato a seconda del frutto da cui è ricavato. Questi vini si sono affermati da molti anni ormai sul mercato europeo e sono lieto che sia stato mantenuto il provvedimento su questo argomento.</p>
    </intervention>
    <intervention id="2-048" speaker_id="28145" name="Béla Glattfelder" is_mep="True" mode="spoken">
      <p sl="hu">Grazie molte. Desidero parlare di tre temi, in quanto il settore del vino è troppo ampio per poter affrontare tutti i suoi aspetti. Il primo tema riguarda gli aiuti per l’estirpazione, il secondo la gli aiuti per la ristrutturazione nell’ambito dell’ammodernamento dei vigneti e il terzo verte sulla distillazione obbligatoria dei sottoprodotti.</p>
      <p sl="hu">Convengo sulle basi della riforma. Le norme vigenti sul comparto vitivinicolo sono insostenibili. Gli aiuti per la distillazione devono finire, perché sono uno spreco. Vengono invece create delle eccedenze e per mettere fine a siffatta situazione dobbiamo estirpare una porzione significativa di vigneti. Finora è andata bene. I guai cominciano adesso, poiché tale operazione può essere condotta debitamente solo se si estirpano i vigneti e si concentrano gli aiuti nelle regioni che hanno prodotto le eccedenze. Ma questo non sta accadendo. In realtà, gli Stati membri e le regioni che non producono eccedenze dovranno sostenere un fardello ingiustamente oneroso nell’ambito della presente riforma. E’ inaccettabile soprattutto per i nuovi paesi membri, dal momento che, prima dell’adesione, quando non facevamo ancora parte dell’UE, non ricevevano aiuti per la distillazione e non producevano alcuna eccedenza. Da allora circa il 10% dei nostri vigneti in Ungheria è stato estirpato. Questo fatto non è stato tenuto in conto nella riforma, che oltretutto viene messa in atto adesso, quando, oltre a non aver prodotto eccedenze, siamo diventati importatori netti. La presente riforma appesantisce tutti i paesi che avevano una produzione vinicola calibrata e infatti noi producevamo una quantità pressoché pari al consumo.</p>
      <p sl="hu">La seconda questione che voglio affrontare riguarda gli aiuti per l’ammodernamento dei vigneti. E’ particolarmente inaccettabile che questa forma di aiuti non arrivi in Ungheria. La signora Commissario non deve avere paura di aprire il vaso di Pandora! E’ molto meglio avere un dibattito piuttosto che prendere una decisione ingiusta. La decisione del Parlamento reca una soluzione appropriata e prevede che gli aiuti per l’ammodernamento negli Stati membri non debbano essere inferiori ai livelli del 2007-2008, e questa sarebbe una soluzione valida.</p>
      <p sl="hu">Sostengo inoltre l’abrogazione delle norme sulla distillazione obbligatoria dei sottoprodotti, visto che è una misura superflua che provoca sprechi e che non è sostenibile sul piano della tutela ambientale. Grazie molte.</p>
    </intervention>
    <intervention id="2-049" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signore e signori, convengo sul fatto che la normativa in materia di vino sinora sia stata negativa, ma al contempo è opinabile che questa riforma sia positiva. Vi sono infinite questioni, poiché ovviamente la riforma è essenziale, ma non deve andare a discapito delle regioni vitivinicole più povere. Il sistema di distribuzione delle dotazioni nazionali – di cui ha parlato la signora Commissario – è estremamente dannoso per i nuovi paesi membri. Questa riforma del comparto vitivinicolo è discriminatoria e ricompensa chi sinora ha prodotto vino scadente per la distillazione, cui andranno comunque tutti i fondi.</p>
      <p sl="hu">Il Parlamento si è mosso nella giusta direzione e il compromesso finale potrebbe vertere sui due terzi per l’area e la qualità e un terzo per il principio storico. Sarà comunque molto utile avere ancora la possibilità di incrementare il tasso alcolico mediante lo zuccheraggio. Il marketing è un fattore estremamente importante, ma deve essere garantito anche all’interno dell’Unione. Convengo completamente sull’abrogazione della distillazione, è l’elemento più positivo della riforma, ma ribadisco che questi fondi andranno a chi sinora ha prodotto per la distillazione. Il concetto di estirpazione è viziato, perché è molto allettante per gli Stati membri più poveri. Noi dei nuovi paesi membri dovremo estirpare anche vitigni che producono vini di buona qualità. Grazie per l’attenzione.</p>
    </intervention>
    <intervention id="2-050" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, lo scopo principale di questa riforma dovrebbe essere quello di realizzare la sostenibilità e migliorare la competitività per il comparto vitivinicolo nell’Unione. E’ altresì importante rafforzare la posizione dei rinomati vini europei che vantano tradizioni secolari in modo che non perdano terreno rispetto ai vini del cosiddetto nuovo mondo. Il bilancio stanziato a tale mercato dovrebbe essere usato più oculatamente. Non dovremmo promuovere la distillazione. Dobbiamo invece promuovere i vini europei al fine di riprenderci i mercati perduti e conquistarne di nuovi.</p>
      <p sl="pl">Desidero parlare di tre importanti questioni. In primo luogo, per quanto concerne l’opzione di aggiungere zucchero, lo status quo va mantenuto. In secondo luogo, bisogna mantenere la situazione attuale anche per i vini di frutta. In altre parole, deve continuare ad essere possibile usare il termine “vino” per designare tali vini. In terzo luogo, il livello de minimis va innalzato a 50 000 ettolitri, ad esempio. In questo modo, si stimolerebbe la produzione e si contribuirebbe allo sviluppo della vinificazione nei paesi che non producono grandi quantità di vino. Questo cambiamento non inciderebbe affatto sul mercato comunitario del vino.</p>
    </intervention>
    <intervention id="2-051" speaker_id="4239" name="Christa Prets" is_mep="True" mode="spoken">
      <p sl="de">Signora Presidente, signora Commissario, come abbiamo già sentito oggi, la tradizione della viticoltura è plurisecolare. Da decenni cerchiamo di migliorare la qualità dei nostri vini e questi sforzi sono stati coronati da un grande successo; io, essendo austriaca, posso certo affermarlo per il mio paese, soprattutto per la provincia di Burgenland da cui provengo.</p>
      <p sl="de">Parte di questo successo, tuttavia, è dovuto all’uso del saccarosio laddove necessario. Se si dovesse rabboccare il contenuto di zuccheri del vino mediante il concentrato di mosto proveniente da altre regioni, si influenzerebbe il vino fino ad alterare il carattere dei vini della nostra regione. Certamente non possiamo permetterlo, e non avrebbe nemmeno senso per i nostri viticoltori che da molti anni lavorano per ottenere standard qualitativi elevati.</p>
      <p sl="de">E’ impensabile che il saccarosio venga abolito come additivo e che venga sostituito con il concentrato di mosto per compensare la dismissione della costosissima prassi della distillazione di crisi. Per questa ragione dobbiamo sostenere il vecchio pacchetto di compromesso, che ci consentirà fra l’altro di preservare la cultura e le tradizioni enologiche regionali.</p>
    </intervention>
    <intervention id="2-052" speaker_id="28323" name="Oldřich Vlasák" is_mep="True" mode="spoken">
      <p sl="cs">Signora Presidente, signora Commissario, senz’altro sono necessarie nuove regole del gioco nel settore vitivinicolo. La viticoltura europea è l’ultima parte della nostra politica agricola che non è ancora stata riformata e che si basa ancora sul principio della resa più elevata e dello stanziamento crescente di fondi da Bruxelles. In questo modo, i produttori vinicoli prestano più attenzione alla quantità che alla qualità, fatto che non è sfuggito ai consumatori europei. Essi infatti scelgono sempre più vini californiani, cileni, sudafricani, preferendoli ai nostri vini moravi, cechi, francesi o italiani. Dobbiamo quindi sostenere la qualità e la competitività. Tuttavia, non bisogna discriminare alcuni paesi membri, favorendone altri. Se vogliamo veramente elaborare una riforma del comparto vitivinicolo, non è possibile inserire il divieto proposto sull’uso dello zucchero di barbabietola per l’arricchimento del vino.</p>
      <p sl="cs">Tutti i nostri paesi hanno diverse condizioni climatiche e diverse tradizioni. L’ambiente geografico dei paesi situati nelle parti più settentrionali d’Europa è diversissimo rispetto a quello meridionale. Il nostro clima più freddo spesso rende necessario arricchire i nostri vini con lo zucchero. Nel mio paese si usa lo zucchero per arricchire il vino da oltre 200 anni; è un metodo tradizionale. La Commissione europea propone di vietare l’arricchimento mediante zucchero, sostituendolo con il concentrato di mosto di vino. Tale concentrato, se non sovvenzionato, costa perlomeno il doppio rispetto al prezzo dello zucchero, oltre al fatto che viene prodotto solo da pochi paesi. Se dovessimo usare il concentrato di mosto di vino o il concentrato di mosto rettificato per arricchire i nostri vini, dovremmo importarli da altri paesi, contravvenendo ad uno dei principi basilari della viticoltura europea, ossia la definizione dell’origine del vino mediante l’origine delle uve. Oltretutto aumenterebbe il prezzo del vino e di conseguenza scenderebbe la competitività sul mercato. Secondo me, questa è discriminazione. Mentre la Commissione obietta alla dolcificazione dei vini, nessuno sembra preoccuparsi dell’acidità, ossia l’aggiunta di acido tartarico, soprattutto nei paesi europei meridionali. Vorrei levare un calice di vino vero per brindare ad una riforma onesta priva di discriminazioni e di favoritismi.</p>
    </intervention>
    <intervention id="2-053" speaker_id="4453" is_mep="True" mode="spoken" role="Presidente">
      <p sl="unknown">Temo che il vino dovrebbe essere fatto con l’uva!</p>
    </intervention>
    <intervention id="2-054" speaker_id="28199" name="Gábor Harangozó" is_mep="True" mode="spoken">
      <p sl="hu">Grazie per avermi dato facoltà di parola, signora Presidente. Signora Commissario, onorevoli colleghi, l’obiettivo della riforma del mercato del vino consiste nell’incoraggiare la produzione di vini accettabili di buona qualità. Accogliamo con favore il fatto che la raccomandazione continuerà a permettere di innalzare la gradazione alcolica mediante l’aggiunta di zucchero nelle zone in cui tale pratica costituisce un metodo tradizionale. Vi sono buoni vini nei nuovi paesi membri, compresa l’Ungheria, e di solito non produciamo eccedenze. Se il vino è di buona qualità, non importa se è stato prodotto utilizzando o meno lo zucchero.</p>
      <p sl="hu">Tuttavia, la modernizzazione e la ristrutturazione sono necessarie per rendere i vini più commerciabili. Il ruolo del marketing e dell’istituzione di un quadro nazionale di bilancio più ampio rivestono particolare importanza al fine di investire per promuovere il cambiamento di struttura, soprattutto nei nuovi paesi membri. E’ precisamente per tale ragione che non possiamo accettare la raccomandazione per cui la distribuzione secondo il principio storico abbia un ruolo prominente nella formazione delle dotazioni nazionali; così si verrebbero a creare discriminazioni e i vantaggi andrebbero principalmente ai paesi che sono responsabili della sovrapproduzione. Grazie per la gentile attenzione.</p>
    </intervention>
    <intervention id="2-055" speaker_id="28173" name="Zita Pleštinská" is_mep="True" mode="spoken">
      <p sl="sk">L’Unione europea è un produttore di vino di importanza globale. Producendo vini di qualità elevata, si è garantita una posizione dominante nel mercato mondiale. Tuttavia, a seguito della globalizzazione, la produzione vinicola europea si trova minacciata da importazioni di vino a basso prezzo da Stati Uniti, Sud America, Sudafrica, Australia e Nuova Zelanda.</p>
      <p sl="sk">I vini più convenienti dei paesi terzi possono far gioire i consumatori europei, ma rappresentano un grattacapo per i produttori europei. A causa dei costi di produzione più elevati, i produttori vinicoli europei dovranno lottare in un mercato completamente aperto, motivo per cui è necessario riformare il comparto del vino.</p>
      <p sl="sk">Sono stati stanziati 1, 3 miliardi di euro al settore del vino nel bilancio comunitario. Dobbiamo utilizzare queste risorse per prendere provvedimenti positivi affinché si accresca la qualità e l’attrattiva dei nostri vini oltre che per lo sviluppo e la ricerca nel settore.</p>
      <p sl="sk">La viticoltura in Slovacchia ha una lunga storia ed è sempre stata, come lo è oggi, un’attività difficile. Visto che i distributori mettono pressioni ai produttori affinché abbassino i prezzi, essi a loro volta non riescono a pagare prezzi adeguati ai viticoltori per le uve. Sussiste un timore legittimo che nella lotta per la sopravvivenza i viticoltori cedano alle sovvenzioni e decidano di distruggere i propri vigneti. Il pericolo è che vengano distrutti vigneti nelle zone in cui non viene prodotta alcuna eccedenza di vino.</p>
      <p sl="sk">Per cercare di limitare l’estirpazione in Europa meridionale, dove vengono prodotte le eccedenze e dove vengono affrontate con la distillazione di crisi sovvenzionata, sarebbe politicamente impraticabile, come sarebbe impossibile vietare lo zuccheraggio in Europa settentrionale. In Slovacchia, come in Germania ma anche in Austria, esiste una lunga tradizione di arricchimento del vino mediante zucchero.</p>
      <p sl="sk">Desidero esprimere il mio apprezzamento al relatore, onorevole Castiglione, che ha assunto un approccio così equilibrato rispetto ad un argomento emotivamente carico come il vino. Egli è riuscito a negoziare un compromesso fattibile, che tiene conto di tutti i diversi aspetti del settore vitivinicolo. Soprattutto egli si sforza di riconciliare gli interessi di tutti i produttori, nel nord come al sud. Solo una valida riforma del settore vitivinicolo può contribuire a preservare le migliori tradizioni enologiche nell’UE, a rafforzare le strutture sociali e ad innalzare la qualità e l’attrattiva delle nostre campagne, proteggendo l’ambiente. Sono certa che i turisti che si recheranno nelle varie regioni vitivinicole d’Europa apprezzeranno e ameranno degustare i vini caratteristici prodotti da uve autoctone.</p>
    </intervention>
    <intervention id="2-056" speaker_id="4347" name="Christine De Veyrac" is_mep="True" mode="spoken">
      <p sl="fr">Signora Presidente, signora Commissario, sì, la riforma dell’organizzazione comune del mercato vitivinicolo è opportuna, ma i mezzi proposti dalla Commissione sono i più adatti? Dal punto di vista di Bruxelles, possiamo capire l’equazione matematica tra la diminuzione della produzione e la diminuzione del numero di produttori, ma dal punto di vista della Francia sud-occidentale, delle pianure italiane o delle coste spagnole o portoghesi, signora Commissario, posso assicurarle che non è la stessa cosa, si tratta di una questione che non dovrebbe essere vista attraverso le lenti dell’economia. Dietro la viticoltura e la vinificazione vi sono uomini e donne che si guadagnano da vivere con i frutti del loro lavoro. Le vigne sono la loro fonte di sostentamento e non possiamo spingerli verso la porta d’uscita senza preoccuparci di cosa faranno dopo per vivere. Inoltre, su che logica si fonda l’estirpazione? E su cosa si fonda la totale liberalizzazione dei diritti di impianto dal 2013?</p>
      <p sl="fr">La mia seconda domanda è la seguente: perché eliminare questo strumento normativo quando non abbiamo assicurazioni sulla futura evoluzione del mercato? Se veramente vogliamo contrastare la sovrapproduzione, propongo di ordinare prima l’estirpazione degli impianti illegittimi. Infatti, sapete bene quanto me, che ve ne sono parecchi in Europa.</p>
      <p sl="fr">La relazione inoltre prevede una maggiore varietà di misure accessibili attraverso i programmi nazionali di sostegno. E’ buona cosa, in quanto la proposta della Commissione su questo punto è estremamente restrittiva. Pertanto mi rammarico per l’insufficienza della sezione sulla prevenzione delle crisi. Sappiamo quanto la produzione vinicola sia esposta a variazioni annuali a seconda delle condizioni atmosferiche, e le misure di prevenzione delle crisi servono solo a mitigare le fluttuazioni.</p>
      <p sl="fr">Per concludere, capisco la cautela del relatore sull’arricchimento, che è un tema sensibile, ma è deprecabile che non sia stata proposta un’autorizzazione per combinare i metodi di arricchimento additivo e sottrattivo, che consentirebbero ai produttori di ridurre l’impiego di saccarosio.</p>
      <p sl="fr">Per quanto concerne il resto della relazione, l’approccio generale sembra puntare nella giusta direzione e sosterrò l’eccellente lavoro del relatore.</p>
    </intervention>
    <intervention id="2-057" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signora Presidente, ho saputo che, come il resto dei deputati al Parlamento europeo, ha molto a cuore il futuro del settore vitivinicolo europeo. Non ho tempo a sufficienza in questa sede per entrare nei dettagli, inoltre abbiamo già avuto discussioni approfondite nella commissione per l’agricoltura e lo sviluppo rurale, perciò vi lascerò un messaggio abbastanza semplice rispetto al futuro della nostra riforma del regime vitivinicolo.</p>
      <p sl="en">E’ giunto il momento di raggiungere un accordo. Sono proprio sicura che una riforma farà una grande differenza per il nostro settore vitivinicolo ed è ora di raggiungere un accordo perché, come è stato ricordato qui oggi, registriamo una crescita delle importazioni, un aumento della produzione, ma assistiamo a un calo dei consumi interni. E’ venuto il momento arrivare a un accordo perché possiamo spendere il bilancio del settore vitivinicolo in modo molto più intelligente o migliore rispetto a oggi, in modi che consolideranno il settore e che saranno molto più ragionevoli per l’opinione pubblica e i contribuenti.</p>
      <p sl="en">Penso che un accordo sia alla nostra portata ma, naturalmente, dico anche che deve essere l’accordo giusto. Viviamo nel mondo reale, e ho mostrato notevole flessibilità riguardo a molte delle mie proposte originarie, ma non permetterò che questa proposta sia così annacquata che il prodotto finale perda tutto il suo sapore e il suo valore. Il compromesso che otterremo dovrà darci una riforma degna di questo nome e una reale possibilità di conseguire gli obiettivi che ci siamo prefissati.</p>
      <p sl="en">Possiamo rafforzare la competitività del nostro settore vitivinicolo, possiamo ottenere un migliore equilibrio tra domanda e offerta e possiamo ottenere un notevole miglioramento delle regole sull’etichettatura e su molti altri punti. Possiamo fare tutto questo in modo tale che la produzione vitivinicola resti il pezzo pregiato dell’agricoltura europea, come ha giustamente dichiarato oggi l’onorevole Herranz García.</p>
      <p sl="en">Non è il momento di scusarci per l’inazione e di restare a guardare mentre le opportunità ci scivolano tra le dita. Ora è il momento di mettere il nostro settore vitivinicolo saldamente sulla strada giusta per conseguire nuovi successi. So che posso affidarmi a politici che hanno a cuore gli interessi del settore affinché facciano la cosa giusta, e so che posso contare sulla collaborazione del Parlamento europeo. Vorrei ringraziare voi e, ancora una volta, l’onorevole Castiglione per il difficilissimo risultato che ha ottenuto, ovvero quello di riunire tutte le diverse opinioni esistenti all’interno del Parlamento europeo.</p>
    </intervention>
    <intervention id="2-058" speaker_id="4453" is_mep="True" mode="spoken" role="Presidente">
      <p sl="unknown">Grazie signora Commissaria, oggi mi sono permessa una battuta perché abbiamo più tempo e agio. Mi ha colta nel segno, quand’ero piccola stavo per morire dalle esalazioni dell’uva che schiacciavo con i piedi in un tino, quindi c’è un legame profondo di vita e di morte.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì alle 11.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-059" speaker_id="28427" name="Alessandro Battilocchio" is_mep="True" mode="written">
      <p sl="it">L’Italia, e i membri italiani di questa istituzione, hanno sempre difeso il progetto europeo, nell’interesse dei diritti sociali, della tutela dei consumatori, della qualità della vita dei nostri cittadini. La politica agricola europea nasce per sostenere i nostri agricoltori e per promuovere la qualità dei prodotti europei, per rafforzare la posizione dell’UE sul mercato globale.</p>
      <p sl="it">Ma oggi, con il voto sulla riforma del mercato del vino, si sono fatti dei passi indietro in molti dei temi che riguardano il settore, in particolare nei paesi e regioni mediterranee, ai quali l’Europa deve la notorietà ed il successo che i vini europei si sono faticosamente guadagnati a livello mondiale. Sostenere l’arricchimento tramite saccarosio, senza neanche richiederne la segnalazione sulle etichette per informare i consumatori, preferire l’estirpazione alla riqualificazione dei terreni, permettere la circolazione dei diritti di impianto in tutta l’UE, sono tutte pratiche che, come europei e soprattutto come italiani, non possiamo accettare, in quanto vanno a ledere la qualità e l’immagine di uno dei prodotti che meglio rappresentano la qualità dell’agricoltura europea nel mondo. Mi auguro che i miei colleghi al Consiglio sappiamo meglio difendere il futuro del nostro vino, e di tutti i nostri viticoltori.</p>
    </intervention>
    <intervention id="2-060" speaker_id="28164" name="Robert Navarro" is_mep="True" mode="written">
      <p sl="fr">Per la Commissione europea è certamente difficile abbandonare gli approcci stereotipati che applica indiscriminatamente a tutti i settori. Il vino non può essere trattato come i pezzi di ricambio delle automobili o come qualche altro prodotto fabbricato industrialmente. Qui si tratta di un prodotto che conferisce caratteristiche salienti a regioni, culture e stili di vita.</p>
      <p sl="fr">Per quanto riguarda la riforma dell’organizzazione comune del mercato vitivinicolo, se è necessaria, deve preservare la produzione vinicola europea senza sbarazzarsene o deturparla. Deve sostenere l’adattamento dei produttori vinicoli – soprattutto la successiva ristrutturazione dei settori – e dare loro i mezzi per riconquistare il mercato interno. Non devono neanche essere abolite le restrizioni sui diritti di impianto, in quanto assicurano il controllo sulla produzione e la qualità continua. Per quanto concerne gli strumenti di gestione delle crisi, se il Parlamento migliora la situazione in relazione alla proposta iniziale della Commissione, posso solo rammaricarmi che la distillazione di crisi – che, se obbligatoria, non creerebbe gli eccessi cui stiamo assistendo ora – non è più possibile tra i vari strumenti previsti per la gestione delle crisi transitorie.</p>
    </intervention>
  </section>
  <section id="creitem8" title="8. Sostegno diretto a favore degli agricoltori (PAC) e sostegno allo sviluppo rurale (FEASR) (discussione)">
    <intervention id="2-062" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno recala la relazione di Jan Mulder, a nome della commissione per l’agricoltura e lo sviluppo rurale sulla proposta di regolamento del Consiglio recante modifica del regolamento (CE) n. 1782/2003 che stabilisce norme comuni relative ai regimi di sostegno diretto nell’ambito della politica agricola comune e istituisce taluni regimi di sostegno a favore degli agricoltori e del regolamento (CE) n. 1698/2005 sul sostegno allo sviluppo rurale da parte del Fondo europeo agricolo per lo sviluppo rurale (FEASR) [COM(2007)0484 – C6-0283/2007 – 2007/0177(CNS) ] (A6-0470/2007).</p>
    </intervention>
    <intervention id="2-063" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signora Presidente, vorrei iniziare ringraziando il Parlamento per gli sforzi profusi per questa relazione e, naturalmente, in particolare il relatore Mulder e i membri della commissione per l’agricoltura e lo sviluppo rurale.</p>
      <p sl="en">So da varie consultazioni che l’onorevole Mulder segue da vicino questo argomento, e i miei servizi e io abbiamo valutato con attenzione i diversi emendamenti che sono stati proposti. Ho letto con grande interesse la relazione redatta dall’onorevole Mulder. Apprezzo veramente il forte impegno e il marcato interesse sia dell’onorevole Mulder, sia del Parlamento europeo sull’argomento. Apprezzo anche il sostegno più volte espresso dal relatore per la condizionalità nella sua relazione.</p>
      <p sl="en">Come ho più volte dichiarato, questo sistema è giusto e necessario e deve restare così se vogliamo che la società appoggi i nostri pagamenti agricoli. So che siamo totalmente sulla stessa linea.</p>
      <p sl="en">Potrei concordare in linea di massima con la motivazione che accompagna le modifiche proposte alla relazione. In particolare, posso condividere l’invito ad adottare il sistema più semplice possibile senza annacquarne l’efficacia. Penso che abbiamo soddisfatto in larga misura questo obiettivo con la proposta riguardante il sistema di controlli e di sanzioni. Naturalmente, abbiamo la possibilità e l’opportunità di proseguire questo lavoro nel controllo sanitario, un ambito in cui ci concentreremo soprattutto sulla portata dell’applicazione del sistema della condizionalità.</p>
      <p sl="en">Per quanto riguarda gli emendamenti presentati alla nostra proposta di regolamento del Consiglio, dobbiamo tutti tenere presente che le discussioni in Consiglio sono state molto vivaci. La nostra proposta iniziale è evoluta e ora abbiamo un testo di compromesso concordato dalla Commissione che è il risultato di intense discussioni.</p>
      <p sl="en">La Presidenza portoghese ha cercato, per quanto possibile, di fare in modo che le idee che avete sollevato nella preparazione della relazione trovino riscontro nel compromesso.</p>
      <p sl="en">Per quanto riguarda le modifiche concrete alle disposizioni giuridiche che state proponendo, devo dire che non sono pertinenti rispetto al regolamento del Consiglio in discussione proprio ora: alcune riguardano le regole di controllo, di competenza della Commissione e, come ho detto, le nuove regole della Commissione saranno presto approvate definitivamente.</p>
      <p sl="en">Penso che le principali preoccupazioni dell’onorevole Mulder siano state accettate, e questo è vero soprattutto per la maggiore flessibilità che gli Stati membri dovranno utilizzare per adattare il sistema di controllo alla loro organizzazione amministrativa. Abbiamo anche esteso di molto la possibilità di notifiche preventive di controllo.</p>
      <p sl="en">Un’altra serie di proposte del Parlamento è stata discussa approfonditamente in sede di Consiglio e il compromesso rispecchia tutte le diverse opinioni. Si tratta della possibilità di eliminare la regola dei 10 mesi, (penso che fissare una data sia un’idea di gran lunga migliore), del seguito da dare ai casi di violazione della soglia minima (de minimis) e ai casi di violazione di minore entità, e dell’introduzione progressiva della piena condizionalità per i nuovi Stati membri che applicano il sistema semplificato. Vogliamo attenerci al presente testo di compromesso, che è stato negoziato così intensamente.</p>
      <p sl="en">Infine, coglieremo l’opportunità di discutere della vostra proposta di prolungare il periodo di estensione del regime di pagamento unico per superficie (RPUS); potremo sfruttare questa opportunità nel quadro del dibattito sul controllo sanitario. Come potreste aver notato, personalmente la considero un’ottima idea.</p>
      <p sl="en">Tornerò per i commenti finali.</p>
    </intervention>
    <intervention id="2-064" speaker_id="1965" name="Jan Mulder" is_mep="True" mode="spoken" role="relatore">
      <p sl="nl">Signora Presidente, dopo l’intervento introduttivo della signora Commissario, non rimane molto da aggiungere, ma vorrei ad ogni modo illustrare più estensivamente la posizione della commissione per l’agricoltura e lo sviluppo rurale.</p>
      <p sl="nl">Il primo elemento è la condizionalità. Non so come si chiami nelle altre lingue, ma in olandese abbiamo trovato un termine specifico. Si tratta di una parola conosciuta tra gli agricoltori. E noi infatti vi aderiamo, come ha appena detto la signora Commissario: si tratta di un aspetto essenziale della produzione agricola e riteniamo che sia difendibile, in quanto fissa i requisiti per la produzione agricola che vanno oltre quanto è necessario affinché i prodotti agricoli siano considerati idonei al consumo umano. Superiamo siffatta soglia con ogni sorta di direttiva: la direttiva sull’avifauna e sugli habitat, le direttive ambientali, la direttiva sulle norme per il benessere animale, eccetera.</p>
      <p sl="nl">Nel quadro generale la questione principale è la seguente: che forma devono assumere i controlli? Per quanto concerne questo elemento, credo che con l’incalzare delle riforme sarà essenziale raccogliere un sostegno diffuso e garantire che gli agricoltori comprendano il sistema della condizionalità. Se i metodi sono eccessivamente burocratici, come sono al momento, non favoriremo questo aspetto. Allora cosa possiamo cambiare in questo ambito?</p>
      <p sl="nl">In primo luogo vi sono troppe agenzie preposte ai controlli nei singoli Stati membri al momento e oltretutto esse conducono le ispezioni in più giornate diverse. Siamo convinti, come indicato nella relazione, che il numero di tali agenzie deve essere tenuto al minimo, che anche i controlli debbano essere effettuati in un solo giorno e che all’agricoltore debba essere dato un preavviso ragionevole prima dell’ispezione. Il periodo di preavviso sarà deciso nel voto di oggi.</p>
      <p sl="nl">Riteniamo inoltre che ci debba essere una disposizione de minimis per le infrazioni lievi, quelle meno gravi: le autorità non devono adottare un atteggiamento eccessivamente duro in questi casi. Non si possono trovare difetti in tutto ed inoltre gli agricoltori non devono mai essere sanzionati due volte per un fatto che rientra sia nel diritto comunitario che nel diritto nazionale. In questo modo sarebbero due le multe da pagare e ovviamente noi siamo del tutto contrari.</p>
      <p sl="nl">Un punto importante della relazione – e credo che la Commissione sia a favore anche di questo – è che moltissimi elementi che vengono controllati dalle autorità nell’ambito della condizionalità vengono altresì controllati dal comparto privato. Perché devono esserci due sistemi di ispezione? Perché, se il comparto effettua tali controlli, le autorità pubbliche non li accettano e continuano a predisporre controlli periodici? Se dovesse essere accertata l’idoneità, non sarebbe necessario ripeterli nelle aziende agricole. La differenza sarebbe enorme, anche dalla prospettiva degli agricoltori. Credo che potrebbe essere un’eccellente forma di cooperazione con il comparto privato.</p>
      <p sl="nl">Rivolgendomi alla Commissione e al Consiglio, devo dire che nel frattempo abbiamo raggiunto un accordo sull’abolizione della norma dei 10 mesi. Credo che il termine per la presentazione delle domande negli Stati membri sia una data di riferimento per l’applicazione del sostegno.</p>
      <p sl="nl">Noi della commissione per l’agricoltura riteniamo sia ragionevole che anche agli Stati membri sia concesso più tempo per adattarsi e abbiamo affermato che, se alla fine otterranno il pagamento pieno del sostegno agricolo, dovranno altresì rispettare pienamente le norme sulla condizionalità. Non sappiamo come sarà il sistema futuro, ma sappiamo bene che al momento i costi sono esorbitanti.</p>
      <p sl="nl">La Commissione potrebbe forse stilare un preventivo di massima sul costo di attuazione in ciascuno Stato membro insieme ad un raffronto per Stato membro e rispetto alla spesa complessiva della condizionalità? Questo studio potrebbe inoltre presentare ulteriori opzioni sulle modalità per realizzare dei risparmi attraverso la cooperazione con il comparto privato.</p>
      <p sl="nl">Ad un primo sguardo attualmente sono 18 le direttive cui gli agricoltori devono uniformarsi per evitare tagli ai sussidi per il reddito. E ce ne potrebbero essere altre. Ad esempio, è in via di preparazione una direttiva sui terreni. La Commissione dovrebbe studiare la possibilità di ridurre il numero di normative, e in proposito me ne viene in mente una o due.</p>
      <p sl="nl">E’ ridicolo che al momento viga una direttiva sui nitrati e una sulle acque di superficie. Quest’ultima prevede che il livello di nitrati nell’acqua di superficie non debba superare i 50 mg per litro (il superamento comporta delle sanzioni), mentre l’altra stabilisce a 1,7 i capi di allevamento per ettaro. Basta una direttiva, non tutte e due. E’ troppo per poterne ricavare un beneficio. Una delle due deve essere abolita e per me dovrebbe essere abrogata la direttiva sui nitrati.</p>
    </intervention>
    <intervention id="2-065" speaker_id="28115" name="Mairead McGuinness" is_mep="True" mode="spoken">
      <p sl="en">a nome del gruppo PPE-DE . – Signora Presidente, vorrei ringraziare il Commissario per i suoi commenti di questa mattina e anche l’onorevole Mulder per la sua collaborazione a questa relazione.</p>
      <p sl="en">La scorsa settimana un programma televisivo su RTE (che una volta curavo e presentavo) pose questa semplicissima domanda: “Quanti ispettori servono per ispezionare un’azienda agricola?”. Nel caso di un agricoltore, Eamon Healy di Redcross, Contea di Wicklow, sono servite sette ispezioni e nove ispettori in tre mesi per la sua azienda agricola! E penso che, in base a qualunque standard , un tale livello di ispezione sia eccessivo e alquanto sgradito in un’azienda agricola attiva e impegnata. Penso che questo la dica lunga sull’esigenza di cambiare radicalmente il modo di eseguire le nostre verifiche di condizionalità sulle aziende agricole e anche sull’esigenza di snellire, come ha detto l’onorevole Mulder, gli svariati tipi di ispezione, sia che siano previsti dallo Stato membro o dal settore privato, sia che siano previsti dall’UE.</p>
      <p sl="en">Il 68% circa dei casi di mancata conformità sono considerati minori, tuttavia vanno incontro a sanzioni, e ritengo che sia necessaria una certa flessibilità in questo ambito. Credo che non si debba imporre alcuna sanzione inferiore a 250 euro. So che la Commissione ha idee diverse, ma spero che si persuada della bontà delle nostre argomentazioni.</p>
      <p sl="en">Oltre il 70% dei casi riguardano la perdita di un marchio auricolare o qualche problema di minore entità relativo all’identificazione, senza problemi o rischi per la salute umana o animale: penso che serva maggiore flessibilità su su specifico punto. Dobbiamo essere proporzionati. Penso che occorra dare agli agricoltori un preavviso. Molti lavorano a tempo parziale e concedere loro un preavviso consente di programmare un’ispezione. Non possono comunque cambiare molto nell’azienda in un breve lasso di tempo.</p>
      <p sl="en">Pertanto penso che dobbiamo essere pratici. Ho molti dubbi che Eamon Healy, l’agricoltore che ho appena menzionato, sappia della nostra discussione di questa mattina. Non penso che sia in contatto o stia ascoltando. Ma so che sarà impaziente di scoprire l’esito dei nostri lavori e del nostro voto. Non vuole che sette ispezioni o nove ispettori arrivino nella sua azienda nel giro di tre mesi e ci sta dicendo che dobbiamo semplificare il nostro modo di lavorare. Penso che è per lui e per altri agricoltori che dobbiamo proseguire la nostra opera.</p>
    </intervention>
    <intervention id="2-066" speaker_id="28143" name="Bernadette Bourzai" is_mep="True" mode="spoken">
      <p sl="fr">a nome del gruppo PSE . – Signora Presidente, onorevoli colleghi, prima di tutto porgo i miei ringraziamenti e le mie congratulazioni all’onorevole Mulder per il lavoro che ha svolto, ma anche per la metodologia che ha adottato e per le varie consultazioni che ha tenuto.</p>
      <p sl="fr">La sua relazione sull’attuazione dell’osservanza reciproca per gli aiuti all’agricoltura ha riconosciuto l’esistenza di una fase iniziale nell’applicazione di questo sistema assai complesso. L’obiettivo è quello di incrementarne l’accettazione da parte degli attori principali. Il documento raccomanda che sia operata una distinzione tra le questioni riconducibili al quadro comunitario e quelle che afferiscono all’attuazione nazionale. Il documento sottolinea l’importanza del principio di sussidiarietà, del fatto che le normative e le richieste siano commisurate ai rischi e alle necessità locali, ma anche l’importanza di un quadro comune atto a garantire un pari trattamento agli agricoltori europei.</p>
      <p sl="fr">Questo livello duale di norme ha reso estremamente difficile l’attuazione del sistema. Agli agricoltori sono state date informazioni insufficienti; i criteri di rischio sono stati applicati molto infrequentemente; il sistema di gestione, di controllo e di riduzione è troppo complicato; è stata data una considerazione insufficiente ai casi minori di non osservanza; gli indici di controllo non sono armonizzati e la questione della notifica preventiva dei controlli pone un problema.</p>
      <p sl="fr">Personalmente non intendo mettere il discussione lo spirito della condizionalità, che rappresenta una risposta alle legittime aspettative della società: il rispetto dell’ambiente, la tracciabilità, la sicurezza alimentare e la trasparenza. D’altro canto, mi preme enfatizzare il grande fardello costituito dalle normative, le difficoltà insite nell’attuazione pratica e la percezione negativa di parte degli agricoltori, i quali credono che siano messi in discussione la propria professionalità e il proprio know-how . Pertanto desidero mettere in luce la necessità di semplificazione.</p>
      <p sl="fr">Le proposte della Commissione mi hanno delusa perché sono molto limitate. Spero che siano accolte le proposte del Parlamento e che la Commissione presenterà dei suggerimenti più ambiziosi nel corso dell’Health Check .</p>
      <p sl="fr">Sottolineo che non sono affatto d’accordo sulla logica di compensazione secondo cui, a fronte delle severe condizioni sulla produzione (benessere animale, preoccupazioni ambientali, prassi veterinarie) alle quali sono soggetti, gli agricoltori europei debbano ricevere aiuti agricoli. Gli aiuti per l’agricoltura in una certa misura stabilirebbero un campo di regole comuni in relazione alla concorrenza con gli agricoltori dei paesi terzi che non devono sottostare alle stesse condizioni sulla produzione. Tuttavia, ritengo che sia proprio perché gli agricoltori ricevono aiuti pubblici che in cambio devono rispettare una serie di norme sulla produzione. Deve esserci un contratto vero e proprio tra gli agricoltori e l’Unione europea. Dobbiamo in qualche modo passare dalla costrizione al contratto.</p>
      <p sl="fr">Sono pertanto lieta che il mio emendamento su questo punto sia stato adottato e che, quando l’agricoltore presenta la propria domanda individuale e dichiara l’area impiegata per fini agricoli, egli debba altresì impegnarsi ad ottemperare ai criteri in materia di salute pubblica, benessere animale e rispetto dell’ambiente.</p>
      <p sl="fr">Le riduzioni dei pagamenti devono essere diverse a seconda del caso specifico: se è considerato un fatto intenzionale oppure il frutto di negligenza. Ho insistito affinché la sanzione fosse proporzionata all’importanza della sfera di attività colpita dal mancato rispetto dell’azienda agricola, in particolare in presenza di colture miste e di allevamento.</p>
      <p sl="fr">Gli agricoltori dei diversi Stati membri devono altresì essere obbligati ad osservare le medesime norme ed è pertanto importante garantire una trasposizione armoniosa degli obblighi di gestione stabiliti nelle direttive. Sono inoltre a favore delle misure di adattamento per i nuovi paesi membri.</p>
      <p sl="fr">D’altro canto, benché sostenga l’introduzione di una soglia oltre la quale lo Stato membro può decidere di non applicare alcuna riduzione degli aiuti diretti, la soglia de minimis , mi oppongo totalmente all’innalzamento di tale soglia a 250 euro, come proposto nell’emendamento n. 16. In tal caso la maggior parte delle violazioni che comportano la riduzione degli aiuti non sarebbe sanzionata e il sistema di condizionalità per gli aiuti non avrebbe senso. Vi chiedo quindi di sostenere l’emendamento n. 31 dell’onorevole Mulder in cui si propone una soglia di 100 euro, un compromesso che potrebbe essere accettato da tutti.</p>
    </intervention>
    <intervention id="2-067" speaker_id="28208" name="Nathalie Griesbeck" is_mep="True" mode="spoken">
      <p sl="fr">a nome del gruppo ALDE . – Signora Presidente, signora Commissario, anch’io oggi desidero ringraziare il collega, l’onorevole Mulder, per la sua relazione e per la sua metodologia. Sono lieta che il Parlamento stia esaminando i meccanismi di condizionalità per gli aiuti nell’ambito della PAC, che dalla grande riforma del 2003 hanno mostrato i limiti di un sistema le cui norme sono spesso eccessivamente pignole e hanno trasformato gli agricoltori in una sorta di funzionari ad hoc nell’ambito dell’amministrazione europea, quando in realtà essi svolgono una missione essenziale per l’uomo: ci nutrono.</p>
      <p sl="fr">La riforma del 2003 è un inconfondibile passo in avanti teso ad aiutare il comparto agricolo a proteggere l’ambiente e la salute, ed era in questo spirito che nel 2005 votammo a favore del nuovo regolamento FEARS in sostituzione della sezione FEAOG – garanzia.</p>
      <p sl="fr">Oggi prendo parte al dibattito in veste di relatrice permanente sui Fondi strutturali della commissione per i bilanci al fine di enfatizzare – come molti colleghi – quanto sia importante ridurre l’eccesso di burocrazia nella gestione di questi fondi. Per quanto concerne il bilancio, prima di tutto, ritengo fondamentale che tutti gli attori nell’ambito dell’economia agricola e dello sviluppo rurale, i primi garanti della tutela ambientale, riducano i carichi amministrativi inutili in modo da potersi concentrare sulla loro attività principale, ossia continuare a realizzare l’agricoltura di qualità che ci aspettiamo, che è anche un’agricoltura eco-compatibile.</p>
      <p sl="fr">In secondo luogo, vorrei anche che i controlli vertessero su due questioni che sono estremamente utili a garantire un rapporto adeguato tra costi e profitti. Ritengo sia cruciale che le norme da noi elaborate non ostacolino l’impiego dei crediti disponibili per cui lottiamo così tenacemente in ogni tornata negoziale con gli Stati membri in seno al Consiglio. Non è normale assistere ad un tale sotto-utilizzo degli stanziamenti alla fine del 2007.</p>
      <p sl="fr">Di conseguenza, intendo votare a favore di tutti questi provvedimenti nella misura in cui essi puntano a ridurre il carico amministrativo.</p>
    </intervention>
    <intervention id="2-068" speaker_id="23784" name="Janusz Wojciechowski" is_mep="True" mode="spoken">
      <p sl="pl">a nome del gruppo UEN . – Signora Presidente, a nome del gruppo Unione per l’Europa delle nazioni, esprimo il nostro sostegno all’onorevole Mulder. La preoccupazione che soggiace alla relazione è stata quella di assicurare che il principio dell’osservanza congiunta e i controlli correlati non penalizzino ingiustificatamente gli agricoltori.</p>
      <p sl="pl">L’agricoltura non è semplicemente una delle tante attività economiche. Ha un ruolo sociale specifico. I pagamenti condizionati al soddisfacimento di molti obblighi di natura ambientale oltre ad essere positivi per gli agricoltori sono altresì positivi per l’intera società. L’ampio ruolo sociale dei pagamenti deve essere costantemente messo in luce. Un settore significativo della società non è consapevole di questo ruolo che quindi deve essere spiegato.</p>
      <p sl="pl">Desidero ribadire un punto importantissimo. Noi richiediamo ai nostri agricoltori di uniformarsi al principio di condizionalità. Imponiamo loro delle condizioni e dovremmo imporre le stesse condizioni ai soggetti che esportano i loro prodotti agricoli in Europa. In particolare, gli obblighi sul benessere animale devono essere fatti gravare su tutte le importazioni senza eccezione alcuna. Dobbiamo farlo in nome degli interessi economici ed umanitari.</p>
    </intervention>
    <intervention id="2-069" speaker_id="1040" name="Friedrich-Wilhelm Graefe zu Baringdorf" is_mep="True" mode="spoken">
      <p sl="de">a nome del gruppo Verts/ALE . – Signora Presidente, signora Commissario, prima di tutto desidero esprimere un ringraziamento al relatore, che sicuramente si è molto speso, anche se la commissione per l’agricoltura e lo sviluppo rurale non ha adottato tutte le sue proposte. E me ne dolgo. Non intendo scendere nei dettagli adesso, ma voglio solo dire in termini generali che il requisito obbligatorio è ovviamente l’osservanza della legge. La nuova caratteristica, dopo l’abolizione del collegamento tra i volumi di produzione e gli aiuti, è che il rispetto della legge ora costituisce il fondamento per il pagamento dei premi.</p>
      <p sl="de">Coloro che non percepiscono premi non subiscono alcun taglio. Gli agricoltori devono solo astenersi dal presentare richiesta. Tuttavia, rimane l’obbligo di rispettare la legge. Onorevole McGuinness, quando cita le sette ispezioni e i nove ispettori – o viceversa – dovrebbe puntare i suoi strali verso il suo governo nazionale, in quanto spetta agli Stati membri determinare le modalità di conduzione delle ispezioni e, se se non esiste un coordinamento in quanto la responsabilità di attuare determinate leggi ricade su diversi organismi amministrativi, ogni autorità invia i propri ispettori separatamente, imponendo quindi infiniti fardelli agli agricoltori. Non si tratta di una questione di spettanza comunitaria, essa attiene invece al livello del governo nazionale. Una volta sciolto questo nodo, tutto procederà bene.</p>
      <p sl="de">Credo che sia urgente introdurre condizioni su questi fondi. Al congresso ho sentito dire che si tratta di fondi degli agricoltori. No, non sono degli agricoltori: sono stanziati agli agricoltori. Non vorrei essere frainteso: è giusto concedere queste risorse, ma è anche giusto che la società si aspetti che siano dati a chi ottempera a determinate condizioni.</p>
      <p sl="de">Anch’io ho appena avuto un’ispezione. Sono venute due persone dopo aver preannunciato la loro visita. Benché non mi abbiano consentito di scegliere l’ora, mi hanno avvertito in anticipo; sono arrivati puntuali e tutto è andato bene. Ovviamente, signora Commissario, queste ispezioni devono essere usate anche per sviluppare un servizio di consulenza per aiutare gli agricoltori, informandoli sulle modalità migliori per rispettare la legge e per applicarla nell’ambito delle aziende agricole.</p>
      <p sl="de">Questo elemento, come sapete, era stato introdotto tempo fa su iniziativa del Parlamento, quindi la possibilità esiste. Vi chiedo di renderlo vincolante per gli Stati membri in modo da poter compiere un altro passo avanti.</p>
    </intervention>
    <intervention id="2-070" speaker_id="28215" name="Jacky Hénin" is_mep="True" mode="spoken">
      <p sl="fr">a nome del gruppo GUE/NGL . – Signora Presidente, onorevoli colleghi, teoricamente la politica agricola comune era tesa a garantire la sicurezza alimentare, la stabilità nella produzione comunitaria ed i prezzi, oltre ad un reddito decoroso per tutti gli agricoltori. Purtroppo, nel nome del dogma della concorrenza selvaggia, la PAC 2003 e il sistema di scorporo degli aiuti costituiscono un altro passo verso l’abbandono degli obiettivi, benché essi siano vitali per le componenti europee.</p>
      <p sl="fr">Gli stanziamenti individuali di risorse contribuiscono ad accentuare le gravi difficoltà in cui versano settori come quello del vino, del latte, della barbabietola e l’ortofrutticolo. Il principio della condizionalità con le norme ambientali cui sono soggetti gli stanziamenti non è null’altro che un trucco architettato per vendere questa riforma ai boemi, i quali si spacciano per ambientalisti solo perché è di moda. Come si può pensare che sia possibile incrementare la protezione ambientale stimolando la concorrenza nel comparto ambientale e al contempo abbassando i prezzi dei generi alimentari? I due requisiti si escludono a vicenda: è impossibile coniugare costi di produzione più bassi con un incremento delle normative ambientali.</p>
      <p sl="fr">Allo stesso modo, la conseguenza intermedia dello scorporo dei premi per il mantenimento delle mucche da latte sarebbe la comparsa dei prati che assorbono naturalmente il carbonio; i prati infatti sono particolarmente efficaci per contrastare le emissioni di gas ad effetto serra.</p>
      <p sl="fr">Per proteggere il pianeta e per mantenere la produzione di qualità del manzo europeo bisogna respingere lo scorporo. In un contesto più generale in effetti occorre un’altra politica agricola.</p>
    </intervention>
    <intervention id="2-071" speaker_id="4515" name="Jeffrey Titford" is_mep="True" mode="spoken">
      <p sl="en">a nome del gruppo IND/DEM . - Signora Presidente, la motivazione del relatore è istruttiva in quanto descrive la condizionalità come una condizione per la continuazione del sostegno pubblico, e ci dice che gli agricoltori ora vengono pagati per “il rispetto della legislazione comunitaria nei settori ambientale, pubblico, fitosanitario e della salute e del benessere degli animali”. Dichiara inoltre che tali regolamenti sono molto severi rispetto agli standard del resto del mondo.</p>
      <p sl="en">Questo riassume con precisione ciò che non va nell’atteggiamento dell’UE nei confronti dell’agricoltura, con un aggressivo meccanismo di regolamentazione che distoglie gli agricoltori dal loro naturale ambito di produzione del cibo e li trasforma in guardiani dell’ambiente, ovvero li dirige verso ciò che questa relazione chiama politica di sviluppo rurale, il che aumenta considerevolmente i loro costi e riduce la produzione. Un altro suo effetto è stato quello di mettere gli agricoltori in concorrenza diretta per i finanziamenti con enti come i parchi nazionali e le riserve naturali, che non sarebbero i loro concorrenti naturali.</p>
      <p sl="en">Sono cosciente del fatto che l’intento di questa proposta è semplificare la condizionalità, perché si ammette apertamente che ha creato un pesante onere burocratico da rispettare per gli agricoltori e per gli Stati membri. A mio parere è stata una cattiva idea fin dall’inizio, e semplificarla equivale ad metterci semplicemente un cerotto, non a curarla. Come al solito, nel gergo dell’UE, “semplificazione” significa maggiore standardizzazione e maggiore controllo da parte della Commissione. Ancola una volta, le grandi differenze inerenti all’agricoltura nella grande diversità climatica prevalente nell’UE non si prestano a una tale standardizzazione. Questa relazione divulga entusiasticamente l’opinione secondo cui la condizionalità è un importante strumento per giustificare il sostegno pubblico agli agricoltori . Dubito persino che l’un per cento dell’opinione pubblica abbia mai sentito parlare di condizionalità, senza pretendere che ne conosca il significato. Per una vera semplificazione, eliminiamo del tutto la condizionalità e lasciamo che gli agricoltori continuino a fare ciò che sanno fare meglio, ovvero coltivare la terra e allevare animali.</p>
    </intervention>
    <intervention id="2-072" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, gli agricoltori non sono persone irragionevoli, né, di solito, disoneste, ma la condizionalità li tratta spesso in modo sleale, prevedendo pene sproporzionate per infrazioni di scarsa rilevanza e ispezioni senza preavviso. E’ stato detto che il 68% di tutti i casi di inosservanza sono classificati come scarsamente rilevanti, ma le sanzioni imposte sono troppo spesso, per un agricoltore in difficoltà, pressoché disastrose. La disparità nella gestione della condizionalità tra un paese e un altro aggrava il risentimento che ha creato in alcuni.</p>
      <p sl="en">Nella circoscrizione dell’Irlanda del Nord, abbiamo avuto un problema con campi doppi, derivanti dal nostro sistema detto “conacre ”. Invece di una ricerca pragmatica di una soluzione, abbiamo ottenuto una pesante rigidità. Gran parte della colpa va data al locale Ministero dell’agricoltura, ma questo e Bruxelles avrebbero potuto fare di più per risolvere quel problema. Perciò, proseguendo, il mio appello è certamente a favore della semplificazione e della flessibilità, e di una buona dose di buon senso vecchia maniera che rimpiazzi l’inflessibilità di alcuni mandarini troppo zelanti.</p>
    </intervention>
    <intervention id="2-073" speaker_id="1318" name="James Nicholson" is_mep="True" mode="spoken">
      <p sl="en">Signora Presidente, prima di tutto vorrei esprimere il mio sostegno per la relazione odierna e congratularmi con il relatore per il suo lavoro.</p>
      <p sl="en">La condizionalità e il modo in cui viene attuata a livello di Stati membri hanno un’importanza cruciale. Non dobbiamo permettere che ognuno (e che ogni Stato membro) la interpretino come meglio credono. Se ascoltate ciò che hanno dichiarato gli onorevoli McGuinness e Graefe zu Baringdorf questa mattina, si nota la differenza di interpretazione dei diversi Stati membri. Dobbiamo interpretarla correttamente a livello di Stato membro, e dobbiamo insistere che ognuno di essi attui questa direttiva nel modo giusto e corretto in tutti gli Stati membri.</p>
      <p sl="en">Gli agricoltori hanno bisogno di meno ispezioni, non di più. Quando c’è un’ispezione, si deve dare un sufficiente preavviso prima del suo arrivo. E’ una pazzia, a mio parere, multare ogni agricoltore per dettagli insignificanti, ma questo sta già avvenendo. Occorre concedere agli agricoltori un congruo periodo di tempo per correggere eventuali problemi riscontrati, non basta dir loro che sono inadempienti e che saranno sanzionati. Vi è un grande bisogno di ridurre la burocrazia e le sue pastoie in agricoltura. La condizionalità non deve diventare un sistema che consenta di sanzionare e sorvegliare gli agricoltori. Dovremmo essere al fiacno degli agricoltori per aiutarli e offrire loro consigli su come migliorare le procedure. La condizionalità potrebbe essere una forza positiva, e coloro che ispezionano devono avere effettuato un addestramento chiaro e adeguato, oltre a conoscere bene i propri compiti.</p>
      <p sl="en">Sì, l’onorevole Graefe zu Baringdorf ha ragione. La mia azienda agricola è stata oggetto di un’ispezione durata sette ore. L’unica cosa scorretta che hanno trovato era che una piccola parte non era più considerata terreno arabile e avevamo costruito un pollaio senza informarli. Ora, veramente una svista così piccola, ovvero costruire un pollaio nella propria azienda senza informare gli ispettori entro 12 mesi, non penso sia qualcosa per cui dovremmo essere sanzionati. Dovrebbe essere concesso di correggere questa situazione il prima possibile.</p>
    </intervention>
    <intervention id="2-074" speaker_id="38849" name="Francesco Ferrari" is_mep="True" mode="spoken">
      <p sl="it">Signor Presidente, onorevoli colleghi, signora Commissaria, considero la relazione del collega Mulder un ottimo sforzo per migliorare la politica agricola in Europa.</p>
      <p sl="it">Il tema dell’agricoltura coinvolge sempre maggiori interessi in Europa. Considerato che la metà della superficie dell’Unione europea è adibita all’agricoltura, ritengo che la condizionalità rappresenti uno dei segnali politici più importanti in termini di esplicitazione della volontà di confermare il sostegno al settore agricolo, subordinando tale sostegno al rispetto delle tematiche ambientali. Mi piace sottolineare il senso comunicativo di questo provvedimento nei confronti dei cittadini consumatori, ritenendolo un modo molto importante per la sensibilizzazione su un tema attuale come la protezione dell’ambiente.</p>
      <p sl="it">Condivido gli sforzi del relatore tesi a semplificare la condizionalità, ritengo infatti che sia improduttivo oberare gli agricoltori di eccessivi sforzi per adeguarsi alla legislazione. Con l’introduzione di nuovi argomenti come il cambiamento climatico, le bioenergie, le risorse idriche e la gestione del rischio, la Commissione ha mostrato di voler fare qualche passo in avanti, anche se resta ancora in parte ambiguo il modo in cui si tratta la condizionalità, se si limita ad indicare una generica esigenza di semplificazione senza chiarire obiettivi e modalità di applicazione.</p>
      <p sl="it">Elementi come la semplificazione, la deregolamentazione e – aggiungo io – la trasparenza devono infatti essere sempre alla base di qualsiasi iniziativa che provenga dall’Unione europea. Mi fermo qui – ma signora Commissaria, so che dieci giorni fa è stata a Brescia, credo nella mia provincia e, anche se qui sul problema è un po’ fuori luogo, però ha potuto assaggiare i vini e i prodotti tipici di Brescia – e credo che non aggiungere lo zucchero al vino significa anche dare alla qualità un giusto equilibrio, un giusto premio a chi produce.</p>
    </intervention>
    <intervention id="2-075" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signora Presidente, deve essere dato un sostegno comunitario garantito agli agricoltori nell’ambito della politica agricola comune per il periodo dal 2007 al 2013. Pertanto non posso accettare che la Commissione tenti di ridimensionare siffatta garanzia mediante il recentemente annunciato “Health Check ”. La Commissione sta cercando di tagliare l’importo dei pagamenti diretti agli agricoltori, riducendoli di oltre il 13 per cento. Questa violazione della garanzia, a mio parere, è inammissibile, in quanto gli agricoltori hanno stipulato accordi distinti per questo periodo e non sarebbe giusto ritoccarli.</p>
      <p sl="ga">Per quanto concerne gli standard , mi preme enfatizzare che, se devono essere attuati in tutta l’UE, devono applicarsi in maniera equa anche ai generi alimentari importati – e gli agricoltori di tutta Europa non devono essere soggetti a controlli inutili.</p>
      <p sl="ga">Dovremmo esaminare le norme che si applicano ai generi alimentari di cui consentiamo l’importazione in Europa e la Commissione dovrebbe intervenire invece di vessare gli agricoltori, che fanno del proprio meglio in tutte le parti d’Europa, il che comprende certamente anche il mio paese, l’Irlanda.</p>
    </intervention>
    <intervention id="2-076" speaker_id="34002" name="Maria Petre" is_mep="True" mode="spoken">
      <p sl="ro">Signora Presidente, innanzi tutto desidero congratularmi con i colleghi, con i relatori e con i relatori ombra, i quali hanno intrapreso la difficile missione di presentarci un pacchetto di emendamenti complessi che sono essenziali per il futuro della politica agricola comune.</p>
      <p sl="ro">Ovviamente le numerosissime normative e direttive europee che gli agricoltori sono tenuti ad osservare rendono più difficile l’accesso ai programmi di aiuto per questi soggetti. Le norme sul sistema di pagamento unico devono essere semplificate in relazione alla condizionalità. La base giuridica consente l’applicazione della norma de minimis per la riduzione dei pagamenti nonché per le esenzioni dalla riduzione in caso di infrazioni lievi.</p>
      <p sl="ro">Minori obblighi burocratici, ispezioni armonizzate, accorpamento di ispezioni, compreso il livello comunitario, e pagamenti puntuali migliorerebbero l’assistenza complessiva prestata agli agricoltori, innalzando quindi l’efficienza della politica agricola comune.</p>
      <p sl="ro">E’ altresì necessario fornire assistenza per preparare le ispezioni che, a mio avviso, devono essere preannunciate, devono avere una durata limitata e devono essere condotte da funzionari debitamente formati.</p>
      <p sl="ro">Infine, nel caso della Bulgaria e della Romania, come nuovi paesi membri, ritengo opportuna l’estensione della natura opzionale degli articoli 3, 4, 6, 7 e 9 fino al 2013 per quanto concerne le disposizioni di questi articoli in materia di obblighi di legge per le materie amministrative.</p>
    </intervention>
    <intervention id="2-077" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, signora Commissario, tutti i tipi di attività e di produzione agricola dovrebbero ottemperare agli obblighi in materia di tutela ambientale, sicurezza, qualità e benessere animale e la relazione dell’onorevole Mulder contiene importanti disposizioni in merito.</p>
      <p sl="pl">Mi preme di attirare l’attenzione della signora Commissario su quattro emendamenti, ossia gli emendamenti nn. 19, 26, 27 e 29. Se si vuole attuare debitamente il sistema di condizionalità nei nuovi paesi membri, rispondendo al contempo alle aspettative della società, l’introduzione deve essere graduale.</p>
      <p sl="pl">La serie completa di obblighi deve entrare in vigore in questi paesi solo nel 2013, quando essi cominceranno a percepire appieno i pagamenti diretti. Dobbiamo tenere presente che la prospettiva finanziaria 2007-2013 prevede in effetti delle risorse per consentire alle aziende agricole di adattarsi e di investire. Signora Commissario, gli obblighi e le norme imposti ai nostri agricoltori sono più severi di quelle dei paesi terzi. Dobbiamo sostenere i nostri agricoltori e proteggerli dalla concorrenza sleale. I prodotti importati devono pertanto ottemperare alle stesse norme sui processi produttivi che vengono applicate ai prodotti europei.</p>
    </intervention>
    <intervention id="2-078" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . − Signora Presidente, vorrei ringraziare sentitamente i deputati per tutto il loro contributo a questa discussione.</p>
      <p sl="en">Saprete che ridurre le pastoie burocratiche e semplificare le cose sono stati obiettivi in cima all’agenda di questa Commissione fin dalla sua nascita. E’ per questo che, quando abbiamo avviato questa discussione sulla condizionalità, abbiamo commissionato alla Rambøll Management una relazione sulla semplificazione della PAC legata nella specifica ottica della condizionalità. Si tratta di uno studio limitato che riguarda soltanto cinque diversi Stati membri, ma è molto interessante e ve ne fornirò una copia.</p>
      <p sl="en">Esso dimostra, come sostiene correttamente l’onorevole Graefe zu Baringdorf, che vi è una grande differenza tra gli Stati membri. Il modo in cui viene attuato il sistema della condizionalità negli Stati membri varia. Perciò, come è stato giustamente osservato, il ruolo del sistema di consulenza è di cruciale importanza.</p>
      <p sl="en">Penso che dovremmo utilizzare questo studio per ulteriori discussioni, nel quadro dei controlli sanitari, in merito a ciò che possiamo fare per semplificare il sistema della condizionalità senza annacquare le idee su cui si fonda.</p>
      <p sl="en">E’ un primo passo, assieme al dibattito in Consiglio e alla relazione Mulder, ma non è l’ultimo. Proseguiamo con i controlli sanitari per vedere cosa si può fare e sfruttiamo tutte le informazioni a nostra disposizione. Varrà la pena esaminare questa relazione per vedere cosa è possibile fare, cosa possono fare gli Stati membri, e come possono gli Stati membri definire le migliori prassi discutendo tra loro per giungere a una soluzione che garantisca parità di condizioni.</p>
      <p sl="en">Grazie per la discussione. Sono sicuro che torneremo su questa materia.</p>
    </intervention>
    <intervention id="2-080" speaker_id="24089" name="Witold Tomczak" is_mep="True" mode="written">
      <p sl="pl">Accolgo con favore il rinvio dei costosi obblighi afferenti alla condizionalità per i nuovi Stati membri (i cosiddetti nuovi 10). Si tratta di una misura assolutamente fondata. Questi paesi infatti non ricevono ancora i pagamenti diretti pieni e già fanno la parte del leone nella spesa agricola complessiva nell’Unione europea.</p>
      <p sl="pl">Accolgo con favore anche l’estensione della possibilità per i nuovi Stati membri di beneficiare dell’area unica dei pagamenti (SEPA) dal 2010 al 2013. In questo modo si eviterà di infliggere un fardello pesante e superfluo ai nuovi paesi membri in relazione al sistema unico dei pagamenti (SPS).</p>
      <p sl="pl">Si tratta di una mossa nella giusta direzione, ma non dobbiamo permettere che offuschi la grave situazione in cui verte la distribuzione delle risorse tra i vecchi e i nuovi Stati membri. Secondo le ultime informazioni disponibili, a partire dal 2005, i nuovi Stati membri hanno ricevuto 1,5 miliardi di euro in pagamenti diretti, 21 volte in meno rispetto ai vecchi quindici. I beneficiari però hanno ricevuto solo 2,4 volte meno (2 milioni di euro e 4,9 milioni di euro rispettivamente). Queste differenze enormi si rispecchiano altresì nei pagamenti medi per beneficiario. Per i nuovi Stati membri sono stati di 723 euro, mentre per i vecchi quindici sono stati di 6 327 euro, quasi nove volte di più!</p>
      <p sl="pl">La continua discriminazione contro i nuovi paesi membri è nociva per gli agricoltori di questi paesi. Essa inoltre chiama in causa lo spirito stesso della politica agricola comune e lo sviluppo dell’agricoltura in tutta l’Unione europea.</p>
    </intervention>
  </section>
  <section id="creitem9" title="9. Tempo delle votazioni">
    <intervention id="2-084" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca il tempo delle votazioni.</p>
      <a text="(Per i risultati e ulteriori dettagli sulla votazioni: vedasi il processo verbale)"/>
    </intervention>
  </section>
  <section id="creitem10" title="9.1. Modifica dell’accordo CE-Marocco su alcuni aspetti relativi ai servizi aerei per tener conto dell’adesione di Bulgaria e Romania all’UE (votazione)"/>
  <section id="creitem11" title="9.2. Modifica degli accordi sui servizi aerei conclusi con Georgia, Libano, Maldive, Moldova, Singapore e Uruguay, per tener conto dell’adesione di Bulgaria e Romania all’UE (votazione)"/>
  <section id="creitem12" title="9.3. Adattamento dell’allegato VIII dell’atto di adesione della Bulgaria e della Romania (votazione)"/>
  <section id="creitem13" title="9.4. Controllo al momento dell’esportazione di prodotti agricoli che beneficiano di una restituzione o di altri importi (modifica del regolamento (CEE) n. 386/90) (votazione)"/>
  <section id="creitem14" title="9.5. Dispositivi di rimorchio e di retromarcia dei trattori agricoli o forestali a ruote (versione codificata) (votazione)"/>
  <section id="creitem15" title="9.6. Strumenti di pesatura a funzionamento non automatico (versione codificata) (votazione)"/>
  <section id="creitem16" title="9.7. Livelli massimi ammissibili di radioattività per i prodotti alimentari e per gli alimenti per animali (versione codificata) (votazione)"/>
  <section id="creitem17" title="9.8. Norme minime per la protezione dei vitelli (versione codificata) (votazione)"/>
  <section id="creitem18" title="9.9. Commercializzazione dei materiali di moltiplicazione delle piante da frutto e delle piante da frutto destinate alla produzione di frutti (rifusione) (votazione)">
    <intervention id="2-103" speaker_id="28570" name="Ioannis Gklavakis" is_mep="True" mode="spoken" role="relatore">
      <p sl="el">Signora Presidente, desidero ringraziare tutti i colleghi per il sostegno che mi hanno prestato nella stesura della relazione. Sono molto lieto che sia stata approvata all’unanimità per il voto in plenaria, ma questo non ci impedisce di esprimerci con determinazione contro la procedura di rifusione che la Commissione ha scelto per questa particolare proposta di direttiva.</p>
      <p sl="el">La relazione è molto importante, in quanto punta a fornire una base solida alla distribuzione delle piante da frutto in modo che siano certificate e tutelate sotto il profilo fitosanitario a protezione dell’agricoltore, del consumatore e dell’ambiente. E’ della massima importanza che il produttore possa ottenere materiale sano di propagazione sia per prevenire la diffusione di nuove malattie che per tutelare il proprio reddito, ma anche per ridurre l’uso di pesticidi, che, come sappiamo tutti, sono così nocivi per l’ambiente. Per tale ragione abbiamo presentato una serie di emendamenti.</p>
      <p sl="el">Non dimentichiamo che con l’ampliamento dell’Unione europea a 27 paesi la circolazione delle merci è diventata più agevole, più semplice e scevra da incombenze burocratiche. In questo sistema però si annidano dei pericoli. Dobbiamo prestare attenzione, poiché la circolazione dei prodotti derivanti dalle piante senza ispezioni pone rischi di diffusione delle malattie ed è gravida di conseguenze disastrose per l’ambiente e per l’economia.</p>
      <p sl="el">Per concludere, desidero reiterare la mia opposizione alla procedura di rifusione, che ci impedisce di apportare miglioramenti laddove li reputiamo necessari. Credo che questa politica sia pericolosa, soprattutto se la Commissione la scegliesse per le riforme future su altre proposte di regolamento o di direttiva.</p>
    </intervention>
  </section>
  <section id="creitem19" title="9.10. Disposizioni temporanee relative alle aliquote IVA (votazione)">
    <intervention id="2-106" speaker_id="1985" name="Pervenche Berès" is_mep="True" mode="spoken">
      <p sl="fr">presidente della commissione per i problemi economici e monetari . – Signora Presidente, la Commissione per i problemi economici e monetari ha votato a favore della relazione dell’onorevole Ieke van den Burg il 21 novembre 2007, e il Consiglio ha assunto una decisione sulla stessa linea la settimana scorsa. Non è la prima volta che ci troviamo costretti a rendere una dichiarazione urgente su questioni come queste e desideriamo prestare il nostro sostegno al Commissario nella sua richiesta di conseguire un sistema stabile.</p>
      <p sl="fr">A tale proposito, però, cogliamo l’opportunità che ci offre la relazione per inviare dei messaggi molto chiari. Il primo è che dobbiamo stabilire se l’idea degli accordi definitivi basati sul paese d’origine rientri ancora tra gli obiettivi dell’Unione europea. Dobbiamo inoltre concedere agli Stati membri una maggiore flessibilità nel ricorso ad aliquote più basse per le merci classificate come necessità elementari per ragioni sociali, economiche, culturali e ambientali. Dobbiamo inoltre consentire agli Stati membri un margine per usare le aliquote più basse nell’ambito di obiettivi politici.</p>
      <p sl="fr">Infine dobbiamo autorizzare aliquote IVA ridotte per favorire i servizi ad elevata intensità di manodopera. Il Parlamento è disposto a fare la propria parte e sosterrà la Commissione nella determinazione che ha mostrato per trovare una soluzione fattibile a questa questione.</p>
    </intervention>
  </section>
  <section id="creitem20" title="9.11. Costituzione dell’impresa comune ARTEMIS (votazione)"/>
  <section id="creitem21" title="9.12. Costituzione dell’impresa comune ENIAC (votazione)"/>
  <section id="creitem22" title="9.13. Istituzione dell’impresa comune per l’iniziativa in materia di medicinali innovativi (votazione)"/>
  <section id="creitem23" title="9.14. Istituzione dell’impresa comune “Clean Sky” (votazione)"/>
  <section id="creitem24" title="9.15. Libro verde: La protezione diplomatica e consolare dei cittadini dell’Unione nei paesi terzi (votazione)">
    <intervention id="2-117" speaker_id="28547" name="Ioannis Varvitsiotis" is_mep="True" mode="spoken" role="relatore">
      <p sl="el">Signora Presidente, mi preme ringraziare i tre relatori ombra, gli onorevoli Kaufmann, Moreno Sánchez e Guardans Cambó, per la stretta e ampia cooperazione che abbiamo intrattenuto e ringrazio altresì i membri della commissione per aver accolto le mie argomentazioni.</p>
      <p sl="el">L’ampia maggioranza con cui la Commissione ha accolto la mia relazione mostra che gli Stati membri devono mettere da parte le loro obiezioni particolari ed intervenire subito in modo che il Libro verde possa diventare una realtà, uno strumento legislativo per aiutare tutti i cittadini dell’Unione.</p>
    </intervention>
  </section>
  <section id="creitem25" title="9.16. Progetto di bilancio rettificativo n. 7/2007 (votazione)"/>
  <section id="creitem26" title="9.17. Un ambiente privo di supporti cartacei per le dogane e il commercio (votazione))"/>
  <section id="creitem27" title="9.18. Politica comunitaria per l’ambiente marino (votazione)"/>
  <section id="creitem28" title="9.19. Politica comunitaria per l’ambiente marino (votazione)"/>
  <section id="creitem29" title="9.20. Interoperabilità del sistema ferroviario comunitario (rifusione) (votazione)"/>
  <section id="creitem30" title="9.21. Sostegno diretto a favore degli agricoltori (PAC) e sostegno allo sviluppo rurale (FEASR) (votazione)">
    <intervention id="2-130" speaker_id="4313" is_mep="True" mode="spoken" role="Presidente">
      <p sl="unknown">La seduta è aggiornata per la seduta solenne per la consegna del Premio Sakharov. Continueremo subito dopo con le dichiarazioni di voto.</p>
      <a text="(La seduta, sospesa alle 11.50, è ripresa alle 12.00)"/>
    </intervention>
  </section>
  <section id="creitem31" title="10. Consegna del Premio Sacharov (seduta solenne)">
    <intervention id="2-133" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, signori e signore, da quasi vent’anni il Parlamento assegna il Premio Sakharov per la libertà di pensiero a uomini e donne di tutto il mondo che lottano per i diritti umani, per la libertà di parola e per la libertà di espressione.</p>
      <p sl="unknown">Oggi sono estremamente lieto di porgere un caloroso benvenuto al Parlamento europeo al vincitore del Premio Sakharov 2007, Salih Mahmoud Osman.</p>
      <a text="(Applausi)"/>
      <p sl="unknown">E’ altresì un grande piacere per me porgere i miei più vivi saluti a sua moglie, Salwa Ahmed Faragalla Ali, che è gli sempre stata al fianco nei momenti difficili della sua vita. Benvenuti tra noi.</p>
      <a text="(Applausi)"/>
      <p sl="unknown">La decisione di assegnare il Premio Sakharov 2007 a Salih Mahmoud Osman è stata presa all’unanimità dalla Conferenza dei presidenti, composta appunto dai presidenti dei gruppi politici, sulla base della proposta adottata da molti deputati al Parlamento europeo di diversi gruppi. Il Parlamento europeo riafferma quindi la solidarietà verso il popolo del Darfur, ribadendo la convinzione che una soluzione sostenibile per la regione può essere conseguita solo attraverso la giustizia, la democrazia e il rispetto dei diritti umani.</p>
      <p sl="unknown">Il conflitto che sta martoriando il Darfur dal 2003 aggrava il drammatico destino di un paese devastato da oltre vent’anni di guerra civile. Come nella maggior parte dei conflitti, è la popolazione civile che soffre di più a causa delle incursioni della milizia, della distruzione dei villaggi, delle politiche aberranti e degli sfollamenti forzati.</p>
      <p sl="unknown">Il conflitto ha mietuto almeno 400 00 vittime, mentre sono due milioni e mezzo gli sfollati e i profughi, a dispetto dell’accordo pace per il Darfur siglato nel 2006.</p>
      <p sl="unknown">In linea con lo spirito del Parlamento europeo, il vincitore del Premio Sakharov 2007 semplicemente non accetta questa situazione ingiusta, ma protesta contro l’impunità di coloro che l’hanno provocata. Da anni Salih Mahmoud Osman difende i diritti delle vittime del conflitto in Darfur. Migliaia di persone che sono in carcere senza processo, che vengono torturate e minacciate di morte, che sono state prelevate dalle loro case, che sono state sfollate o che hanno subito violenza sessuale sanno chi è Salih Mahmoud Osman.</p>
      <p sl="unknown">Il suo impegno è notevole per molti versi. In un paese in cui la violenza cresce costantemente, Salih Osman rischia la vita ogni giorno per sostenere la causa della dignità umana e della giustizia.</p>
      <p sl="unknown">In nome della dignità umana, Salih Osman rassicura uomini e donne bisognosi, indifesi e intimiditi, che sono sprofondati nell’oblio, sul fatto che il mondo sa delle loro sofferenze, che non sono stati dimenticati e che hanno motivo di sperare nel ritorno di una vita semplicemente umana e del tutto normale.</p>
      <p sl="unknown">Dal 2004 Salih Osman si impegna per l’istituzione e il funzionamento del Centro Amal nel Nyala – amal in arabo significa “speranza” – per la riabilitazione delle vittime di violenza e di abusi sessuali. In un paese a predominanza mussulmana Salih Osman è uno dei pochi uomini che si battono attivamente a sostegno dei diritti delle donne e soprattutto per il riconoscimento del diritto al risarcimento delle vittime di violenza sessuale.</p>
      <p sl="unknown">In nome della giustizia, Salih Osman lotta, giorno dopo giorno, per assicurare i responsabili dei crimini di guerra alla giustizia nazionale e internazionale. Mentre il sistema giudiziario sudanese ha ancora molti difetti che lo rendono inadatto a mettere fine al prevalente clima in cui la legge è assente all’interno del paese, la giurisdizione internazionale sembra offrire un’alternativa.</p>
      <p sl="unknown">Il fatto che le autorità sudanesi si rifiutino di consegnare i presunti colpevoli di crimini di guerra al Tribunale penale internazionale, tuttavia, mette in luce i limiti della giustizia internazionale e mostra quanti progressi devono ancora essere compiuti prima di poter istituire lo Stato di diritto nel Darfur e in tutto il Sudan.</p>
      <p sl="unknown">Per tale ragione il lavoro di Salih Osman non è circoscritto all’assistenza legale che egli presta alle vittime. In qualità di esponente dell’opposizione nel Parlamento sudanese dal 2005, egli non esita a ribadire le sue convinzioni nell’arena politica sudanese e ad adoperarsi affinché sia attuata una vera e propria riforma del sistema giudiziario.</p>
      <p sl="unknown">Nel corso dell’incontro tra il Parlamento europeo e il Parlamento panafricano alla vigilia del Vertice EU-Africa dello scorso fine settimana a Lisbona, ho avuto l’occasione e il grande piacere di conoscere Salih Osman. Mi ha immediatamente colpito la sua forte personalità e la sua salda volontà di lottare per i diritti umani nonostante la persecuzione e l’ostilità cui lui e la sua famiglia sono soggetti. Recentemente ho saputo che Ali e lei avete tre figli, oggi sono anch’essi al centro dei nostri pensieri.</p>
      <p sl="unknown">Nel 2004 Salih Osman è stato in carcere per sette mesi senza accuse formali ed è stato rilasciato solo quando ha indetto lo sciopero della fame. Alcuni membri della sua famiglia sono stati torturati e uccisi o le loro case sono state incendiate dalla milizia.</p>
      <p sl="unknown">Goethe, il grande scrittore tedesco, scrisse che “Conoscere non è abbastanza; bisogna mettere in pratica. Volere non è abbastanza, bisogna fare”. Salih Osman incarna questo genere di volontà e di determinazione, dando prova del suo coraggio nella lotta che ogni giorno combatte per l’umanità. Egli è un fautore esemplare della necessità di incrementare il rispetto dello Stato di diritto nella sua regione. Salih Mahmoud Osman, lei gode del nostro fermo sostegno e a lei va il nostro caloroso plauso.</p>
      <p sl="unknown">Come sapete, il Parlamento europeo è sempre stato particolarmente ricettivo verso le sofferenze dei popoli africani. Salih Osman è uno dei numerosi vincitori africani cui il Parlamento ha dato il proprio sostegno negli ultimi anni e che continua a sostenere. Nelson Mandela ha ricevuto il Premio Sakharov nel 1988, Salima Ghezali nel 1997, Dom Zacarias Kamwenho nel 2001 e Hauwa Ibrahim nel 2005.</p>
      <p sl="unknown">Salih Osman, ci congratuliamo con lei per l’instancabile lavoro che profonde in questa causa e con questo spirito e speriamo che il riconoscimento che il Premio comporta possa infonderle la forza e la protezione negli anni fino alla fine della sua battaglia. Noi siamo al suo fianco.</p>
      <a text="(Applausi)"/>
    </intervention>
    <intervention id="2-134" speaker_id="photo_generic" name="Salih Mahmoud Osman" is_mep="True" mode="spoken">
      <p sl="en">avvocato sudanese che difende le vittime della guerra in Darfur . − Signor Presidente, grazie per questo grandissimo onore. Questo premio viene assegnato con voto unanime del Parlamento europeo, un fatto che mi riempie di soddisfazione, ma, cosa ancora più importante, mi dà la possibilità di parlarvi oggi.</p>
      <p sl="en">Sono nativo del Darfur, a Jebel Marra per la precisione, una regione montuosa situata al centro dello Stato del Darfur. Lavoro come avvocato in Darfur, Sudan, da molti anni. Sono stato incarcerato e torturato a causa del mio lavoro. I miei familiari sono stati torturati e sfollati dalla milizia in Darfur. Da molti anni, nel mio lavoro, rappresento migliaia di persone che hanno bisogno del mio aiuto dinanzi ai tribunali. Ho visto migliaia di persone torturate; ho visto centinaia di donne e ragazzine vittime di violenze sessuali; ho visto i quattro milioni di sfollati costretti ad abbandonare le proprie case e i due milioni e mezzo di persone confinate, come diciamo oggi, nei campi attorno alle città del Darfur: Nyala, Al Fashir, Zalingi e Al Geneina.</p>
      <p sl="en">Il Consiglio di sicurezza dell’ONU ha adottato diverse risoluzioni legate alla situazione in Darfur. Purtroppo, nessuna di esse è stata attuata con efficacia. Le vittime si sentono deluse. Stanno aspettando di sentire la vostra voce, la voce del popolo europeo. I vostri leader hanno parlato con durezza delle politiche del governo sudanese in Darfur. Ma finora non abbiamo visto passi concreti volti ad affrontare la situazione in modo deciso e mirato.</p>
      <p sl="en">Come rappresentante delle vittime del conflitto, oggi ho la possibilità, senza precedenti, di parlare direttamente ai leader europei. La gente del Darfur ha bisogno che l’Unione europea mostri una posizione forte e unita rispetto alla protezione di civili innocenti. La popolazione del Darfur vi chiede di proteggerla dalla violenza, dagli omicidi e dagli abusi che sono costretti a subire ogni giorno. La popolazione del Darfur vuole che proteggiate i loro bambini e le loro donne dagli stupri e dalle violenze sessuali, che vengono impiegati come “armi da guerra”. Questa protezione può essere realizzata con il dispiegamento della forza ibrida ONU-UA. Il coinvolgimento delle forze internazionali, soprattutto europee, è indispensabile, anche se il governo sudanese potrebbe non essere disposto ad accettarlo in questo momento. Ma l’Europa ha un ruolo da svolgere, ovvero esercitare maggiori pressioni sul governo del Sudan per agevolare il dispiegamento di queste truppe e la protezione della popolazione del Darfur.</p>
      <p sl="en">Ora, in Darfur, e in Sudan, vi dico che non vi sarà alcuna pace senza giustizia e senza protezione.</p>
      <p sl="en">La pace può essere agevolata dall’Europa. L’Unione europea ha il formidabile compito di promuovere la pace a livello internazionale. I leader europei hanno la capacità di guidare il processo di pace anche in Sudan. Vi chiedo di intensificare gli sforzi per portare i gruppi ribelli e il governo sudanese al tavolo della pace con la massima urgenza.</p>
      <p sl="en">Ma il fatto è che i gruppi ribelli si stanno dividendo tra loro, e ciò non migliora la situazione in Dafur. Vorrei che pensiate alla possibilità di accogliere altre parti in causa: i milioni di vittime senza voce nei campi e altri abitanti del Darfur, direttamente colpiti. Accogliete anche il movimento della società civile, le ONG e i leader delle varie comunità. Questo aiuterebbe la situazione in Darfur.</p>
      <p sl="en">Anche se possiamo fornire protezione e promuovere la pace in Darfur, la giustizia e la responsabilità non devono essere compromesse da alcun accordo politico. Attualmente, nessuna delle vittime può fare ritorno alle proprie case per l’assenza o la mancanza di sicurezza. Le nostre comunità non sono attaccate soltanto dalle milizie, il governo del Sudan sta impiegando elicotteri mitragliatori per distruggere i nostri villaggi con bombardamenti aerei. Nonostante le gravi violazioni dei diritti umani e del diritto umanitario internazionale, nessuno dei colpevoli è stato assicurato alla giustizia, perché il sistema giudiziario sudanese è incapace, incompetente e poco disposto a garantire la giustizia. Tutti i colpevoli sono fuori dalla portata della nostra giustizia interna. Questo conflitto è caratterizzato da una cultura di totale impunità.</p>
      <p sl="en">Essendo avvocato e nativo del Darfur, so che non vi potrà mai essere una pace duratura nella regione senza giustizia. La Corte penale internazionale (CPI) ha compiuto alcuni passi importanti e significativi nel promuovere la responsabilità. Tuttavia, la rete di impunità non è stata ancora spezzata. La gente del Darfur vi chiede di appoggiare il lavoro della CPI. La CPI è il tribunale penale internazionale più competente in grado far sì che molti famigerati autori di crimini di guerra e di crimini contro l’umanità rispondano delle loro azioni.</p>
      <p sl="en">Proprio ora, i due sospetti identificati, Kosheib e Haroun, sono ben lontani dall’essere assicurati alla giustizia. Il governo del Sudan insiste affinché non siano mai consegnati alla CPI.</p>
      <p sl="en">Il Darfur non è la sola regione del Sudan in cui si perpetrano abusi dei diritti umani. Infatti, cittadini di ogni parte del Sudan subiscono ogni giorno restrizioni alla loro libertà di espressione, di associazione e ad altri diritti fondamentali che molti in Europa danno per scontati. Vi invito anche a incoraggiare e promuovere lo Stato di diritto nel mio paese, affinché tutti i cittadini sudanesi possano esercitare i propri diritti individuali e collettivi. Dato che nel 2009 sono previste le elezioni, dobbiamo garantire che siano libere e regolari nel loro svolgimento, e che tutte le parti rispettino il loro risultato libero e regolare.</p>
      <p sl="en">Infine, vorrei ringraziarvi, deputati al Parlamento europeo che vi siete recati in Sudan nel giugno di quest’anno per vedere con i vostri occhi ciò che ho appena descritto. E’ stata una visita coordinata dall’ufficio della Commissione europea a Khartoum. L’ufficio della Commissione europea è da diversi anni di grande aiuto per me e un partner nel mio lavoro. Il riconoscimento della Commissione europea e il vostro, come Parlamento europeo, del lavoro degli attivisti per i diritti umani in Sudan ci dà il coraggio e la determinazione necessari per continuare a parlare a nome delle vittime e per cercare di alleviarne le sofferenze.</p>
      <p sl="en">In conclusione, sono orgoglioso di questo onore a nome degli altri candidati a questo premio: la giornalista russa assassinata l’anno scorso, Anna Politkovskaya; i dissidenti cinesi, Zeng Jinyan e Hu Jia; e la deputata afghana e attivista per i diritti delle donne, Joya Malalai, e anche a nome dei tanti sudanesi che credono, come me, nella dignità umana e nella ricerca della giustizia.</p>
      <p sl="en">Vi ringrazio molto.</p>
      <a text="(L’Assemblea, in piedi, applaude lungamente)"/>
    </intervention>
    <intervention id="2-135" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, vi chiedo di alzarvi o di rimanere in pieni per l’inno europeo che verrà suonato in onore di Salih Osman.</p>
    </intervention>
  </section>
  <section id="creitem32" title="11. Dichiarazioni di voto">
    <intervention id="2-139" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione Costa sulla modifica dell’accordo CE-Marocco su alcuni aspetti relativi ai servizi aerei. Il documento si ricollega ad una proposta di decisione del Consiglio sulla conclusione di un protocollo volto ad emendare l’accordo tra la CE e il Regno del Marocco su taluni aspetti relativi ai servizi aerei in modo da tener conto dell’adesione all’Unione europea della Repubblica di Bulgaria e della Repubblica di Romania.</p>
      <p sl="pl">Il Protocollo stabilisce modifiche essenziali agli accordi bilaterali sui servizi aerei tra il Marocco e la Bulgaria e la Romania a seguito dell’adesione di questi due paesi all’Unione europea.</p>
      <p sl="pl">Sia la Bulgaria che la Romania precedentemente avevano concluso degli accordi sui servizi aerei con il Marocco, nel 1966 e nel 1971 rispettivamente. La CE però concluso un accordo orizzontale nel dicembre 2006. E’ pertanto necessario adattare gli accordi secondo la legislazione comunitaria e consentire ai due Stati membri di accedere a questo accordo orizzontale.</p>
    </intervention>
    <intervention id="2-141" speaker_id="36281" name="Silvia-Adriana Ţicău" is_mep="True" mode="written">
      <p sl="ro">I deputati rumeni al Parlamento europeo del gruppo PSE si sono astenuti dal voto sulla relazione sugli accordi sui servizi aerei conclusi con Georgia, Libano, Maldive, Moldova, Singapore e Uruguay su taluni aspetti dei servizi aerei a causa del riferimento alla lingua moldava nel testo dell’accordo con la Repubblica moldava nella frase: “Fatto a [ ….] in duplice esemplare, il [ …] [ …. …] nelle lingue bulgara, ceca, danese, estone, finnica, francese, greca, inglese, italiana, lettone, lituana, maltese, olandese, polacca, portoghese, rumena, slovacca, slovena, spagnola, svedese, tedesca, ungherese e moldava, ogni lingua facente egualmente fede”.</p>
      <p sl="ro">La delegazione dei social-democratici rumeni enfatizzano che la partecipazione della Romania in questo accordo non comporta il riconoscimento della designazione di lingua “moldava”. I deputati rumeni del gruppo PSE reiterano che, stando a prove concrete e scientifiche, compresa l’interpretazione dell’Accademia delle scienze della Repubblica di Moldavia (del settembre 1994), la dicitura corretta è “lingua rumena”.</p>
      <p sl="ro">Bisogna tenere in considerazione il fatto che in molti altri accordi la Commissione ha usato la dicitura neutra: “Fatto a [ ….] in duplice esemplare, il [ …] [ …. …] nelle lingue ufficiali delle parti, ciascun testo facente egualmente fede”.</p>
      <p sl="ro">Deploriamo il fatto che questa formula non sia stata usata negli accordi con la Repubblica di Moldavia e raccomandiamo l’impiego della dicitura neutra nei documenti ufficiali sulle relazioni comunitarie con la Repubblica di Moldavia.</p>
    </intervention>
    <intervention id="2-142" speaker_id="1309" name="Brian Simpson" is_mep="True" mode="written">
      <p sl="en">Nonostante il mio sostegno per questa relazione, vorrei parlare brevemente dei problemi che ancora incontrano le compagnie aeree dell’UE per quanto riguarda i diritti di sorvolo della Russia.</p>
      <p sl="en">Tali diritti non soltanto vengono limitati dalle autorità russe ma sono anche costosi, rilasciati in modo discriminatorio, con un netto svantaggio per i vettori dell’Unione europea, soprattutto quelli che volano lungo una serie di rotte per l’Estremo Oriente.</p>
      <p sl="en">Il problema è noto da tempo ma la riluttanza delle autorità russe a rinegoziare questo punto con l’UE si è rivelata costosa e negativa.</p>
      <p sl="en">Ora la Commissione e le autorità russe devono intensificare i propri sforzi per trovare una soluzione a questo gravissimo problema.</p>
    </intervention>
    <intervention id="2-144" speaker_id="28255" name="Andreas Mölzer" is_mep="True" mode="written">
      <p sl="de">A causa dei numerosi incidenti a reattori nucleari accaduti molti ani fa stiamo ancora pagando il prezzo degli errori del passato. Subito dopo gli incidenti nucleari, merci come selvaggina, bacche e funghi vengono temporaneamente rimossi dal nostro menu solo per riapparire poco tempo dopo. E’ importante fissare livelli massimi restrittivi, ma mancano ancora studi sugli effetti delle radiazioni sugli esseri umani, mentre il campo dell’ingegneria genetica non è ancora stato oggetto di sufficiente ricerca.</p>
      <p sl="de">L’UE deve dedicarsi senza indugi alla redazione di questi importanti studi sull’impatto, che sono attesi da tempo, deve mettere in atto i preparativi per l’abbandono dell’energia nucleare e consentire agli Stati membri di assumere le proprie decisioni sull’impiego dell’ingegneria genetica. Visto che gli argomenti cui ho fatto accenno non sono stati affrontati adeguatamente nella relazione, mi sono astenuto nella votazione.</p>
    </intervention>
    <intervention id="2-146" speaker_id="2338" name="Ian Hudghton" is_mep="True" mode="written">
      <p sl="en">L’organizzazione comune del mercato dei prodotti della pesca è volta a garantire la stabilità del mercato e un reddito sicuro agli addetti del settore. Questi scopi e, in realtà, gli scopi previsti dal trattato CE sono degni di rilievo e avrebbero dovuto produrre prosperità tra le comunità di pescatori europei.</p>
      <p sl="en">Purtroppo gli ultimi venticinque anni di controllo centralizzato da parte di Bruxelles sotto forma della PCP si sono rivelati disastrosi per quelle comunità. Un mercato fiorente con posti di lavoro sicuri non è un obiettivo realizzabile nel quadro della PCP e il controllo della gestione delle attività di pesca deve essere restituito alle nazioni che dipendono dalla pesca.</p>
    </intervention>
    <intervention id="2-148" speaker_id="28142" name="Nils Lundgren" is_mep="True" mode="written">
      <p sl="sv">Ho votato contro la relazione poiché tratta di provvedimenti per la politica agricola comune che noi vogliamo abolire. La PAC deve essere riformata radicalmente e da alcuni anni ormai chiediamo che sia avviata una discussione quanto prima possibile. Riteniamo che l’UE avrebbe già dovuto cominciare ad operare dei tagli al sostegno agricolo a partire dal 2010 dopo il cosiddetto Health Check sul bilancio a lungo termine per il periodo 2007-2013.</p>
      <p sl="sv">Per tale regione i deputati della Lista di giugno generalmente non votano a favore delle varie relazioni sull’agricoltura che vengono presentate al Parlamento europeo.</p>
    </intervention>
    <intervention id="2-149" speaker_id="28585" name="Diamanto Manolakou" is_mep="True" mode="written">
      <p sl="el">L’igiene fitosanitaria e la certificazione del materiale di propagazione delle piante da frutto e delle piante da frutto destinate alla produzione di frutti rivestono la massima importanza per il produttore, poiché l’impianto iniziale di un frutteto, quando viene debitamente effettuato, è garanzia di un buon prodotto. Senza dubbio la legislazione deve essere adattata agli sviluppi del settore.</p>
      <p sl="el">Tuttavia, pur convenendo sulla maggior parte degli emendamenti alla relazione Gklavakis, nutriamo delle riserve e dissentiamo sugli emendamenti che approvano materiale di propagazione geneticamente modificato, anche per i rizomi, in quanto pongono dei rischi per la salute umana e per l’ambiente. Per quanto concerne le importazioni dai paesi terzi conveniamo sul fatto che non ci debbano essere deviazioni dal momento che sussiste il rischio di diffusione di agenti patogeni nell’Unione europea con ripercussioni sulla produzione, sulla qualità dei prodotti e sui redditi agricoli.</p>
    </intervention>
    <intervention id="2-151" speaker_id="4466" name="Ilda Figueiredo" is_mep="True" mode="written">
      <p sl="pt">Noi difendiamo l’applicazione del principio di sussidiarietà. Di conseguenza, conveniamo sul fatto che l’Unione non debba interferire nelle competenze degli Stati membri. Questo è il caso, ad esempio, dei servizi prestati a livello locale che non comportano attività transnazionali e che quindi, in linea di principio, non producono alcun effetto sul funzionamento del mercato interno. Se ne evince che nel settore dell’imposizione diretta e nella fissazione delle aliquote IVA ciascuno Stato deve avere la massima libertà d’azione.</p>
      <p sl="pt">Anche se il Consiglio decide un sistema definitivo per la tassazione delle transazioni intracomunitarie, gli Stati membri devono avere la facoltà di applicare aliquote ridotte o di non applicare affatto l’IVA a merci e servizi di prima necessità, come i generi alimentari e i farmaci e anche ai servizi erogati a livello locale, compresi i servizi e le forniture di merci collegati all’istruzione, al welfare , alla previdenza sul posto di lavoro e in ambito culturale.</p>
      <p sl="pt">Anche se verrà stabilito un sistema definitivo per la tassazione delle transazioni intracomunitarie entro la fine del 2010, gli Stati membri devono avere la possibilità di applicare aliquote IVA ridotte al fine di rafforzare l’esistenza e il mantenimento di servizi erogati a livello locale come pure il ruolo che rivestono nell’economia ufficiale.</p>
    </intervention>
    <intervention id="2-152" speaker_id="1164" name="Bruno Gollnisch" is_mep="True" mode="written">
      <p sl="fr">Per una volta eravamo tentati di votare a favore della relazione del Parlamento in materia di IVA. Essa favorisce l’eliminazione degli accordi definitivi in base alla tassazione nel paese di consumo e già questo obiettivo di per sé giustifica l’aumento di armonizzazione delle aliquote. Favorisce inoltre l’applicazione del principio di sussidiarietà, che consentirebbe agli Stati membri di azzerare l’IVA per i servizi erogati a livello locale, come il catering o altri servizi aventi fini sociali, educativi culturali, ecc. Essa mira anche a mantenere molte deroghe che avrebbero dovuto finire nel periodo dal 2007 al 2010. Siamo d’accordo su tutti questi temi.</p>
      <p sl="fr">Non possiamo tuttavia aderire al desiderio di mantenere la legislazione europea sull’IVA e il desiderio di garantire aliquote identiche ovunque nel nome della semplificazione degli scambi e delle formalità doganali per il commercio intracomunitario. La tassazione è responsabilità sovrana dei singoli paesi e le disparità su un tipo di tassa spesso compensano le ineguaglianze in un’altra. Non sono quindi sempre illegittime.</p>
    </intervention>
    <intervention id="2-153" speaker_id="28275" name="Małgorzata Handzlik" is_mep="True" mode="written">
      <p sl="pl">Nel contesto del dibattito in corso al Parlamento europeo sulle aliquote IVA transitorie è stato chiesto un parere sull’estensione delle disposizioni temporanee su tali aliquote. Oggi votiamo su questo parere. E’ per certi versi in ritardo, poiché sappiamo che l’Unione europea ha deciso di continuare ad applicare aliquote IVA preferenziali dopo il 1° gennaio 2008. Tuttavia, credo che il parere sia molto importante.</p>
      <p sl="pl">E’ certamente la decisione giusta per i paesi che hanno aderito all’Unione nel 2004 e la sosteniamo appieno. Il parere dell’Assemblea in materia è scevro da ambiguità e si esprime a favore del mantenimento di talune disposizioni temporanee sulle aliquote IVA: La decisione merita un ampio sostegno.</p>
    </intervention>
    <intervention id="2-154" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione van den Burg in materia di IVA. La relazione sottolinea l’importanza del principio di sussidiarietà nelle questioni fiscali e, credo correttamente, dichiara che il principio debba applicarsi ai servizi che non hanno alcun elemento transfrontaliero e, di conseguenza, che non hanno alcun impatto sul mercato interno.</p>
    </intervention>
    <intervention id="2-155" speaker_id="966" name="Jean-Claude Martinez" is_mep="True" mode="written">
      <p sl="fr">La Commissione non ne indovina mai una in materia di IVA. Nel 1980 la relazione Cockfield invocava l’istituzione di una serie di aliquote. In realtà ve ne sono solo due: il 15 per cento come aliquota normale e il 5 per cento come aliquota ridotta.</p>
      <p sl="fr">Poi la Commissione europea ha voluto che l’IVA fosse calcolata al tasso del paese d’origine. In pratica però l’IVA veniva prelevata al tasso del paese di destinazione. Si è trattato di un sistema provvisorio che è diventato definitivo: infatti non fu mai introdotta la cosiddetta “IVA Bolkestein”. Ora permangono le aliquote ridotte per le organizzazioni francesi di catering , per i CD e sulle attività ad alta intensità di manodopera.</p>
      <p sl="fr">La Commissione ha ceduto, almeno temporaneamente, sull’elenco dell’allegato H della sesta direttiva del 1977, poiché ha compreso che non tutti i tedeschi possono prendere la propria Mercedes per pranzare oltre confine in un ristorante in cui l’aliquota IVA è bassa.</p>
      <p sl="fr">Che peccato non abbia capito nel 1993 che senza controlli alle frontiere l’IVA intracomunitaria era un’inesauribile fonte di frodi su larga scala. La logica filosofica dell’IVA, una tassa intelligente, in quanto è economicamente neutra, è inaccessibile alla grande maggioranza dei funzionari della Commissione. Per tale ragione negli ultimi vent’anni la legislazione cha hanno varato è stata una serie ininterrotta di fallimenti su questo punto.</p>
    </intervention>
    <intervention id="2-156" speaker_id="28121" name="Joseph Muscat" is_mep="True" mode="written">
      <p sl="it">Desidero attirare l’attenzione sui due emendamenti che ho proposto e che sono stati approvati nella relazione finale.</p>
      <p sl="it">La prima proposta stabilisce che ogni paese deve avere il diritto di applicare aliquote ridotte per l’IVA o, in circostanze eccezionali, di non applicare affatto l’IVA per prodotti e servizi basilari, come i generi alimentari e i farmaci, laddove sussistono motivi sociali o ambientali e a vantaggio del consumatore.</p>
      <p sl="it">La seconda proposta prevede la possibilità di applicare aliquote ridotte o di non applicare affatto l’IVA a prodotti correlati ai settori dell’istruzione, della previdenza sociale e della cultura.</p>
      <p sl="it">Al momento è già possibile applicare aliquote ridotte a prodotti nel campo dell’istruzione e questo emendamento rafforza il provvedimento.</p>
      <p sl="it">Mi appello al Consiglio dei ministri affinché segua la politica del Parlamento europeo.</p>
    </intervention>
    <intervention id="2-158" speaker_id="4466" name="Ilda Figueiredo" is_mep="True" mode="written">
      <p sl="pt">La nostra astensione sulla relazione è dovuta ai dubbi che si addensano sull’istituzione, sul funzionamento e sulla gestione di ARTEMIS. La formazione di imprese comuni nel contesto di partenariati tra pubblico e privato, come per il caso di ARTEMIS al fine di mettere in atto l’ITC, come prevede la relazione, implica il ricorso a fondi pubblici al servizio di scopi e di interessi privati, mentre sembra essere assente la cooperazione nell’altra direzione, sia finanziaria o concernente il trasferimento di conoscenza.</p>
      <p sl="pt">In questo contesto gli obiettivi appaiono contraddittori, in quanto il pilastro dell’iniziativa privata si fonda sull’accumulo di profitti, mentre il pilastro del servizio pubblico deve essere primariamente al servizio degli interessi pubblici e della risposta alle preoccupazioni della popolazione.</p>
      <p sl="pt">Tuttavia, gli investimenti nella ricerca, in particolare nel settore dei sistemi informatici integrati, rappresenta un contributo che reputiamo essenziale per lo sviluppo tecnologico in Europa.</p>
    </intervention>
    <intervention id="2-159" speaker_id="23781" name="Janusz Lewandowski" is_mep="True" mode="written">
      <p sl="pl">Signora Presidente, ARTEMIS è la prima di quattro proposte di imprese comuni aventi obiettivi e fondamenti comuni. Le altre sono Cieli puliti, ITIAC e Medicinali innovativi. Tutte e quattro le imprese hanno le sedi comuni a Bruxelles, che rimane la capitale unica per il popolo fiammingo e per quello vallone.</p>
      <p sl="pl">La commissione per i bilanci del Parlamento ha espresso il proprio sostegno per le quattro nuove istituzioni previste ai sensi del settimo programma quadro. Ha agito in questo modo nella speranza che il modello di partenariato tra pubblico e privato concepito per tali imprese si dimostri più realistico di quanto fosse il programma Galileo. Va osservato, però, che le tempistiche e gli accordi di bilancio per ARTEMIS e per le altre imprese comuni (2008-2013) non sono in linea con gli accordi finanziari standard previsti nella prospettiva finanziaria settennale 2007-2013. Di conseguenza, possono sorgere alcuni problemi in futuro.</p>
      <p sl="pl">Abbiamo altresì rilevato l’importo relativamente esiguo stanziato per le spese amministrative all’interno della suddivisione della spesa complessiva per le quattro imprese comuni, ossia 84 milioni di euro per il periodo 2008-2017. Si tratta di circa il 3,5 per cento della spesa complessiva e conferma le nostre preoccupazioni. Rimane, però, aperta la questione della proliferazione delle istituzioni nel quadro dell’Unione europea e non comporta solamente la ricostruzione istituzionale del settimo programma quadro.</p>
    </intervention>
    <intervention id="2-161" speaker_id="28178" name="Miroslav Mikolášik" is_mep="True" mode="spoken">
      <p sl="sk">L’iniziativa sui “Medicinali innovativi” è un’iniziativa unica, avviata dalla Commissione europea e dalla Federazione europea delle industrie e delle associazioni farmaceutiche, che avrà un bilancio di 2 miliardi di euro fino al 2013. Anche per tale motivo ho votato a favore della relazione.</p>
      <p sl="sk">Sono persuaso che questo partenariato tra pubblico e privato contribuirà a velocizzare la distribuzione di farmaci migliori e più sicuri.</p>
      <p sl="sk">Sono lieto che l’iniziativa sui “Medicinali innovativi” migliorerà le condizioni della ricerca e quindi anche le possibilità di sviluppare farmaci migliori per la cura di patologie trascurate.</p>
      <p sl="sk">In secondo luogo, in qualità di membro dell’associazione delle PMI, sono entusiasta di questo primo partenariato tra pubblico e privato, che comprende finanziamenti per la cooperazione tra PMI, università, centri di ricerca, accademie e associazioni, che sono membri dell’EFPIA.</p>
      <p sl="sk">Questo metodo di finanziamento alla fine consentirà l’accesso alle risorse necessarie e pertanto creerà un ambiente favorevole per la ricerca nell’Unione europea, incrementandone la competitività. I nostri Stati membri devono aspettarsi risultati …</p>
      <a text="(Il Presidente toglie la parola all’oratore)"/>
    </intervention>
    <intervention id="2-162" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, sono critica riguardo alla mancanza di cooperazione tra le grandi imprese e le università e obietto altresì per la scarsità di risorse disponibili per la ricerca all’interno dell’UE a causa del fatto che, rispetto agli Stati Uniti, solo un terzo dei finanziamenti da noi proviene dal settore privato. Oggi finalmente stiamo inviando un segnale positivo da Strasburgo all’industria europea della ricerca, adottando un piano settennale sui medicinali innovativi che si aggira sui 2 miliardi di euro. Il formato di tale impresa è innovativo in sé, in quanto rappresenta un partenariato tra pubblico e privato. In questo modo, si possono raddoppiare le risorse disponibili e contribuire anche ad unificare gli obiettivi della ricerca. Credo che in questo modo sarà dato nuovo impulso alla gestione della conoscenza, all’istruzione e alla formazione professionale. Sono convinta che possiamo ribaltare la tendenza che vuole l’efficienza in calo nel comparto farmaceutico europeo e vogliamo giungere a terapie di alta qualità più facilmente accessibili, soprattutto per il cancro e per il morbo di Alzheimer. Desidero ringraziare il relatore per aver traghettato la relazione verso una positiva seconda lettura.</p>
    </intervention>
    <intervention id="2-163" speaker_id="2025" name="Françoise Grossetête" is_mep="True" mode="written">
      <p sl="fr">In qualità di relatrice sono molto lieta per l’approvazione di questa relazione sull’istituzione dell’IMI.</p>
      <p sl="fr">L’attuazione di questo partenariato tra pubblico e privato che comprende la Federazione europea delle associazioni industriali farmaceutiche (EFPIA) e la Commissione europea costituisce un grande passo avanti per i programmi di ricerca su larga scala. La Commissione europea deve assolutamente considerare le esigenze europee da un’altra prospettiva.</p>
      <p sl="fr">L’IMI avrà un bilancio complessivo di 2 miliardi di euro per il periodo dal 2008 al 2013. Il contributo della Commissione europea di un miliardo di euro sarà stanziato a PMI e ad università. Per contro, le grandi società apporteranno un pari importo in natura. Saranno coinvolte le PMI e le università, fornendo gli strumenti ed i metodi per meglio identificare la sicurezza e l’efficacia dei farmaci, le infrastrutture intelligenti e la gestione della conoscenza.</p>
      <p sl="fr">Questa cooperazione tra grandi società, centri di ricerca di piccole dimensioni, PMI e università contribuirà a plasmare i progetti di ricerca. IMI migliorerà altresì il trasferimento di conoscenze presso le università e nelle imprese come pure la partecipazione delle società più piccole alla ricerca europea.</p>
    </intervention>
    <intervention id="2-164" speaker_id="28275" name="Małgorzata Handzlik" is_mep="True" mode="written">
      <p sl="pl">L’argomento dei medicinali innovativi mi sta particolarmente a cuore, in quanto in Polonia mi adopero attivamente per aiutare i bambini che soffrono di rare malattie genetiche. Purtroppo questi fanciulli non sono coperti da alcun programma di assicurazione ed i farmaci di cui hanno bisogno costano troppo. Nella maggior parte dei paesi europei il costo dei farmaci necessari per mantenere in vita questi bambini e dare loro la possibilità di vivere una vita normale è rimborsato.</p>
      <p sl="pl">In veste di deputata al Parlamento europeo capisco quanto sia importante un approccio europeo per tutta la questione dei farmaci. Mi riferisco all’innovazione, al sostegno comunitario alla ricerca e agli scienziati nonché allo sprone che l’Unione dà alle imprese farmaceutiche, sollecitandole a sviluppare nuovi farmaci. A mio parere, la relazione Grossetête è davvero molto importante.</p>
      <p sl="pl">Convengo sul fatto che l’Unione debba cambiare, passando ad un metodo nuovo e più efficace per gestire la ricerca e l’innovazione al fine di promuovere lo sviluppo economico del nostro continente, favorendo i cittadini e arrivando sino a salvarne la vita in taluni casi. La proposta della Commissione europea di creare iniziative tecnologiche comuni armonizzerà e semplificherà il finanziamento dei progetti.</p>
      <p sl="pl">Per quanto concerne i programmi di ricerca sui medicinali innovativi, è importante coinvolgere le PMI, le università, i malati, gli ospedali e l’industria farmaceutica per garantire che i medicinali siano sicuri e che siano meno cari e prontamente disponibili. I partenariati tra pubblico e privato proposti dalla Commissione sono quindi una soluzione eccellente. Rappresentano una nuova opzione per il settore della ricerca in campo farmaceutico.</p>
    </intervention>
    <intervention id="2-166" speaker_id="28349" name="Teresa Riera Madurell" is_mep="True" mode="written">
      <p sl="es">La delegazione del partito socialista spagnolo ha votato a favore della relazione Ek sulla creazione dell’impresa comune Clean Sky, ma mi preme mettere in luce che i principi elementari di apertura e di trasparenza devono essere strettamente osservati in tutte le iniziative tecnologiche comuni. In particolare, per quanto riguarda Clean Sky, la delegazione del partito socialista ha sempre sostenuto la necessità di prevedere inviti a presentare proposte aperti e competitivi per garantire un accesso equo ai partecipanti in tutti gli Stati membri sulla base dell’eccellenza.</p>
      <p sl="es">In vista di tali obiettivi la delegazione socialista spagnola desidera sia messo a verbale che l’impresa Clean Sky non deve costituire un precedente per le future iniziative tecnologiche congiunte o per altri strumenti del settimo programma quadro e reputa essenziale che tutti gli Stati membri vi prendano parte su base paritaria.</p>
    </intervention>
    <intervention id="2-168" speaker_id="1892" name="Carlos Coelho" is_mep="True" mode="written">
      <p sl="pt">Come cittadini europei godiamo di una serie di diritti, compreso il diritto alla protezione diplomatica e consolare. Tutti i cittadini comunitari possono usufruire della tutela delle autorità diplomatiche e consolari di qualsiasi altro Stato membro laddove il proprio paese non dispone di un’ambasciata o di un consolato nel territorio del paese terzo.</p>
      <p sl="pt">Tale argomento acquisisce una rilevanza ancora maggiore, se consideriamo che sono solo tre i paesi – Cina, Russia e Stati Uniti – in cui tutti gli Stati membri hanno una rappresentanza diplomatica e consolare.</p>
      <p sl="pt">Oltre al fatto che la rappresentanza di Stati membri in paesi terzi può differire ampiamente, vi sono altresì casi in cui essa è inesistente (come per le Maldive).</p>
      <p sl="pt">Sostengo questa iniziativa avente lo scopo di garantire che le disposizioni dell’articolo 20 del Trattato CE e dell’articolo 46 della Carta dei diritti fondamentali possano effettivamente trovare attuazione pratica, gettando le fondamenta di un vero e proprio diritto fondamentale armonizzato alla protezione diplomatica e consolare per tutti i cittadini europei a prescindere dalla nazionalità.</p>
      <p sl="pt">E’ inoltre positiva l’istituzione nel Trattato di Lisbona di un servizio estero europeo con le proprie competenze e responsabilità.</p>
      <p sl="pt">Convenendo che sia essenziale informare la gente, sostengo l’istituzione di un numero telefonico di emergenza europeo atto a consentire ai cittadini europei di avere le informazioni di cui hanno bisogno, in particolare in situazioni critiche e di emergenza.</p>
    </intervention>
    <intervention id="2-169" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Varvitsiotis, che cerca di intensificare la protezione diplomatica e consolare per i cittadini dell’Unione europea che vivono o viaggiano in paesi in cui il loro Stato membro non ha rappresentanza. Il mio paese, la Scozia, attualmente non ha una rappresentanza diplomatica indipendente in nessuna parte del mondo. Penso che probabilmente la situazione cambierà nei prossimi anni e mi auguro che i rappresentanti della Scozia all’estero siano al fianco di tutti i cittadini dell’UE quando ne hanno bisogno.</p>
    </intervention>
    <intervention id="2-170" speaker_id="28255" name="Andreas Mölzer" is_mep="True" mode="written">
      <p sl="de">Il caso dell’orsacchiotto chiamato Mohamed ci ha ricordato nuovamente quanto sia facile imbattersi in situazioni difficili all’estero. Non ci si deve necessariamente trovare nel mezzo di una catastrofe naturale, un incidente o la perdita del passaporto; un fraintendimento culturale può essere sufficiente. Abbiamo ancora molto da fare in questo campo. In Turchia, ad esempio, un paese candidato all’adesione all’Unione europea, i turisti occidentali possono correre dei pericoli – come dimostra un recentissimo studio – il tanto acclamato miglioramento nella protezione delle minoranze esiste solo su carta e la situazione sul posto in realtà è andata peggiorando.</p>
      <p sl="de">Bisogna pertanto lavorare su due fronti. In primo luogo bisogna stabilire una rete solida di missioni diplomatiche che possa servire da ancora ai cittadini. In secondo luogo si deve assicurare che la gente che viaggia, oltre ad essere al corrente delle responsabilità dell’ambasciatore, deve altresì sapere che può chiedere assistenza presso le ambasciate di qualsiasi Stato membro. Alla luce di tali considerazioni ho votato a favore del piano d’azione previsto.</p>
    </intervention>
    <intervention id="2-171" speaker_id="28343" name="Bogusław Rogalski" is_mep="True" mode="written">
      <p sl="pl">Vi sono solo tre paesi al mondo in cui tutti gli Stati membri hanno una rappresentanza diplomatica e consolare: la Cina, gli Stati Uniti e la Russia. Non esiste alcuna rappresentanza invece in alcune popolari destinazioni turistiche.</p>
      <p sl="pl">Ai sensi dell’iniziativa della Commissione ogni cittadino europeo ha diritto alla protezione diplomatica e consolare di qualsiasi altro Stato membro che abbia una rappresentanza in un paese terzo alle stesse condizioni assicurate ai propri cittadini. Ciò si applica, però, quando lo Stato membro in questione non è dotato di ambasciate o di rappresentanze consolari nel paese terzo. Ed io sono favorevole a questa soluzione.</p>
      <p sl="pl">Purtroppo però, visti i contenuti della seconda parte della proposta di risoluzione, sono stato costretto a votare contro. L’assistenza diplomatica e consolare reciproca in pratica, nel senso più ampio del termine, non deve comportare l’assunzione delle competenze di un altro Stato membro. Deprecabilmente è questo l’obiettivo della proposta di risoluzione.</p>
    </intervention>
    <intervention id="2-172" speaker_id="39022" name="Ewa Tomaszewska" is_mep="True" mode="written">
      <p sl="pl">Mi sono astenuta nella votazione sulla protezione diplomatica e consolare per i cittadini degli Stati membri dell’Unione europea. Chiaramente, però, vorrei che siffatta protezione venga effettivamente prestata.</p>
      <p sl="pl">L’11 settembre 2007 la polizia belga ha picchiato e arrestato l’onorevole Borghezio, deputato al Parlamento europeo, davanti all’edificio del Parlamento, benché si fosse identificato come deputato e avesse informato la polizia che egli godeva dell’immunità parlamentare. Questo incidente dimostra che non è necessario arrivare ai paesi terzi per capire che la protezione prestata non è del livello che dovrebbe essere, anche quando si tratta di parlamentari. Credo che prima dovremmo affrontare la situazione nell’ambiente a noi più prossimo.</p>
    </intervention>
    <intervention id="2-174" speaker_id="31123" name="Pedro Guerreiro" is_mep="True" mode="written">
      <p sl="pt">Questo settimo bilancio rettificativo per l’esercizio 2007 comprende altri 4 324,8 milioni di euro di entrate oltre che una diminuzione di 1 651,4 di spese, consentendo agli Stati membri di ridurre i contributi al bilancio comunitario di circa 5 976,2 milioni di euro.</p>
      <p sl="pt">Mentre l’incremento delle entrate è ampiamente dovuto ai saldi IVA e RNL, la sotto-attuazione del bilancio è la causa principale della significativa riduzione della spesa, i cui tagli hanno essenzialmente riguardato le rubriche della coesione, della pesca, dell’ambiente e dell’agricoltura.</p>
      <p sl="pt">L’adozione tardiva di molti programmi operativi nel quadro dei Fondi strutturali per il periodo 2007-2013 (e altri) costituisce la giustificazione data dalla Commissione e dal Consiglio per il mancato impiego degli stanziamenti previsti per il 2007. Tuttavia, questi importi non vengono trasferiti al bilancio del 2008 per incrementare le rispettive voci per le stesse politiche. Va osservato che le previsioni di spesa per il bilancio del 2008 per queste rubriche rientrano tra quelle concordate per il quadro finanziario pluriennale 2007-2013.</p>
      <p sl="pt">Il mancato impiego di tali somme nel bilancio comunitario è molto preoccupante e dovrebbe essere monitorato da vicino, visto che il 2007 è il primo anno del nuovo quadro finanziario 2007-2013 e che la norma N+2 è tuttora vigente in relazione al precedente quadro finanziario in virtù della quale gli stanziamenti devono essere pienamente utilizzati entro il 2008.</p>
    </intervention>
    <intervention id="2-176" speaker_id="28275" name="Małgorzata Handzlik" is_mep="True" mode="written">
      <p sl="pl">Viviamo nel XXI secolo e non abbiamo scelta se non quella di adattarci a circostanze nuove e in rapido mutamento.</p>
      <p sl="pl">Per tale ragione accolgo con estremo favore la relazione stilata dall’onorevole Heaton Harris sull’introduzione di un ambiente privo di supporti cartacei per le dogane e il commercio.</p>
      <p sl="pl">Le disposizioni contenute nel documento sono molto rilevanti per l’Europa moderna e dovrebbero essere introdotte con urgenza. Vertono sugli strumenti atti a creare una nuova generazione di condizioni di lavoro nelle dogane e nel commercio. Mi riferisco all’istituzione di un ambiente privo di supporti cartacei, che è così essenziale soprattutto per sollevare i nostri funzionari, i quali vengono subissati da richieste di documenti amministrativi cartacei superflui. Dobbiamo tenere presente le questioni che attengono alla tutela ambientale e alle quantità di alberi che devono essere sacrificati per soddisfare la domanda di carta necessaria ad assolvere tale scopo.</p>
      <p sl="pl">Ritengo particolarmente importante e urgente l’introduzione di sistemi elettronici per le dogane. Invoco altresì la creazione di strutture per una “finestra unica“ e per uno “sportello unico“. Sono convinta che l’Europa debba investire di più in questo genere di soluzioni al fine di garantire che le affermazioni contenute nella strategia di Lisbona non rimangano lettera morta.</p>
    </intervention>
    <intervention id="2-177" speaker_id="28352" name="Zuzana Roithová" is_mep="True" mode="written">
      <p sl="it">Attualmente ci troviamo alle prese con un problema grave che attiene al controllo di una quantità immensa di merci importate, principalmente di provenienza asiatica. Per risolvere questo problema sono necessari sistemi doganali elettronici e interconnessi. Il commercio e le dogane elettroniche sono già diventate un’esigenza per garantire un mercato europeo efficiente, anche prima dell’introduzione del codice doganale aggiornato. Mi preme infatti sottolineare che occorre altresì un sistema in grado di intercettare le merci che non sono conformi alle norme europee di sicurezza, impedendone l’ingresso nell’UE. Il testo che abbiamo approvato oggi assicurerà un controllo molto più efficace sulle importazioni. Ha inoltre i vantaggi della finestra unica e dello sportello unico, fornendo accesso alle informazioni sulle transazioni internazionali non solo per le autorità doganali ma anche per i fornitori, per i compratori e per i trasportatori, Questo sistema sarà senz’altro utilizzato anche dagli organismi nazionali di supervisione incaricati di controllare la sicurezza dei prodotti sul mercato. La Commissione ha scaglionato l’attuazione del sistema in tre fasi che inizieranno tra 3, 5 e 6 anni rispettivamente. Temo però che sia necessaria un’azione molto più veloce e spero che la Commissione venga presto sollecitata a rivedere la sua decisione.</p>
    </intervention>
    <intervention id="2-179" speaker_id="28268" name="Danutė Budreikaitė" is_mep="True" mode="spoken">
      <p sl="lt">Sono lieta che il Mar Baltico, il mare più inquinato d’Europa, sia stato scelto come area pilota per l’attuazione della direttiva quadro sulla strategia per l’ambiente marino.</p>
      <p sl="lt">La direttiva del Parlamento europeo e del Consiglio lascia l’attuazione della normativa agli Stati membri, tracciando un quadro integrato per la politica sull’ambiente marino nella regione del Baltico.</p>
      <p sl="lt">Nove paesi di tale regione sono Stati membri dell’UE ed c’è solo un paese terzo, la Russia. Sussistono dubbi sostanziali in relazione al miglioramento dello stato dell’ambiente in tale area entro il 2010 e tali dubbi sono essenzialmente dovuti ai piani per la costruzione di un gasdotto russo-tedesco sul fondo del Mar Baltico. Subiremo tutti le conseguenze della costruzione e dello sfruttamento di questo gasdotto. L’acqua marina sarà usata per testare la pressione del gasdotto dopodiché sarà ripompata in mare.</p>
      <p sl="lt">Oltretutto un altro pericolo è costituito dalle armi chimiche che giacciono sui fondali marini dalla seconda guerra mondiale.</p>
      <p sl="lt">Sostengo il documento. Tuttavia, trovo difficile immaginare il quadro comunitario integrato per il miglioramento dello stato ambientale del Mar Baltico. Inoltre, a mio avviso, dovremmo coinvolgere la Russia nello sviluppo e nell’attuazione di siffatto quadro.</p>
    </intervention>
    <intervention id="2-180" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione per la seconda lettura dell’onorevole Lienemann (A6-0389/2007) relativa alla posizione comune del Consiglio in vista dell’adozione della direttiva del Parlamento europeo e del Consiglio che istituisce un quadro per l’azione comunitaria nel campo della politica per l’ambiente marino (direttiva quadro sulla strategia per l’ambiente marino).</p>
      <p sl="pt">Il compromesso raggiunto tra il Parlamento europeo e il Consiglio permetterà di istituire un quadro per la tutela e la preservazione dell’ambiente marino in modo da prevenirne il degrado e, laddove praticabile, favorire il ripristino ambientale nelle aree in cui vi sono stati effetti negativi.</p>
    </intervention>
    <intervention id="2-181" speaker_id="4466" name="Ilda Figueiredo" is_mep="True" mode="written">
      <p sl="pt">Oggi abbiamo adottato la raccomandazione per la seconda lettura sulla posizione comune che istituisce un quadro per l’azione comunitaria nel campo della politica per l’ambiente marino.</p>
      <p sl="pt">Tenendo presente gli aspetti economici, sociali e ambientali, appare assai importante disporre di una politica per l’ambiente con la necessaria cooperazione e coordinamento tra i vari paesi, che pur mantengono la sovranità sul proprio territorio e sulle proprie risorse. Tuttavia, il punto centrale è il rispetto della sovranità degli Stati membri, in particolare sulle proprie zone economiche esclusive (ZEE) e sulla propria capacità di varare misure autonome per proteggere le proprie risorse.</p>
      <p sl="pt">Di conseguenza, non possiamo dimenticare che il trattato di riforma proposto contiene una clausola che punta a conferire all’Unione europea la competenza esclusiva sulla gestione delle risorse marine all’intero della politica comune per la pesca.</p>
      <p sl="pt">Inoltre va altresì tenuto in conto l’inquinamento marino e l’impatto del trasporto marittimo intensivo sull’attività di pesca e sulla protezione delle risorse marine. Pertanto, le misure volte a garantire il ripristino degli stock devono comprendere provvedimenti dotati dei finanziamenti necessari al fine di offrire risarcimenti di ordine economico e sociale al settore e ai lavoratori.</p>
    </intervention>
    <intervention id="2-182" speaker_id="2025" name="Françoise Grossetête" is_mep="True" mode="written">
      <p sl="fr">Ho votato contro questa relazione che incoraggia gli Stati membri ad assumere le misure necessarie per un “buono stato ambientale” a livello marino entro il 2020.</p>
      <p sl="fr">L’ambiente marino ospita risorse vitali e il suo ecosistema svolge funzioni essenziali come la regolazione del clima e la produzione di ossigeno.</p>
      <p sl="fr">Le politiche in materia di trasporto marittimo, pesca, energia e persino turismo si sono evolute separatamente, talvolta provocando fallimenti, incongruenze o conflitti d’uso.</p>
      <p sl="fr">Era necessario un approccio più globale che tenesse conto di tutti gli aspetti della politica per lo sviluppo sostenibile per l’ambiente marino europeo.</p>
      <p sl="fr">Gli Stati membri devono elaborare strategie per l’ambiente marino in una serie di fasi per le loro acque territoriali. Entro il 2015 queste strategie devono produrre un programma di misure concepito per conseguire un buono stato ambientale. Gli Stati membri che condividono la medesima regione o sotto-regione marina dovranno cooperare per coordinare le varie componenti della strategia ambientale marina.</p>
      <p sl="fr">Deve continuare il lavoro con la creazione di parchi marini, come evidenziato dal Forum ambientale di Genelle. La relazione prevede la creazione di aree protette, ma avrebbe potuto essere più restrittiva.</p>
    </intervention>
    <intervention id="2-183" speaker_id="2338" name="Ian Hudghton" is_mep="True" mode="written">
      <p sl="en">Ho appoggiato il pacchetto di compromesso concordato da tutta questa Assemblea sulla relazione Lienemann in materia di ambiente marino. E’ essenziale per la futura politica in questo ambito adottare un approccio olistico ed equilibrato. La Politica comune della pesca è forse un esempio di come non aver cura dell’ambiente marino. Il controllo centralizzato da Bruxelles non è il modo di gestire i mari e gli oceani dell’Europa, e più in generale del mondo. Pertanto riconosco che l’UE ha un ruolo importante da svolgere nella politica per l’ambiente marino ma credo anche che le esigenze e le opinioni delle singole comunità marittime debbano far parte dell’equazione.</p>
    </intervention>
    <intervention id="2-185" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signora Presidente, ho votato a favore di questa relazione in qualità di rappresentante di uno degli otto paesi più direttamente interessati e più consapevoli delle implicazioni. Mi sono espresso in questo modo perché in Polonia la concentrazione di particolato è alta ed è superiore ai livelli giornalieri e annuali consentiti. La Slesia è l’area più colpita ed è la regione più industrializzata del paese. Ritengo pertanto il provvedimento un passo in una direzione molto positiva nel campo della tutela ambientale del mio paese, in genere, e della Slesia, in particolare.</p>
    </intervention>
    <intervention id="2-186" speaker_id="28352" name="Zuzana Roithová" is_mep="True" mode="spoken">
      <p sl="cs">e un’aria più pulita per l’Europa è un ottimo esempio del modo in cui funziona l’Unione. L’impresa comune si basa sull’articolo 251 del Trattato CE. Questa direttiva semplifica la normativa, sostituisce diverse altre direttive e stabilisce altresì i livelli consentiti di particelle nell’aria. E’ il frutto di un consenso tra gruppi politici come pure tra paesi. Si tratta inoltre di un esempio di approccio sensato alla delimitazione delle competenze in questo settore tra l’Unione e gli Stati membri. Apprezzo il lavoro svolto dai relatori e sono lieta che sia stata adottata questa direttiva moderata volta a semplificare e a conferire basi solide alle grandi ambizioni che abbiamo in questo campo.</p>
    </intervention>
    <intervention id="2-187" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della raccomandazione per la seconda lettura dell’onorevole Krahmer (A6-0398/2007) sulla posizione comune del Consiglio in vista dell’adozione della direttiva del Parlamento europeo e del Consiglio relativa alla qualità dell’aria ambiente e per un’aria più pulita in Europa. Mi sono espressa in questo modo, poiché ritengo che il testo negoziato tra il Parlamento e il Consiglio sia generalmente positivo tanto per la protezione della salute pubblica quanto per la tutela ambientale.</p>
      <p sl="pt">In Europa 360 000 persone muoiono ogni anno a causa dell’inquinamento atmosferico. Gli studi dimostrano che gli effetti dell’inquinamento atmosferico si ripercuotono soprattutto sulla salute dei bambini, motivo per cui i piani sulla qualità dell’aria devono comprendere misure volte specificatamente alle fasce più vulnerabili della popolazione, come i bambini appunto.</p>
    </intervention>
    <intervention id="2-188" speaker_id="4466" name="Ilda Figueiredo" is_mep="True" mode="written">
      <p sl="pt">La risorsa naturale che va sotto il nome di “aria” diventa ogni giorno più inquinata, principalmente nei centri e nelle regioni urbane degli Stati membri dell’UE con la densità di popolazione più elevata. L’inquinamento atmosferico è dannoso per la salute umana, in quanto provoca malattie alle vie respiratorie e al sistema cardiovascolare, ed è altresì dannoso per gli ecosistemi. Sappiamo che i bambini, gli anziani e gli abitanti delle conurbazioni urbane più popolose e congestionate nonché le persone che vivono vicino alle principali arterie stradali sono particolarmente vulnerabili.</p>
      <p sl="pt">Il Parlamento europeo ha espresso oggi in seconda lettura la propria posizione sulla posizione comune del Consiglio in materia di qualità dell’aria ambiente e per un’aria più pulita in Europa. Il testo di questa posizione comune comprende alcune delle proposte del Parlamento che avevamo presentato in prima lettura. Tuttavia, vi sono alcuni punti su cui la posizione comune del Consiglio è inammissibile; ad esempio non accetta alcuni cambiamenti alle disposizioni sui valori limite giornalieri ed annuali.</p>
      <p sl="pt">Dal canto suo, il Parlamento europeo intende difendere tre punti principali della sua posizione: la fissazione di valori limite e valori bersaglio più ambiziosi, una maggiore flessibilità nell’adozione di misure più severe alla fonte e l’istituzione di obiettivi a lungo termine.</p>
    </intervention>
    <intervention id="2-189" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore di questa relazione.</p>
      <p sl="fr">Tra tutti i tipi di inquinamento quello atmosferico è la preoccupazione principale del 54 per cento dei francesi. E’ quindi importante dare informazioni quotidiane al pubblico, soprattutto alle persone con allergie, in relazione alle particelle sospese nell’aria ambiente.</p>
      <p sl="fr">In veste di presidente della rete dipartimentale per la qualità dell’aria della Loira, carica che rivesto dal 1991, sono estremamente lieta che siano state introdotte delle normative sulle particelle più sottili, spesso le più dannose, che sinora non erano stato oggetto della legislazione. In questo modo, riusciremo a meglio inquadrare l’aumento delle malattie respiratorie, come l’asma, la bronchite e l’enfisema.</p>
      <p sl="fr">La preservazione della qualità dell’aria esterna non deve comportare una negligenza dell’aria negli spazi chiusi in cui trascorriamo oltre l’80 per cento del tempo. Viene attribuita scarsa importanza agli studi sulla qualità dell’aria all’interno degli edifici, benché l’impatto sulla salute sia pressoché lo stesso di quello prodotto dall’aria esterna.</p>
      <p sl="fr">Questa nuova direttiva impone agli Stati membri di istituire punti per la campionatura del particolato nelle aree urbane. Questa misura segue le stesse linee del lavoro che abbiamo compiuto in Francia con il Forum ambientale di Grenelle.</p>
    </intervention>
    <intervention id="2-190" speaker_id="2338" name="Ian Hudghton" is_mep="True" mode="written">
      <p sl="en">Ho sostenuto il pacchetto di compromesso concordato dai vari gruppi politici sulla relazione Krahmer in materia di qualità dell’aria. L’inquinamento atmosferico provoca gravi danni alla salute in tutta l’Unione, provocando diverse migliaia di morti premature. La proposta di compromesso introdurrà obblighi di monitoraggio per alcune polveri sottili e, si spera, rappresenta un passo avanti nella direzione giusta verso il miglioramento della qualità dell’aria e, di conseguenza, della qualità della vita dei cittadini europei.</p>
    </intervention>
    <intervention id="2-191" speaker_id="4531" name="Jean Lambert" is_mep="True" mode="written">
      <p sl="en">Ho votato a favore di questa relazione non perché credo che compia l’importante passo avanti di cui c’è bisogno nell’affrontare il problema della qualità dell’aria, ma poiché si tratta almeno di un qualche miglioramento, nonostante il tentativo di alcuni europarlamentari di indebolire questa tutela.</p>
      <p sl="en">Ora stiamo accorgendoci dell’importanza di intervenire sulle polveri più sottili, così nocive per la salute delle persone, e abbiamo evitato di prolungare i periodi di attuazione.</p>
      <p sl="en">Gli enti locali hanno un ruolo fondamentale da svolgere nell’attuazione delle direttive in materia di qualità dell’aria, inoltre occorre tenere presente questi standard quando si prendono in considerazione nuovi sviluppi, come l’ampliamento degli aeroporti o nuove infrastrutture stradali nei pressi di scuole o di ospedali.</p>
    </intervention>
    <intervention id="2-192" speaker_id="4501" name="Jules Maaten" is_mep="True" mode="written">
      <p sl="nl">Il gruppo ALDE oggi ha votato a favore dell’accordo sulla qualità dell’aria in cui sono state concertate norme rigide sul particolato. Entro il 2015 sarà consentito un massimo di 25 microgrammi di polveri sottili (PM2.5). E’ stato altresì concordato che certe zone con concentrazioni elevate potrebbero avere una deroga, purché dimostrino di aver fatto tutto il possibile per migliorare la qualità dell’aria e che hanno messo in atto un’efficace politica di controllo. Si tratta di un aspetto molto importante per i Paesi Bassi, in quanto i progetti edili non arriveranno allo stallo. In questo modo, la protezione della salute pubblica e l’ambiente vanno di pari passo con lo sviluppo economico.</p>
      <p sl="nl">Tuttavia, il gruppo ALDE ritiene che l’obiettivo di 20 microgrammi di PM2.5 prima del 2020 nel compromesso non sia fattibile. Sarebbe più saggio attendere la valutazione del 2013 prima di fissare obiettivi successivi.</p>
    </intervention>
    <intervention id="2-194" speaker_id="31123" name="Pedro Guerreiro" is_mep="True" mode="written">
      <p sl="pt">L’obiettivo fissato dalla relazione consiste nel migliorare l’interoperabilità del sistema ferroviario comunitario o, in altre parole, incrementare la possibilità di ottenere l’autorizzazione affinché un treno di un determinato Stato membro possa viaggiare attraverso il territorio di un altro.</p>
      <p sl="pt">Oltre agli altri aspetti importanti affrontati in questo ambito, compresi taluni aspetti tecnici, l’obiettivo fondamentale della direttiva è quello di rimuovere tutti gli ostacoli alla circolazione dei “treni comunitari”.</p>
      <p sl="pt">Non va dimenticato che la relazione rientra nel quadro della strategia di liberalizzazione (e privatizzazione) del trasporto ferroviario nell’UE. Come abbiamo visto in altre iniziative legislative comunitarie in materia di trasporti, oltre che in questa, si punta primariamente a rimuovere tutti gli ostacoli alla liberalizzazione del trasporto ferroviario internazionale, nella fattispecie rimuovendo, attraverso l’armonizzazione, eventuali norme o obblighi diversi applicati al materiale rotabile in ciascun paese.</p>
      <p sl="pt">Infine va osservato che l’armonizzazione e la semplificazione delle procedure di autorizzazione nazionale e il principio di riconoscimento reciproco non dovrebbero mai prevalere su norme più appropriate stabilite a livello di Stati membri o rimuovere la prerogativa di ciascuno Stato membro di stabilire tali norme.</p>
    </intervention>
    <intervention id="2-195" speaker_id="28164" name="Robert Navarro" is_mep="True" mode="written">
      <p sl="fr">Ho votato a favore della relazione Ortuondo Larea sulla rifusione della direttiva sull’interoperabilità, poiché tale aspetto riveste un’importanza fondamentale per l’ammodernamento del sistema ferroviario europeo. Il trasporto ferroviario, in realtà, può riacquistare competitività – rispetto al traffico stradale, in particolare – se passa ad una scala continentale, il che dipende principalmente dall’idoneità dei treni ad attraversare i confini. Benché gli ostacoli di natura amministrativa siano stati ampiamente rimossi, permangono alcuni ostacoli tecnici molto reali. Pertanto sono molto lieto che sia stato concordato questo testo in prima lettura, poiché devono essere compiuti progressi urgenti in questo campo. Il testo che ora rende l’interoperabilità ferroviaria una priorità politica segnerà un grande balzo in avanti per le ferrovie europee.</p>
    </intervention>
    <intervention id="2-196" speaker_id="4461" name="Luís Queiró" is_mep="True" mode="written">
      <p sl="pt">La relazione su cui abbiamo votato oggi in materia di interoperabilità del sistema ferroviario comunitario riveste la massima importanza, in quanto stimola gli investimenti nel trasporto ferroviario ed è fondamentale per creare un’autentica libertà di circolazione nel territorio europeo.</p>
      <p sl="pt">Le misure proposte per favorire l’interoperabilità delle locomotive nell’Unione sono da tempo attese da noi tutti. In vista della creazione di un’area europea dei trasporti senza frontiere che davvero incoraggi la libera circolazione delle persone e delle merci, dobbiamo creare le condizioni necessarie affinché un viaggio da Lisbona ad Helsinki sia fattibile per tutte le modalità di trasporto.</p>
      <p sl="pt">Il trasporto ferroviario deve essere in grado di svilupparsi come partner a pieno titolo al fine di raggiungere gli obiettivi della politica comune in materia di trasporti. Non possiamo dimenticare che si tratta di un mezzo di trasporto sicuro ed ecocompatibile, in grado di trasportare un gran numero di passeggeri e grandi quantità di merci. E’ una modalità di trasporto che è all’avanguardia nella lotta contro gli effetti negativi dell’inquinamento ambientale, dei pericoli della strada e della congestione del traffico. Di conseguenza, ho votato a favore della relazione redatta dal collega, onorevole Ortuondo Larrea.</p>
    </intervention>
    <intervention id="2-197" speaker_id="4513" name="Geoffrey Van Orden" is_mep="True" mode="written">
      <p sl="en">Accolgo con favore le iniziative che potrebbero essere utili per notevolmente migliorare i sistemi ferroviari in tutta Europa. L’est dell’Inghilterra invoca a gran voce miglioramenti nella capacità di trasporto passeggeri e di trasporto merci e occorre sfruttare maggiormente le opportunità di finanziamenti RTE per le linee che servono i porti della costa orientale. Tuttavia, c’è un altro aspetto di questa materia e cioè il transito senza fermata dei treni provenienti dal continente europeo e le opportunità che potrebbero offrire agli immigranti illegali. La relazione mira a intensificare la libera circolazione dei treni eliminando le barriere tecniche e operative. Non si prendono in considerazione gli aspetti legati alla sicurezza. Si registravano gravi problemi al deposito merci ferroviario di Frethun nella Francia settentrionale che si ripercuotevano sulle operazioni del Tunnel sotto la Manica finché, nel 2002, sono state introdotte ulteriori misure di sicurezza. Data l’assenza di considerazioni in materia, mi sono astenuto dal voto sulla relazione.</p>
    </intervention>
    <intervention id="2-199" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="sv">Abbiamo votato a favore della proposta di direttiva della Commissione. Pensiamo che sussista la necessità di introdurre provvedimenti comuni sui sistemi di sostegno diretto e che si tratti di un passo positivo per sostituire un sistema in cui il sostegno è collegato alla produzione con un sistema in cui, ad esempio, lo sviluppo rurale, il paesaggio e la qualità siano i punti focali.</p>
      <p sl="sv">Sosteniamo le proposte della Commissione volte alla semplificazione. Una procedura semplificata rappresenta una modalità di procedere, se vogliamo conquistare l’assenso degli stessi agricoltori. Diversamente dalla commissione parlamentare, reputiamo che anche i controlli siano importanti per conferire legittimità al sistema agli occhi dei contribuenti europei. Tuttavia, i controlli devono essere proporzionati alle circostanze per cui sono stati concepiti. I sistemi normativi devono essere organizzati in modo da non creare malintesi.</p>
    </intervention>
    <intervention id="2-200" speaker_id="4466" name="Ilda Figueiredo" is_mep="True" mode="written">
      <p sl="pt">Non siamo d’accordo con l’opinione espressa nella relazione sull’abolizione degli aiuti alla produzione a favore di un programma di pagamento unico ai produttori sulla base della produzione storica; in questo modo si costringono i produttori a conseguire gli obiettivi del sistema di condizionalità. Questo sistema ha portato all’abbandono della produzione da parte di molti agricoltori con aziende di piccole e medie dimensioni e di molte aziende a conduzione familiare, comportano altresì l’esodo dalle aree rurali, la perdita di biodiversità e una minore possibilità di raggiungere l’autosufficienza alimentare in determinati paesi membri, nella fattispecie il Portogallo.</p>
      <p sl="pt">Tuttavia, conveniamo sulla necessità di incrementare l’informazione nel settore agricolo in modo che esso possa adattarsi alle norme sulla condizionalità. Riteniamo inoltre sia vitale fornire una formazione adeguata agli ispettori sulle attività degli agricoltori i quali dovrebbero avere la discrezione di prendere in conto fattori non stagionali e improvvisi che impediscono in qualche modo la piena ottemperanza agli obblighi per cause non dovute all’agricoltore.</p>
      <p sl="pt">L’importanza dell’attività agricola deve essere presa in considerazione, in quanto gli agricoltori prestano un vero e proprio servizio pubblico alla società. Per tale ragione le misure di sostegno vanno mantenute, compreso il pagamento puntuale degli aiuti.</p>
    </intervention>
    <intervention id="2-201" speaker_id="28142" name="Nils Lundgren" is_mep="True" mode="written">
      <p sl="sv">Gli emendamenti apportati dalla commissione per l’agricoltura e lo sviluppo rurale alla proposta della Commissione sono parzialmente positivi per certi versi e molto negativi per altri. La Lista di giugno conviene sul fatto che ora sia troppo difficile per le singole aziende agricole comprendere il contenuto di diverse direttive e regolamenti comunitari in materia di agricoltura. La semplificazione è assolutamente imprescindibile.</p>
      <p sl="sv">Tuttavia, obietto al testo proposto dalla commissione per l’agricoltura secondo cui non vi sarebbe veramente spazio nel sistema per i controlli non annunciati “dal momento che contribuiscono ad alimentare una paura eccessiva, benché giustificata”. Devono essere predisposti controlli efficaci quando vengono stanziati fondi pubblici a soggetti privati. Non possiamo scendere a compromessi su questo punto, eppure questo è quello che per qualche ragione vuole fare la commissione per l’agricoltura e lo sviluppo rurale.</p>
      <p sl="sv">Ho pertanto deciso di votare contro la risoluzione del Parlamento europeo su questo argomento.</p>
    </intervention>
    <intervention id="2-202" speaker_id="28585" name="Diamanto Manolakou" is_mep="True" mode="written">
      <p sl="el">La semplificazione e la riduzione della burocrazia sono opportune, ma in questo caso vengono usate come pretesto per incrementare il controllo sugli agricoltori.</p>
      <p sl="el">La condizionalità è quindi un concetto estremamente ipocrita, poiché trascura deliberatamente questioni sostanziali che attengono all’ambiente e alla salute pubblica, come gli OMG, e pone particolare enfasi su temi che sono solamente di secondaria importanza. Per quanto riguarda il benessere animale, si tratta di un pretesto per servire interessi esterni, soprattutto quelli delle imprese di trasporto a spese degli allevatori e dei consumatori, in quanto il costo viene aumento senza alcun beneficio sostanziale per la comunità.</p>
      <p sl="el">Nel complesso la condizionalità, che non apporta alcun beneficio sostanziale all’ambiente, alla salute pubblica o alla salute degli animali – ossia gli scopi per cui teoricamente viene introdotta – ha posto un carico finanziario molto pesante sulle spalle degli agricoltori e degli allevatori. Nel mio paese i costi della condizionalità per le strutture di allevamento sono intollerabili per gli allevatori di ovini e caprini, mentre i vantaggi per l’ambiente, la salute pubblica e la salute degli animali sono trascurabili, benché siano proprio queste le aree in cui i problemi possono essere affrontati più efficacemente quando i metodi di produzione sono in linea con la fisiologia degli animali e delle piante. Se, ad esempio, sarà introdotto un divieto sulle colture OGM, sulle carni ad uso alimentare, sugli oli minerali e sugli ormoni geneticamente modificati e se verranno svolti controlli sistematici sui residui di pesticidi nei prodotti agricoli, allora i risultati in termini di salute pubblica e ambiente saranno davvero molto migliori.</p>
    </intervention>
  </section>
  <section id="creitem33" title="12. Correzioni e intenzioni di voto: vedasi processo verbale"/>
  <section id="creitem34" title="13. Approvazione del processo verbale della seduta precedente: vedasi processo verbale"/>
  <section id="creitem35" title="14. Progetto di bilancio generale 2008, modificato dal Consiglio (tutte le sezioni) (discussione)">
    <intervention id="2-208" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Kyösti Virrankoski e Ville Itälä, a nome della commissione per i bilanci, sul progetto di bilancio generale dell’Unione europea per l’esercizio 2008, quale modificato dal Consiglio (tutte le sezioni) e le lettere rettificative nn. 1/2008 (13659/2007 – C6-0341/2007) e 2/2008 (15716/2007 – C6-0435/2007) al progetto di bilancio generale dell’Unione europea per l’esercizio 2008 (A6-0492/2007).</p>
    </intervention>
    <intervention id="2-209" speaker_id="28313" name="Ville" is_mep="True" mode="spoken" role="relatore">
      <p sl="en">Itälä, . − Signor Presidente, in qualità di relatore vorrei ringraziare sinceramente il presidente della commissione per i bilanci, onorevole Böge. E’ merito suo se il risultato, in sede di concertazione, è così equilibrato. Vorrei inoltre ringraziare l’onorevole Virrankoski, il mio collega relatore, per la sua grande collaborazione durante la procedura di bilancio. Sono particolarmente lieto che l’onorevole Virrankoski abbia reso possibili i progetti pilota a favore della sostenibilità del Mar Baltico.</p>
      <p sl="en">Il mio obiettivo principale in qualità di relatore per il bilancio del Parlamento e quello delle altre istituzioni era quello di limitare per quanto possibile qualsiasi aumento. E’ per questo che ho definito questo bilancio “il bilancio dei contribuenti”. Quell’obiettivo è stato raggiunto, e l’aumento è stato contenuto al di sotto del 4 per cento.</p>
      <p sl="fi">Desidero soltanto ricordare a tutti che il paragrafo 48 della proposta di risoluzione riguarda l’articolo 29 dello statuto dei deputati europei. L’amministrazione ci ha chiesto, in proposito, di inviare una lettera a tutti i governi degli Stati membri nella quale si chiede come desiderano che i deputati procedano in caso di rielezione rispetto allo Statuto relativo ai nuovi deputati. Spero che il mio emendamento su questo tema sia approvato e che esso sia affrontato tramite i questori, perché quella è la strada giusta da seguire.</p>
      <p sl="fi">Dal momento che vi è stato anche un dibattito pubblico su questo tema, vorrei dire che il presente articolo 29, deciso dal Consiglio, indica che sono i governi degli Stati membri a decidere se applicare le vecchie regole o le nuove regole per rieleggere i deputati. Non sono i deputati stessi a compiere questa scelta. Inoltre, poiché questa è una materia di competenza dei questori, è giusto che decidano anche se inviare questa lettera.</p>
    </intervention>
    <intervention id="2-211" speaker_id="4346" is_mep="True" mode="spoken" role="Presidente">
      <p sl="unknown">Ora cedo la parola all’onorevole Virrankoski, anche in qualità di relatore, per altri due minuti e mezzo.</p>
    </intervention>
    <intervention id="2-212" speaker_id="2306" name="Kyösti Virrankoski, relatore" is_mep="True" mode="spoken">
      <p sl="en">Signor Presidente, mi scusi, ma ho a disposizione due minuti e mezzo o cinque?</p>
    </intervention>
    <intervention id="2-213" speaker_id="4346" is_mep="True" mode="spoken" role="Presidente">
      <p sl="unknown">La nota del segretariato dice che vi sono due relatori, i quali hanno a disposizione due minuti e mezzo ciascuno.</p>
      <p sl="unknown">Onorevoli colleghi, questo non è un dibattito congiunto con due relazioni e un relatore che parla di ogni relazione, come avviene in altre occasioni. Questa è una relazione con due correlatori, perciò entrambi hanno cinque minuti da spartirsi.</p>
      <p sl="unknown">In ogni caso, onorevole Virrankoski, la prego di prendere la parola e di tentare di fornirci un riepilogo. Come tutti i deputati sanno, io sono abbastanza flessibile per quanto riguarda il tempo di parola, pertanto le chiederei di dare inizio alla discussione perché abbiamo già perso un minuto e mezzo per questa interruzione.</p>
    </intervention>
    <intervention id="2-214" speaker_id="2306" name="Kyösti Virrankoski" is_mep="True" mode="spoken" role="relatore">
      <p sl="fi">Signor Presidente, il totale generale del bilancio dell’Unione europea per l’anno prossimo è pari a 129 149 700 000 euro per gli stanziamenti d’impegno e 120 346 800 000 di euro per gli stanziamenti di pagamento. Benché questo sia un aumento del 5,71 per cento, i pagamenti equivalgono ad appena lo 0,96 per cento dell’RNL, ovvero 9,3 miliardi di euro nel quadro finanziario pluriennale.</p>
      <p sl="fi">La priorità incondizionata del Parlamento era la rubrica 1: crescita sostenibile e competitività. Il Parlamento ha fatto molto per promuovere il finanziamento del progetto biennale del sistema di posizionamento Galileo e l’Istituto europeo di innovazione e tecnologia. In questo siamo riusciti. Il Consiglio ha accettato una revisione del quadro finanziario pluriennale in modo che il progetto Galileo possa essere interamente finanziato dal bilancio UE. Quando il settore privato si è ritirato, ha lasciato un buco di 2,4 miliardi di euro di finanziamenti. Il Parlamento ha insistito che tale buco fosse colmato con fondi provenienti dal bilancio UE. Non si potevi più proseguire con la stessa vaghezza e frammentazione. Occorreva fare una scelta in questa procedura di bilancio: continuare con tutte le risorse necessarie o lasciar perdere.</p>
      <p sl="fi">Fortunatamente per l’Europa, il Consiglio ha scelto di continuare. Per questo sono grato per l’ottimo lavoro della Presidenza portoghese. Per quanto riguarda i fondi necessari, abbiamo utilizzato 1,6 miliardi di euro dalla spesa inutilizzata per l’agricoltura di quest’anno, e 200 milioni di euro dallo strumento di flessibilità, il resto l’abbiamo ottenuto rendendo prioritaria e riassegnando la spesa della rubrica 1a. Il salvataggio del progetto Galileo ha segnato una grande vittoria per il Parlamento in questa procedura di bilancio.</p>
      <p sl="fi">Un altro importante risultato è stata la promozione delle azioni esterne dell’UE. Per questo, sono stati devoluti 70 milioni di euro dallo strumento di flessibilità. Tutto ciò serve per operazioni come i preparativi per il servizio di polizia in Kosovo e le persistenti difficili sfide in Palestina, e l’approntamento per l’avvio di queste operazioni.</p>
      <p sl="fi">La commissione per i bilanci ha creato una riserva speciale per potenziare la gestione per attività. A questo torneremo nella risoluzione.</p>
      <p sl="fi">Un problema a parte è la gestione dei fondi strutturali. Oltre la metà dei programmi operativi non sono stati ancora approvati. E’ importante che siano approvati immediatamente.</p>
      <p sl="fi">Infine, vorrei ringraziare in particolare i rappresentanti della Presidenza portoghese per il loro straordinario lavoro. Lo stesso dicasi per il Commissario Grybauskaitė per il suo costruttivo approccio e la sua iniziativa. Desidero inoltre ringraziare il presidente della commissione per i bilanci, onorevole Böge, tutti i coordinatori e i deputati. Ringrazio inoltre i titolari della commissione per i bilanci e i componenti del mio gruppo che sono riusciti a produrre buoni risultati nella preparazione del bilancio sotto tutta la pressione di una tabella di marcia serrata.</p>
      <p sl="fi">Con queste parole, quindi, lascio che il Parlamento decida del bilancio in sessione plenaria.</p>
      <a text="(Applausi)"/>
    </intervention>
    <intervention id="2-215" speaker_id="4346" is_mep="True" mode="spoken" role="Presidente">
      <p sl="unknown">Grazie onorevole Virrankoski e mi scusi per il fraintendimento, che può averla spinta ad affrettare il suo intervento per mancanza di tempo.</p>
    </intervention>
    <intervention id="2-216" speaker_id="photo_generic" name="Emanuel Santos" is_mep="True" mode="spoken">
      <p sl="pt">Presidente in carica del Consiglio . − Signor Presidente, onorevoli deputati, sono lieto di partecipare a questa discussione in seconda lettura del bilancio 2008. Ho ascoltato con attenzione i primi due interventi e vorrei esprimere il mio ringraziamento per le parole di elogio per il nostro lavoro congiunto.</p>
      <p sl="pt">Come di consueto, la procedura di bilancio per il 2008 è stata molto complessa e sono lieto di notare che intendete di rispettare appieno, nel bilancio del 2008, l’accordo raggiunto tra le nostre due istituzioni alla riunione di concertazione di bilancio del 23 novembre 2007. Tale accordo ha avuto due diversi obiettivi ugualmente importanti: primo, definire il quadro di definizione del bilancio 2008 che consenta un corretto funzionamento dell’Unione europea e una corretta attuazione delle sue politiche; secondo, garantire il finanziamento di Galileo, uno dei progetti più importanti avviati dall’Unione europea negli ultimi anni a livello politico, industriale e finanziario. In questo ambito, permettetemi di esprimere il mio grande orgoglio per il ruolo di guida assunto congiuntamente dal Parlamento europeo e dal Consiglio, in qualità di autorità di bilancio, con il sostegno della Commissione, nell’accordo generale raggiunto riguardo al progetto Galileo.</p>
      <p sl="pt">Il 23 novembre 2007 siamo riusciti a raggiungere l’accordo su un bilancio comunitario coerente con un progetto così fondamentale, accelerando in tal modo l’approvazione di tutti i suoi altri aspetti legislativi e tecnici. Questa decisione di finanziamento ha segnato indubbiamente un passo avanti decisivo per il lancio del progetto Galileo verso la sua orbita finale.</p>
      <p sl="pt">Inoltre, vorrei esprimere la soddisfazione del Consiglio per l’accordo raggiunto sul bilancio per la politica estera e di sicurezza comune per l’esercizio 2008: si tratta di una priorità politica importantissima per l’Unione europea. Inoltre, credo che l’intero bilancio per il 2008 rappresenti un compromesso equilibrato tra l’esigenza di garantire la necessaria disciplina di bilancio e una solida gestione finanziaria, da un lato, e il nostro dovere di soddisfare le aspettative dei cittadini europei, dall’altro.</p>
      <p sl="pt">Consentitemi di aggiungere che questo risultato soddisfacente è stato possibile soltanto grazie alla sinergia tra gli sforzi di tutti gli attori coinvolti e il clima eccellente e costruttivo che, a nostro parere, che ha caratterizzato tutto il processo fin dal suo inizio.</p>
      <p sl="pt">Pertanto, non potrei terminare il mio intervento senza approfittare di questa opportunità per ringraziare personalmente il presidente della commissione per i bilanci, onorevole Reimer Böge, per la sua franchezza e per lo spirito di dialogo dimostrato durante i negoziati, e anche i due relatori, onorevoli Virrankoski e Itälä, per la loro costruttiva collaborazione interistituzionale. Vorrei anche esprimere la mia gratitudine ai miei colleghi del Consiglio “Bilancio”, e a tutti coloro che hanno collaborato con loro per il convinto appoggio che hanno fornito alla Presidenza. Uno speciale ringraziamento va al Commissario Dalia Grybauskaite che ha svolto il suo ruolo di mediatore neutrale, infine ma non meno importante, vorrei ringraziare il personale delle tre istituzioni che hanno partecipato a questi negoziati per il loro preziosissimo contributo professionale. Grazie molte a tutti.</p>
    </intervention>
    <intervention id="2-217" speaker_id="photo_generic" name="Dalia Grybauskaitė" is_mep="True" mode="spoken">
      <p sl="lt">Membro della Commissione. – Congratulazioni a tutti. Vorrei ricordarvi che nel corso della presentazione del progetto di bilancio generale 2008, la Commissione europea ha stanziato la fetta maggiore di spesa agli investimenti volti a sviluppare la crescita economica. Questo è un caso senza precedenti nella storia finanziaria europea, nel quale i fondi stanziati per lo sviluppo della competitività economica costituiscono la fetta più ampia del bilancio.</p>
      <p sl="lt">Questa è una nuova qualità storica per il bilancio UE e rispecchia le priorità politiche dell’UE: competitività, crescita economica, coesione e armonia sociale.</p>
      <p sl="lt">Un importante elemento dei negoziati sul bilancio 2008 è stata l’esigenza di prendere una decisione su due innovativi progetti transeuropei: il progetto GALILEO e lo sviluppo dell’Istituto europeo di tecnologia.</p>
      <p sl="lt">I negoziati sul bilancio sono stati veramente complicati. Tuttavia, la posizione costruttiva adottata sia dal Parlamento europeo che dalla Commissione hanno permesso di ottenere risultati positivi.</p>
      <p sl="lt">Desidero ringraziare il Parlamento europeo e in particolare il relatore sul bilancio, onorevole Virrankoski, per aver esaminato le spiegazioni della Commissione in merito ad alcune riserve. In prima lettura queste riserve di stanziamenti sono state revocate. Tuttavia, vorrei sottolineare che esistono ancora diversi problemi aperti su cui la Commissione ha richiamato l’attenzione del Parlamento.</p>
      <p sl="en">Ma esistono ancora alcune riserve che renderanno più difficile e complicata l’attuazione del bilancio, e spero che possano essere sciolte il prima possibile.</p>
      <p sl="en">Due riserve in particolare sono fonte di preoccupazione per noi, e vorrei richiamare l’attenzione della plenaria su di esse. Una riserva riduce di 17 milioni di euro la preparazione delle retribuzioni del personale nelle sedi del settore azioni esterne, questo costringerebbe la Commissione a lasciare posti vacanti e bloccherebbe le assunzioni dall’inizio di gennaio. Ciò significa, in realtà, che la riserva mista comprenderebbe 22 milioni di euro per le retribuzioni del personale, e spero veramente che il Parlamento sia in grado di riconsiderare la propria posizione su questo punto in seduta plenaria.</p>
      <p sl="en">Per quanto riguarda la riserva generale di 5 milioni di euro per le retribuzione del personale, la Commissione ribadisce con fermezza il proprio impegno nel fornire lo studio richiesto sull’attuazione dell’ABM e le relazioni richieste dal Parlamento sul seguito da dare o sull’analisi e sull’attuazione dell’articolo 44 dell’Accordo interistituzionale.</p>
      <p sl="en">Tuttavia, per quanto concerne il piano d’azione richiesto relativo alla riorganizzazione del coordinamento e delle attività di supporto, desidero essere molto chiara, a nome della Commissione. Il Parlamento europeo sarà debitamente informato di tutte le diverse fasi nel seguito dato all’analisi. Su questo punto posso dare per certo l’impegno della Commissione. Tuttavia, desidero anche sottolineare che la Commissione non può avviare una vasta opera di riorganizzazione nel corso dell’ultimo anno di questa Commissione e, di conseguenza, non vi sarà alcun piano d’azione in questo ambito. Solo la prossima Commissione sarà in grado di decidere una vasta riorganizzazione.</p>
      <p sl="en">La Commissione si impegna ad attuare gradualmente i risultati della valutazione in corso del numero di attività individuate durante l’analisi. Ci stiamo muovendo con un approccio a tappe. Abbiamo iniziato a dedicarci alle attività di comunicazione, alla rete delle delegazioni, all’equilibrio e alla struttura per categorie della tabella degli organici della Commissione. Questo è quello che abbiamo promesso e manterremo le nostre promesse.</p>
      <p sl="en">Speriamo che il Parlamento tenga conto dei nostri impegni e delle nostre capacità di mantenere le promesse in questa materia e, nel corso della votazione di giovedì, riconsideri le sue proposte.</p>
      <p sl="lt">Vorrei concludere ringraziando il Parlamento europeo, soprattutto il presidente della commissione per i bilanci, onorevole Böge, e il relatore sul bilancio, onorevole Virrankoski, e il Consiglio, in particolare l’onorevole Santos, per la loro efficientissima collaborazione e costruttività.</p>
      <p sl="lt">Spero che le discussioni odierne si dimostrino utili e fruttuose e che contribuiscano ai risultati del voto sul bilancio dell’Unione europea per l’esercizio 2008.</p>
    </intervention>
    <intervention id="2-220" speaker_id="28132" name="Richard James Ashworth" is_mep="True" mode="spoken">
      <p sl="en">a nome del gruppo PPE-DE . – Signor Presidente, il presente bilancio per il 2008 è un buon risultato e per questo devo complimentarmi con i miei colleghi della commissione per i bilanci, specialmente il nostro presidente, onorevole Böge, e i nostri due relatori, onorevoli Virrankoski e Itälä i quali, a mio parere, hanno svolto un ottimo lavoro. Come il Commissario, anche io credo che questo bilancio rispecchi meglio il cambiamento odierno delle priorità dell’Unione e sia più adatto alle sfide che abbiamo davanti.</p>
      <p sl="en">Apprezzo il fatto che rappresenta lo 0,96% dell’RNL e sono anche lieto di vedere che i finanziamenti destinati al Frontex siano molto più adeguati alla sfida che tale organizzazione si trova ad affrontare.</p>
      <p sl="en">Tuttavia, vi sono due ambiti che destano preoccupazione. Il primo ambito è Galileo e, nonostante non stia a me commentare il valore tecnico di questo progetto, posso e sicuramente devo esprimere commenti in merito alla disciplina finanziaria che è stata imposta. Era preoccupante per me che il settore privato sembrasse fosse poco disposto a investire in questo progetto. Mi sembra che il progetto preveda pochi accantonamenti per il superamento di costi e tempi (che è quasi inevitabile) o non ne preveda affatto, ed è preoccupante per me che la prospettiva di modello economico dopo la fase di sviluppo lasci molto a desiderare.</p>
      <p sl="en">Il secondo punto che voglio ricordare è che questo bilancio è molto vicino alla relazione della Corte dei conti. Devo dire che, dopo 13 fallimenti, questo aspetto va preso molto sul serio. E’ qualcosa di estremamente dannoso per l’immagine pubblica dell’Unione europea.</p>
      <p sl="en">Due punti sono assolutamente chiari. Espongo qui i miei punti di vista alla Presidenza, agli Stati membri e alla Commissione. Essi devono dare la precedenza all’ottenimento di una dichiarazione di affidabilità (DAS) positiva perché, e lo ripeto, questo stato di cose nuoce molto all’immagine dell’Unione. In secondo luogo, credo sia giunto il momento che il Parlamento sia più risoluto nell’assicurare il rispetto delle condizioni dell’Accordo interistituzionale.</p>
    </intervention>
    <intervention id="2-221" speaker_id="4314" name="Catherine Guy-Quint" is_mep="True" mode="spoken">
      <p sl="fr">a nome del gruppo PSE . – Signor Presidente, signor Commissario, presidenti, onorevoli colleghi, il bilancio generale dell’UE riflette le preoccupanti tendenze delle economie sulla base dalle attuali prospettive finanziarie. Esso prevederà 120 miliardi di euro in stanziamenti di pagamento, che rappresentano lo 0,96 per cento dell’RNL totale degli Stati membri. Si tratta di un importo piuttosto modesto, ben lontano dalle reali esigenze del progetto politico annunciato dai decisori europei del Consiglio, della Commissione e anche del Parlamento.</p>
      <p sl="fr">Abbiamo spesso citato le cause di tutto questo in Aula: gli egoismi nazionali che stanno agitando le acque per tutti, l’eccessiva cautela della Commissione nell’attuazione degli orientamenti di bilancio, oppure l’incapacità generale dell’UE di trovare progetti innovativi e realistici. Quest’anno, ancora una volta, grazie ai nostri straordinari relatori, tra cui l’onorevole Virrankoski, abbiamo dovuto escogitare soluzioni per lo sviluppo di politiche che riteniamo essenziali e delineare i nuovi progetti pilota che i nostri concittadini si attendono. Quest’anno, abbiamo nuovamente assistito all’esiguo quadro finanziario per l’azione internazionale dell’UE, il che non ci agevola affatto nell’assunzione dei nostri impegni in Palestina e in Kosovo.</p>
      <p sl="fr">Quest’anno, tuttavia, un progetto è riuscito a superare questa rigidità: Galileo. Vorrei ringraziare in particolare il Commissario Grybauskaitė, l’onorevole Romero, il presidente Böge e l’onorevole Virrankoski, e tutti i membri della commissione per i bilanci, sia deputati che amministratori, la cui netta convinzione e strategia negoziale è stata premiata con un accordo di finanziamento con il Consiglio. Mi sento di dire: “Fortunatamente c’erano la Commissione e il Parlamento”, ma non possono trascurare il ruolo svolto dalla Presidenza portoghese e dall’onorevole Santos, che è riuscito a sbloccare le cose grazie al suo know-how e alla sua capacità di ascoltare. Dobbiamo ricordare che dopo i negoziati, è l’Europa tutta che ha garantito il finanziamento di Galileo esclusivamente tramite i fondi comunitari. Con l’Istituto di tecnologia europeo, il pacchetto comprende un totale di 2,7 miliardi di euro, e non compromette nessuna delle politiche UE.</p>
      <p sl="fr">Questa domanda politica comune è un esempio raro nella storia del bilancio del PE. I socialisti interpretano questo come un segnale di speranza non solo per l’autonomia della navigazione satellitare dell’UE a partire dal 2013, ma anche come un’indicazione della capacità del Parlamento di utilizzare i propri poteri e di adempiere ai propri compiti nella preparazione del futuro del bilancio dell’UE.</p>
    </intervention>
    <intervention id="2-222" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE. – Signor Presidente, signora Commissario, Presidente in carica del Consiglio, a nome del gruppo dell’Alleanza dei Democratici e dei Liberali per l’Europa vorrei anche sottolineare lo straordinario risultato negoziale che possiamo festeggiare in relazione all’adozione del bilancio 2008 giovedì. In qualità di relatrice competente per il bilancio della Commissione, mi congratulo con il collega onorevole Virrankoski. Egli è riuscito a fare ciò che molti avevano pensato fosse impossibile, ovvero trovare un compromesso che comporti la revisione del quadro di bilancio pluriennale e la prospettiva finanziaria, senza coinvolgere i capi di Stato o di governo o condurre difficili negoziati su vasta scala a fine dicembre.</p>
      <p sl="da">I risultati dei negoziati che abbiamo in esame ci forniscono i miliardi necessari per il finanziamento del sistema di navigazione satellitare Galileo senza ridurre i fondi per altri fondamentali programmi. Sono disponibili fondi agricoli, provenienti dallo strumento di flessibilità, e si tratta di denaro che non sarebbe altrimenti stato utilizzato e che sarà speso per fare in modo che l’UE possa andare avanti con i suoi importanti investimenti in Galileo. Esso metterà a completa disposizione dell’UE un’infrastruttura di base e importanti competenze. Si sono trovati fondi supplementari per la Palestina e il Kosovo tramite l’uso dello strumento di flessibilità.</p>
      <p sl="da">Nel complesso, in questo caso abbiamo trovato una soluzione storicamente buona. Ci serve un bilancio UE più flessibile, da cui ogni anno possiamo trovare fondi per le esigenze di base. Questo non significa necessariamente un bilancio più costoso, ma un’attuazione più rigorosa delle regole e un’attenzione ai problemi contingenti. Sono in molti ad aver contribuito a questa eccellente soluzione. Il Commissario Grybauskaitė ha già guidato con prudenza e con autorevolezza. Il Parlamento è restato unito e ha garantito il proprio sostegno ai desideri della Commissione. Desidero ringraziare il presidente della commissione per i bilanci, l’onorevole Böge, per la sua solida e capace leadership , e anche i coordinatori degli altri gruppi per la loro straordinaria collaborazione. I miei ringraziamenti vanno anche all’onorevole Itälä per i suoi pregevoli sforzi e alla Presidenza portoghese per il lavoro svolto nella ricerca di un eccellente risultato. Questa è stata una vittoria per l’UE e per il buon senso.</p>
    </intervention>
    <intervention id="2-223" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">a nome del gruppo UEN . – Signor Presidente, oggi discutiamo per l’ultima volta del progetto di bilancio dell’Unione europea per l’esercizio 2008. Sembra rispondere alle nostre aspettative, benché il dibattito più appassionato è stato incentrato sulle sue dimensioni, come di solito avviene. Cionondimeno, dobbiamo operare nell’ambito del quadro concordato e adeguare le singole posizioni ad esso.</p>
      <p sl="pl">Ci siamo sforzati di tenere conto di tutti gli emendamenti, ma talvolta si è dimostrato impossibile, perché si escludevano a vicenda. Sono lieto in particolare che, assolvendo le responsabilità di partner mondiale dell’Europa, abbiamo cercato di potenziare al massimo le risorse per azioni di questo tipo. Dall’allocuzione odierna di Salih Mahmoud Osman, insignito del Premio Sakharov, si deduce che il mondo fa sicuramente affidamento sull’Unione europea.</p>
      <p sl="pl">Rispetto a questo, vorrei dire che il gruppo dell’Unione per l’Europa delle nazioni, a nome del quale intervengo, voterà a favore del progetto di bilancio presentato. Vorrei ringraziare calorosamente tutti i colleghi per il risultato da noi ottenuto. Tutti lo hanno elogiato. Grazie ancora.</p>
    </intervention>
    <intervention id="2-224" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signora Commissario, onorevoli colleghi, anche per il gruppo Verts/ALE, la questione cruciale resta stabilire se il bilancio europeo è realmente attrezzato per le esigenze future e se risponde alle formidabili sfide degli anni a venire, in particolare per quanto riguarda le nostre responsabilità nel campo della politica estera ma anche in relazione a ricerca e sviluppo, istruzione e, naturalmente, la lotta al cambiamento climatico.</p>
      <p sl="de">Non riteniamo che il bilancio nel suo complesso sia ancora sufficiente per affrontare queste eccezionali sfide. Comunque, riteniamo soddisfacente che sia stata presa la decisione a favore di Galileo. Ciò rappresenta qualcosa di simile a una testa di ponte da cui possiamo andare avanti per modificare il bilancio e renderlo più adeguato al futuro, inoltre è anche un passo storico per l’Unione europea aver messo in pista un progetto così ambizioso della politica industriale.</p>
      <p sl="de">Penso sia importantissimo, soprattutto alla luce dell’agenda di Lisbona, che l’Europa non lasci questi nuovi sviluppi tecnologici, questo sistema di navigazione, agli Stati Uniti o alla Cina, ma che il nostro obiettivo debba essere quello di fare la nostra parte senza timori nel mondo e nel mercato globale.</p>
      <p sl="de">Per questo motivo, credo che dobbiamo fare anche di più negli anni a venire per progettare queste modifiche e trovare le risposte giuste alle tematiche mondiali. Sono anche lieta che siamo riusciti a riassegnare le risorse del programma EURATOM per finanziare Galileo. A mio parere, spendere il denaro a disposizione per una tecnologia migliore e meno dannosa per l’ambiente rappresenta un altro passo avanti.</p>
      <p sl="de">Vorrei aggiungere i miei ringraziamenti ai colleghi deputati della commissione, all’onorevole Böge e ai due relatori per il loro grande impegno su questo bilancio. Ritengo certamente che questo sia un passo nella giusta direzione.</p>
    </intervention>
    <intervention id="2-225" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL . – Signor Presidente, domani adotteremo il bilancio UE per il prossimo anno, anno in cui i pagamenti scenderanno nettamente al di sotto del tetto dell’1 per cento, per non dire che corrisponderanno all’1,24 per cento dell’RNL. In questo ambito l’esito è soddisfacente per quelli del mio gruppo che intendono risparmiare il denaro dei contribuenti del proprio paese. D’altra parte, molti nel nostro gruppo avrebbero preferito che il bilancio della Commissione seguisse la politica adottata dal Parlamento nel modo in cui utilizza le proprie risorse, che ricorda una disciplina di bilancio meno rigorosa. Cerca sempre di trovare nuove aree di spesa, benché il denaro non sempre possa essere impiegato al meglio.</p>
      <p sl="fi">Nel nostro gruppo esistono quindi due atteggiamenti verso il progetto Galileo. Alcuni vogliono che sia finanziato con il bilancio UE; altri rifiutano del tutto Galileo per i suoi enormi costi. Si teme che il servizio ottenuto con il denaro pubblico sarà molto scadente. Dal momento che le aziende private si sono ritirate, il futuro di Galileo ora dipende dal finanziamento UE. Il nostro gruppo disapprova la militarizzazione del progetto Galileo, che in origine era stato pensato esclusivamente per scopi civili.</p>
      <p sl="fi">Disapproviamo inoltre dei finanziamenti supplementari provenienti dal bilancio UE per la politica estera, di sicurezza e di difesa. Noi aderiamo all’idea che la UE sia un’organizzazione di pace e che non debba essere militarizzata e diventare l’agente di una superpotenza. Perché questo è ciò che accadrà se il Consiglio investirà ulteriori fondi nel finanziamento della politica estera e di sicurezza comune. Non vogliamo essere coinvolti nell’impiego di fondi del bilancio UE per puntellare l’eredità politica di vecchi stati transitori in Africa o le azioni illegali degli Stati Uniti d’America, che si è comportato da torturatore in Iraq e in Afghanistan.</p>
      <p sl="fi">Alla luce di quanto sopra esposto, il nostro gruppo voterà, senza astio alcuno, contro la relazione sul bilancio dell’onorevole Virrankoski.</p>
    </intervention>
    <intervention id="2-226" speaker_id="28142" name="Nils Lundgren" is_mep="True" mode="spoken">
      <p sl="sv">a nome del gruppo IND/DEM. – Signor Presidente, vorrei ringraziare e congratularmi con i relatori Virrankoski e Itälä, i quali hanno svolto il proprio lavoro con grande competenza e responsabilità e, così facendo, sono stati in grado di mantenere il bilancio a un livello inferiore a quanto ritenessi possibile all’inizio. Ma, naturalmente, sono stati obbligati a lavorare entro i limiti loro imposti, limiti che, lo vorrei sottolineare, sono irragionevoli.</p>
      <p sl="sv">In primo luogo, la parte entrate del bilancio è fondamentalmente un importo prestabilito. L’1% circa del reddito nazionale lordo va all’UE. Ma non è quello che deve accadere in un sistema razionale. L’approccio giusto consiste, prima di tutto, nel decidere quello che deve fare l’UE, quindi vedere quanto costerà, infine raccogliere il denaro necessario. Occorre evitare di raccogliere prima il denaro, quindi chiedersi in quali ambiti debba essere speso. Questo non è il modo giusto di procedere, e tutti lo sanno. Cambiamolo quindi!</p>
      <p sl="sv">Secondo: sappiamo che almeno il 75 per cento del denaro speso dall’UE è dedicato a cause del tutto inutili e deleterie. Pertanto abbiamo una grande quantità di denaro da spendere per progetti utili. La metà circa viene spesa in pratica per la politica agricola e un’altra frazione compresa tra un quarto e un terzo per qualcosa che viene definita “i fondi strutturali dal lato strutturale”. In realtà l’UE non deve fare niente di tutto ciò.</p>
      <p sl="sv">Quello che l’UE deve fare è sviluppare e monitorare sistemi di regolamentazione per il mercato interno e per la cooperazione ambientale. I costi sono sorprendentemente bassi. Se in futuro passeremo a questo sistema, potremo ridurre il contributo UE e avere ancora soldi per altri ambiti a cui l’UE dovrebbe dedicarsi. A mio parere, tra questi vi è Galileo, che ora riceverà finanziamenti. Si tratta di un successo. Dobbiamo investire fortemente nella ricerca di base perché essa ci permetterebbe di sviluppare energia dalla fusione. Questo è il compito più adatto per la UE. Non agenti per lottare contro gli incendi boschivi, l’aggiustamento strutturale alla globalizzazione e altri progetti che equivalgono a spese puramente propagandistiche.</p>
    </intervention>
    <intervention id="2-227" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, Parlamento, onorevoli colleghi, molte delle politiche comuni che ricevono finanziamenti dal bilancio UE non sono condivisibili. Esse non favoriscono né l’effettivo sviluppo delle strutture produttive dell’Unione europea, né ne aumentano la competitività.</p>
      <p sl="sk">Il settore agricolo, che riceve quasi il 40 per cento del bilancio UE, è un tipico esempio di questo. Nel contesto degli sviluppi complessivi, la politica agricola comune dell’Unione sembra inflessibile e rigida. Nel corso della sua storia è stata deformata da diversi compromessi basati su concessioni graduali, soprattutto agli Stati membri più grandi.</p>
      <p sl="sk">Finora, nonostante tutte le riforme, abbiamo più o meno mantenuto l’inefficiente redistribuzione delle risorse. Esiste ancora una situazione per cui l’80 per cento delle risorse europee vengono utilizzate dal 20 per cento delle società, concentrate nei vecchi Stati membri. Questo crea condizioni di ineguaglianza per i nuovi Stati membri, discriminandoli.</p>
      <p sl="sk">Inoltre, creare involucri nazionali basati sul cosiddetto principio storico, considerato rispetto alla riforma del settore vitivinicolo è chiaramente contrario alle regole di base del mercato. La politica agricola comune dell’UE deve garantire che i suoi strumenti abbiano un effetto equivalente e che vi sia pari accesso al bilancio UE e ai bilanci nazionali degli Stati membri.</p>
      <p sl="sk">Dicono che i bilanci riflettono o rispecchiano le politiche economiche previste. Temo che senza averne colpa, la parte del bilancio europeo che riguarda l’agricoltura purtroppo offra uno specchio distorto.</p>
    </intervention>
    <intervention id="2-228" speaker_id="1665" name="Salvador Garriga Polledo" is_mep="True" mode="spoken">
      <p sl="es">Signor Presidente, signora Commissario, signor Presidente in carica del Consiglio, relatori, onorevoli colleghi, questo è un buon progetto di bilancio, e tutti noi dovremmo congratularci per questo. Si è detto abbastanza, tuttavia, riguardo al contenuto della bozza di documento.</p>
      <p sl="es">Vorrei dichiarare quanto sono soddisfatto di due aspetti: l’attuazione del bilancio e la riuscita procedura di concertazione.</p>
      <p sl="es">Per avviare l’attuazione del bilancio, penso che quest’anno siamo riusciti a valorizzare il denaro speso tratto dal bilancio, abbiamo adempiuto meglio ai nostri impegni e abbiamo registrato una buona cooperazione e solidi scambi di informazioni con la Commissione europea. Penso che possiamo tranquillamente dire che per la maggior parte delle sezioni del bilancio l’attuazione sia stata soddisfacente nel 2007, tra l’altro ciò significa che possiamo avere riserve inferiori rispetto alla Commissione che negli anni precedenti. Ciò, a sua volta, comporta una procedura con meno complicazioni, anche sapendo che questo è uno dei primi anni della programmazione finanziaria, del nuovo periodo di prospettive finanziarie: vuol dire che quell’attuazione dei fondi strutturali sarà un po’ esigua, ma ritengo che il ritmo aumenterà.</p>
      <p sl="es">Riguardo alla concertazione, la base di questo buon accordo, desidero ancora una volta congratularmi con la Commissione europea per tutta l’assistenza fornita dal Commissario, dalla delegazione del PE e naturalmente con la Presidenza portoghese, che ha operato con tale coesione. Essi hanno lavorato come una vera squadra e i suoi membri qui presenti non si sono cambiati la cravatta, il che significa che agiscono veramente come una squadra: è certamente grazie a loro che siamo riusciti a finanziare lo sviluppo tecnologico e a proteggere i contribuenti utilizzando moderatamente gli stanziamenti di pagamento.</p>
      <p sl="es">Non dovremmo cambiare questa formula negli anni a venire, e per le future conciliazioni di bilancio dobbiamo sempre tenere presente che questa Assemblea rappresenta i cittadini e che la loro volontà si esprime tramite i gruppi politici. Non dobbiamo neppure dimenticare che il bilancio è un atto politico in sé e per sé.</p>
    </intervention>
    <intervention id="2-229" speaker_id="1914" name="Jutta Haug" is_mep="True" mode="spoken">
      <p sl="de">Signor Presidente, signora Commissario, signor Presidente in carica, onorevoli colleghi, la procedura di bilancio per il 2008 ha dimostrato dove può arrivare il Parlamento europeo nelle trattative con il Consiglio se è risoluto nell’attuare le proprie idee di politica europea.</p>
      <p sl="de">Fin dall’inizio abbiamo detto che, in seguito alla fine dell’idea di partenariato pubblico-privato, Galileo avrebbe dovuto essere finanziato con fondi europei in base al metodo comunitario. Qualsiasi altra cosa sarebbe stato inaccettabile per il Parlamento. Esso ha mantenuto la sua posizione su questo punto, quindi ha fatto pressioni sul Consiglio, per la verità ha costretto il Consiglio, a fare qualcosa senza precedenti votando a maggioranza – non all’unanimità, si noti – l’approvazione del compromesso assieme a noi, ivi compresa ciò che può essere definita una piccola revisione. Lo dico qui come tedesca grata alla Presidenza portoghese.</p>
      <p sl="de">Pertanto, saremo in grado di finanziare adeguatamente Galileo e l’Istituto di tecnologia europeo fino al 2013. Se da un lato questo mi rende orgoglioso del nostro Parlamento, non dimentico, naturalmente, il ruolo utilissimo svolto dalla Commissione in questo processo di bilancio. I miei sinceri ringraziamenti vanno a lei, signora Commissario, e a tutto il personale dei vostri servizi. Avete senza dubbio aiutato a mettere il Consiglio sulla strada giusta, non soltanto per quanto concerne le nostre politiche sulla concorrenza e sull’innovazione, ma anche rispetto alle disposizioni sulle politiche estere. Il nostro compromesso ci garantirà inoltre fondi sufficienti, per il momento, per onorare i nostri impegni europei in Kosovo e in Palestina.</p>
      <p sl="de">E’ ovvio che il Parlamento ha dovuto pagare un prezzo per questi passi avanti. Nel 2008 saranno stanziati 285 milioni di euro per la politica estera e di sicurezza comune. Se da un lato si tratta di 125 milioni di euro in più rispetto allo stanziamento del 2007, sappiamo bene tutti che la rubrica 4 resterà cronicamente sottofinanziata fino alla fine del periodo trattato dalla prospettiva finanziaria. Per quanto all’inizio noi parlamentari potessimo essere lieti per il cambiamento della posizione del Consiglio, dobbiamo anche sottolineare fermamente che esso non solo è rimasto concentrato sul suo principale obiettivo, ovvero versare meno denaro possibile, ma lo ha anche effettivamente conseguito. La spesa totale prevista ammonta a 120,3 miliardi di euro, ovvero soltanto lo 0,96 per cento del reddito nazionale lordo complessivo degli Stati membri, mentre la prospettiva finanziaria prevede che sia pari all’1,04 per cento.</p>
      <p sl="de">Nel 2008, quindi, avremo un bilancio ristretto, benché avessimo preferito qualcosa di più comodo. Ragion di più per uno sforzo concertato da parte nostra per far sì che la Commissione attui rapidamente e correttamente i programmi pluriennali, che agisca sulla base dei nostri commenti su specifiche linee di bilancio in modi consoni alle nostre intenzioni, che la sua risposta iniziale alle nostre proposte di progetti pilota e di misure preparatorie sia quella di trovare metodi per attuarle, non di descrivere tutti gli ostacoli alla loro realizzazione. Invito tutti i deputati, compresi quelli che fanno parte di commissioni specialistiche, a monitorare sistematicamente e in modo critico l’attuazione bilancio 2008.</p>
      <p sl="de">Permettetemi di concludere esprimendo il mio sincero ringraziamento ai relatori, a tutti i miei colleghi deputati e al segretariato per la loro costruttiva collaborazione nel 2007. Spero che vi sarà la stessa solidarietà parlamentare nel 2008 quando avrò il compito di redigere una relazione.</p>
    </intervention>
    <intervention id="2-230" speaker_id="1473" name="Gérard Deprez" is_mep="True" mode="spoken">
      <p sl="fr">Signor Presidente, onorevoli colleghi, prima di tutto vorrei complimentarmi e congratularmi con i nostri relatori e il relatore generale, il nostro amico Kyösti Virrankoski, e con tutta la delegazione del PE, guidata dall’esperienza dell’onorevole Böge. Mi congratulo inoltre con la Commissione e, più insolitamente, con la Presidenza del Consiglio, che ha avuto il coraggio di assumersi le sue responsabilità. Ministro, se ci fosse una légion d’honneur europea, penso che lei la meriterebbe appieno.</p>
      <p sl="fr">La principale preoccupazione che io e molti miei colleghi avevamo in relazione al bilancio 2008 era garantire il pieno finanziamento comunitario necessario per il lancio del progetto Galileo, e di conseguenza dell’Istituto di tecnologia europeo, senza compromettere il finanziamento di programmi volti ad attuare la strategia di Lisbona. Quel risultato è stato raggiunto: è una buona notizia per l’Europa tutta, e una buona notizia che possiamo spiegare facilmente e semplicemente ai nostri concittadini, che ne comprendono la portata.</p>
      <p sl="fr">Se potessi indossare per un momento i panni di presidente LIBE, vorrei esprimere la mia soddisfazione per il fatto che la Commissione per i bilanci abbia sostenuto l’opinione della commissione per le libertà civili, la giustizia e gli affari interni riguardo all’eliminazione delle riserve relative a SIS II e a Frontex. Questi sono due strumenti essenziali per la sorveglianza delle frontiere esterne dell’UE, e dobbiamo migliorarne la capacità operativa. D’altro canto, ho chiesto di lasciare nella riserva tutti gli stanziamenti relative al Fondo restituzioni europeo finché il Parlamento e il Consiglio non abbiano adottato la proposta di direttiva sugli standard e le procedure comuni negli Stati membri per il rimpatrio di cittadini di paesi terzi residenti illegalmente.</p>
    </intervention>
    <intervention id="2-231" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, è difficile essere ottimisti riguardo al bilancio 2008, perché è il più esiguo da diversi anni rispetto al reddito nazionale lordo degli Stati membri, in termini sia di stanziamenti di impegno, sia di stanziamenti di pagamento.</p>
      <p sl="pl">Vorrei ricordare all’Assemblea che nella prospettiva finanziaria 2007-2013 il tetto per gli stanziamenti d’impegno per il 2008 è stato fissato all’1,08 per cento del reddito nazionale lordo. Quello degli stanziamenti di pagamento è stato invece fissato all’1,06 per cento del reddito nazionale lordo. Pertanto vi è una notevole differenza tra quello che l’Unione europea era disposta a finanziare soltanto due anni fa, e quello che è disposta a finanziare ora. Non possiamo incrementare il ruolo dell’Europa con finanziamenti così esigui in nessuno degli ambiti per cui l’Unione europea stanzia risorse finanziarie.</p>
      <p sl="pl">Sono lieto che la procedura di concertazione abbia prodotto un accordo sul finanziamento del programma Galileo e dell’Istituto di tecnologia europeo. Spero anche che il Parlamento europeo accetti che le riserve di bilancio possano essere utilizzate per finanziare l’Agenzia Frontex. Ciò riveste una particolare importanza per paesi come la Polonia. Fin da dicembre i confini di questi paesi diventeranno i confini esterni dell’Unione europea nel vero senso della parola.</p>
    </intervention>
    <intervention id="2-232" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, al cuore di una politica senza “ismi” vi è la credibilità. La credibilità ha molto a che fare con gli scopi per cui viene utilizzato il gettito fiscale, e la gente lo può notare molto nettamente nelle somme spese per gli organismi amministrativi. Purtroppo, questo bilancio ancora una volta non ci indica con precisione quanto venga effettivamente speso per l’amministrazione. Esso comprende una voce con 6,6 miliardi di euro, ma la spesa amministrativa è celata anche all’interno di molti altri stanziamenti.</p>
      <p sl="de">Inoltre, che lo stile di vita della classe politica mostri una qualche relazione, maggiore o minore, con le condizioni di vita della stragrande maggioranza della popolazione dice qualcosa di fondamentale sul livello di democrazia di una società. Abbiamo un esempio lampante del divario tra questi due stili di vita nell’Unione europea nella differenza degli schemi pensionistici dei funzionari e dei deputati di questo Emiciclo, che rientrano nello schema pensionistico complementare di lusso. Nel caso dei funzionari, il volume totale dei versamenti annui oggi è pari a 963 milioni di euro, somma a cui gli funzionari stessi contribuiscono per un terzo al massimo. Il conto, inoltre, continua ad aumentare. Solo il numero dei titolari di pensione è destinato ad aumentare del 5,5%. Il tasso di inflazione è incluso automaticamente. In tal modo Bruxelles sta diventando sempre più lontana da coloro che afferma di rappresentare: ciò è negativo per la democrazia.</p>
      <p sl="de">Questo sarebbe un punto di partenza per una riforma di bilancio razionale, e questo è anche un invito ad agire rivolto a lei, signora Commissario.</p>
    </intervention>
    <intervention id="2-233" speaker_id="1037" name="Reimer Böge" is_mep="True" mode="spoken">
      <p sl="de">Signor Presidente, mi permetta di iniziare ringraziando calorosamente i due relatori, gli onorevoli Itälä e Virrankoski, che hanno svolto un ottimo lavoro nei mesi scorsi, producendo relazioni molto ragionevoli. Estendo questi ringraziamenti ai coordinatori e al personale dei gruppi politici, inoltre desidero esprimere la mia sincera gratitudine al segretariato della commissione. Voglio citare, per esempio, i nomi di Anne Vitrey, Ian Vollbracht e di Marie-Cécile Bernard per ringraziare l’intera équipe che ha lavorato sodo per tutti noi. Devo anche dire che non saremmo potuti giungere a questo progressivo esito finale che voteremo giovedì senza la grande solidarietà dimostrata dal Parlamento europeo.</p>
      <p sl="de">Signora commissario, grazie al suo talento di cogliere il momento più opportuno, come ha fatto di nuovo in questi negoziati, ha dato un contributo assolutamente essenziale alla loro riuscita, per questo la ringrazio calorosamente. Avendo visto molti processi di coordinamento di bilancio, vorrei rendere i miei più sinceri omaggi alla Presidenza portoghese per il modo in cui ha condotto le trattative del Consiglio in questa difficile situazione. Così facendo ha scritto un nuovo capitolo nella storia delle istituzioni UE per assicurarsi il voto finale e il consenso del Consiglio, un risultato che apprezziamo molto.</p>
      <p sl="de">Dopo tutto, abbiamo un bilancio per il secondo anno del periodo della prospettiva finanziaria con un volume di 120,3 miliardi di euro, corrispondenti allo 0,96% del reddito nazionale lordo complessivo degli Stati membri, un bilancio che mira soprattutto alla disciplina fiscale.</p>
      <p sl="de">Abbiamo un bilancio che salvaguarda i programmi che creano un valore aggiunto europeo, come quelli appena adottati in questa sede. Abbiamo un bilancio che salvaguarda le fondamenta dello strategico progetto Galileo fino al 2013 in prima istanza, e il segreto stava nel mix di revisione, flessibilità e riassegnazione delle risorse. Abbiamo un bilancio che prevede risorse supplementari per Frontex, consentendo in tal modo risposte cruciali a sfide urgenti, un bilancio che finanzia la politica estera e di sicurezza comune, benché soltanto per il 2008, e che permette di destinare risorse tratte dallo strumento di flessibilità per fini PESC.</p>
      <p sl="de">Permettetemi di dire qui che avremmo dovuto preferire un approccio a lungo termine, pluriennale, che avrebbe sostenuto la rubrica 4, “l’UE come partner mondiale”, perennemente sottofinanziata. Questo, tuttavia, è un tema su cui la PESC, la Palestina e il Kosovo ci costringeranno sicuramente a tornare con riferimento all’imminente relazione dell’onorevole Haug sulle priorità del prossimo bilancio. Raccomando all’Aula l’attuale bilancio nella versione concordata.</p>
    </intervention>
    <intervention id="2-234" speaker_id="28192" name="Vladimír Maňka" is_mep="True" mode="spoken">
      <p sl="sk">Signor Presidente, onorevoli colleghi, permettetemi di fare un breve riepilogo delle “altre sezioni”.</p>
      <p sl="sk">Il lavoro del Parlamento europeo sul bilancio ha prodotto grandi risultati e qui accennerò solo ad alcuni di questi. Primo: abbiamo raggiunto un compromesso sul volume complessivo del bilancio.</p>
      <p sl="sk">Secondo: per quanto riguarda l’informazione dei cittadini UE in merito al lavoro del Parlamento europeo e ai suoi risultati, ora disponiamo di strumenti per migliorare la cooperazione e la comunicazione con i cittadini. Occorre sottolineare, tuttavia, che i progressi compiuti nel miglioramento della strategia di informazione e comunicazione del Parlamento, da soli non sarebbero sufficienti. Perché sia efficace, la strategia richiede il coinvolgimento della Commissione e degli uffici europei dei singoli paesi. Occorre che sia coordinata e i suoi risultati valutati periodicamente. In tal modo potremo ottenere non solo un migliore accesso alle informazioni ma anche maggiore trasparenza e un migliore impiego delle risorse.</p>
      <p sl="sk">Terzo: onorevoli colleghi, vorrei ringraziarvi per aver sostenuto i nostri sforzi nella costruzione del nostro sistema di gestione della conoscenza. Vi sarà di aiuto nel vostro futuro lavoro legislativo.</p>
      <p sl="sk">Quarto: abbiamo conseguito una maggiore flessibilità per i gruppi di visitatori.</p>
      <p sl="sk">Quinto: credo che le misure adottate per supportare i servizi linguistici innalzeranno la qualità del loro lavoro e produrranno un miglior uso delle risorse.</p>
      <p sl="sk">Infine, abbiamo raggiunto un accordo su diversi punti riguardanti l’ambiente e l’accesso all’impiego per i disabili.</p>
      <p sl="sk">E’ importante per le “altre sezioni” del bilancio valutare singolarmente ogni istituzione. Vorrei indicare la Corte dei conti come esempio di buona prassi nella stesura di un bilancio. Sono stati ottenuti risparmi in alcune voci di bilancio elaborandolo in base alla spesa effettiva piuttosto che fondandosi su calcoli indicizzati.</p>
      <p sl="sk">Onorevoli colleghi, desidero ringraziare i nostri relatori nonché tutte le équipe della Commissione, del Consiglio e del Parlamento europeo. I nostri incontri, dibattiti e le procedure di concertazione mi hanno riempito di grande soddisfazione. Quando senti che tutte le parti coinvolte vogliono raggiungere un accordo, si crea un ambiente positivo che può soltanto produrre buoni risultati.</p>
    </intervention>
    <intervention id="2-235" speaker_id="28208" name="Nathalie Griesbeck" is_mep="True" mode="spoken">
      <p sl="fr">Signor Presidente, onorevoli colleghi, come sapete nel 2006 molti di noi votarono a malincuore per il bilancio pluriennale per la prospettiva finanziaria. Eravamo infatti pienamente consapevoli del fatto che i contributi degli Stati membri non sarebbero stati sufficienti per affrontare le grandi sfide che attendono una UE con 27 nazioni e, soprattutto, mezzo miliardo di cittadini. Tale bilancio inadeguato, aggravato dal ritiro dei partner privati che fino ad allora avevano partecipato al progetto Galileo, ci rese vulnerabili a gravi problemi e fu fonte di grandi preoccupazioni.</p>
      <p sl="fr">Sono pertanto lieta che il Parlamento questa volta sia stato ascoltato dopo una lunghissima battaglia con gli Stati membri nel Consiglio. Questo bilancio per il 2008 è in effetti una vittoria per gli europei e per l’Assemblea, inoltre desidero esprimere i miei più sinceri ringraziamenti al nostro relatore generale e a tutta la sua équipe per i difficili negoziati che hanno condotto, e, naturalmente, anche al presidente Böge, ai componenti del COBU e al personale amministrativo.</p>
      <p sl="fr">Sono felice che dopo ore di intense trattative abbiamo garantito crediti totali pari a quasi 120 miliardi di euro, ovvero lo 0,96 per cento del PNL dell’UE. Questo è dovuto in particolare all’uso dello strumento di flessibilità, che ci consente di aumentare notevolmente gli stanziamenti per la PESC (rubrica 4), in particolare per il Kosovo e la Palestina.</p>
      <p sl="fr">Infine, in qualità di membro della commissione per i trasporti e il turismo, come i miei colleghi accolgo con favore i pagamenti garantiti a Galileo, un progetto di importanza cruciale che permetterà all’Europa di conservare e persino migliorare il suo status di potenza spaziale e di garantirle l’indipendenza dagli altri paesi. Si tratta di un grande successo, non solo dal punto di vista politico, ma anche in termini di occupazione, attrazione e soprattutto, visibilità dell’integrazione europea ai nostri concittadini: semplicemente si tratta di un grande successo per il nostro futuro.</p>
    </intervention>
    <intervention id="2-236" speaker_id="23820" name="László Surján" is_mep="True" mode="spoken">
      <p sl="hu">Signor Presidente, “Eppur si muove!” si dice abbia esclamato Galileo Galilei. Ora, dopo molti anni di critiche, il programma Galileo si muove. Desidero congratularmi con il relatore, la Commissione, il Commissario e il Parlamento per essere riusciti a imporre un accordo. Ma perché è stato necessario imporlo? Perché il Consiglio non ha agito prima? Perché è sconcertato e sbigottito per il fatto che l’Unione debba pagare di nuovo? Perché non siano contenti che l’Unione sia disposta e in grado di attuare programmi importanti come Galileo? Perché abbiamo dovuto racimolare il denaro necessario da fondi residui invece di far sostenere a tutti i costi dell’investimento e di far godere a tutti i profitti che ne derivano? Perché il Consiglio cerca di ridurre le risorse dedicate alla politica di coesione di anno in anno, di oltre 100 milioni di euro quest’anno? Perché è stato necessario trattenere gli aiuti all’agricoltura dei nuovi Stati membri per dieci anni, e far competere tra di loro i cittadini europei sovvenzionati secondo criteri diversi nel mercato comune?</p>
      <p sl="hu">Quando l’imperatore d’Austria e re d’Ungheria domandò il loro aiuto per le guerre di Maria Teresa, i nobili ungheresi diedero l’energica risposta, “la nostra vita e il nostro sangue!” Ma aggiunsero “Niente avena” in altre parole, non ne sosterremo i costi. E’ difficile avere successo con un comportamento di questo genere. Non dobbiamo guardare al bilancio dell’Unione come a denaro sprecato. Si tratta di uno strumento tramite il quale i cittadini europei possono ottenere il meglio per il loro denaro. Il Parlamento, la Commissione e infine il Consiglio hanno lavorato a questo. Se soltanto si fosse trovato prima un punto di incontro tra pensieri e intenzioni. Grazie per la vostra attenzione.</p>
    </intervention>
    <intervention id="2-237" speaker_id="1965" name="Jan Mulder" is_mep="True" mode="spoken">
      <p sl="nl">Signor Presidente, possiamo congratularci ancora una volta del fatto che si è giunti a un accordo dopo così tanti tentativi. E’ stato un processo lungo e doloroso e tutti coloro che vi hanno giocato un ruolo possono ora ripensarvi con la coscienza a posto. Il grande interrogativo che ci poniamo è se questa è la procedura migliore per adottare il bilancio. Penso che sarebbe una buona idea, una volta ratificato il nuovo trattato, esaminare di nuovo se non è possibile trovare un modo più rapido ed efficace.</p>
      <p sl="nl">Potremmo anche, per esempio, considerare se decidere di schemi pilota e azioni preparatorie in una fase così tarda è il metodo migliore, oppure se sarebbe meglio farlo in una fase precedente. Sono della seconda opinione. Se esaminiamo i negoziati, i maggiori successi di questo bilancio sono il progetto Galileo e l’Istituto europeo di tecnologia.</p>
      <p sl="nl">Quando leggo gli articoli pubblicati dalla stampa su tutti i negoziati, sembra sempre che esista una sola istituzione che conti e che questa sia il Consiglio dei ministri. Dopo la conclusione dell’accordo, gli articoli sulla stampa riportavano sempre “l’accordo è stato raggiunto nel Consiglio dei ministri”. Non è possibile per una volta far arrivare all’opinione pubblica il messaggio che le cose non sono andate proprio così? E’ stato difficile persuadere il Consiglio ad adeguare il bilancio pluriennale.</p>
      <p sl="nl">Questo è lodevole in sé: il trattato è ancora giovane, ma ve ne era urgente bisogno. Penso che dobbiamo aderire al trattato e al bilancio pluriennale, ma questo vale anche per il Consiglio, specialmente per quanto riguarda il punto all’articolo 44 sulla presentazione delle dichiarazioni dei paesi in materia di sana gestione finanziaria. Forse anche il Consiglio potrebbe dedicarsi anche a questo aspetto.</p>
    </intervention>
    <intervention id="2-238" speaker_id="23781" name="Janusz Lewandowski" is_mep="True" mode="spoken">
      <p sl="pl">Signor Presidente, sia per struttura che per dimensioni, il bilancio 2008 indica che siamo ancora alle prime fasi dell’introduzione di programmi pluriennali di nuova generazione relativi alla prospettiva finanziaria 2007-2013. Ne è un esempio il minimo storico dei pagamenti rispetto al reddito nazionale lordo.</p>
      <p sl="pl">Sono cautamente ottimista che nel 2008 i beneficiari di questo bilancio faranno una piacevole sorpresa al Parlamento europeo, e contemporaneamente ne faranno una spiacevole ai ministri delle Finanze richiedendo un cosiddetto bilancio rettificativo a causa di una maggiore attuazione rispetto alle stime attuali, soprattutto per quanto riguarda i fondi strutturali.</p>
      <p sl="pl">La concertazione è riuscita, ed è stata infatti un successo comune delle tre istituzioni partecipanti. Mi congratulo con l’onorevole Böge per il suo ruolo di capo della delegazione del Parlamento. Le mie congratulazioni anche ai relatori, al segretariato e le altre parti coinvolte. Come è stato già ricordato nella discussione odierna, tuttavia, la procedura di concertazione ha creato un’impressione spiacevole. Sembrava che invece di essere attivamente coinvolto nel raggiungimento di un accordo e di partecipare a tale accordo, il ruolo della delegazione del Parlamento fosse quella di una specie di osservatore di trattative per un accordo tra delegazioni nazionali. Sembrava interessato soprattutto al metodo di finanziamento e ancor di più agli appalti pubblici legati al programma Galileo.</p>
      <p sl="pl">Questa spiacevole impressione si è successivamente rispecchiata nei commenti dei media sull’avvenimento. Occorre ricordare che il suo principale scopo era la concertazione di bilancio. E’ stata qualcosa di più di una semplice riunione tra i ministri delle Finanze dei paesi interessati.</p>
      <p sl="pl">A nome del Parlamento europeo, mi impegno a trarre una lezione da questa esperienza per le nostre prossime riunioni del medesimo tipo nel corso del 2008.</p>
    </intervention>
    <intervention id="2-240" speaker_id="28220" name="Ingeborg Gräßle" is_mep="True" mode="spoken">
      <p sl="de">Signor Presidente, signora Commissario, Signor Presidente in carica, vorrei iniziare complimentandomi con il Presidente del Consiglio. Penso che abbiate adornato notevolmente quest’Aula con le vostre cravatte della Presidenza portoghese e che abbiate creato uno spirito di corpo nel Consiglio che non avremmo mai ritenuto possibile.</p>
      <p sl="de">Dal punto di vista del controllo di bilancio, vi sono due punti su cui desidero soffermarmi per l’anno finanziario a venire. Il primo punto, a cui il Commissario ha già fatto riferimento, è la continuazione dell’analisi relativa al personale della Commissione nell’ambito del coordinamento e del supporto amministrativo. Sappiamo che la Commissione stessa non è sicura del fatto che abbia effettivamente bisogno dei 1 700 dipendenti assegnati alla direzione comunicazione o dei 3 500 assegnati alla gestione dei documenti o dei 1 700 della direzione del personale. Tutti insieme ammontano a quasi un terzo del personale presente nei servizi di supporto e coordinamento. Cerchiamo di far sì che l’amministrazione non si occupi di sé stessa ma che il suo organico comprenda dipendenti che possono realizzare le priorità politiche della Commissione e quelle del Parlamento.</p>
      <p sl="de">Per tale motivo chiediamo ancora alla Commissione di fare ulteriore luce su questi ambiti di attività in un piano d’azione. Questa tematica deve restare all’ordine del giorno, e resterà all’ordine del giorno, con o senza la riserva, con o senza il paragrafo 11 della nostra risoluzione, e persino con o senza adempimento delle condizioni precedenti. Vi invito caldamente a continuare ad occuparvi di questa materia. Avete espresso osservazioni in proposito; le ho sentite e vi giudicherò da quelle. Penso che questa Commissione possa certamente preparare un piano d’azione, perché proprio questa Commissione ha la possibilità di farlo. I suoi successori, tuttavia, non l’avranno. E’ per questo che credo che sia importante che voi soddisfiate questa precondizione, per effettuare il lavoro preliminare più appropriato. Io stesso sono molto interessata alla materia e ne discuto sempre ben volentieri con voi.</p>
      <p sl="de">Il secondo punto a cui diamo importanza riguarda le dichiarazioni nazionali di gestione dei fondi soggetti alla gestione concorrente. Signor Presidente in carica, nel corso della nostra procedura di concertazione lei ha fatto alcune dichiarazioni in cui indicava che avrebbe affrontato questa materia. Finora non ha detto con precisione come intende adempiere a questo compito. La nostra richiesta di intervento in questo ambito riguarda anche la Presidenza slovena. Invitiamo energicamente la Commissione ad applicare gli orientamenti in materia per creare le condizioni necessarie innanzitutto per avviare colloqui con gli Stati membri. Senza ricorso a tali orientamenti e senza le relative attività da parte degli Stati membri, sarà difficile fare qualunque intervento pratico.</p>
    </intervention>
    <intervention id="2-241" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Signor Presidente, il bilancio dell’Unione europea per il 2008 è un bilancio pragmatico, fatto di risultati, guidato dalle attuali priorità di sviluppo dell’Unione europea. In tutta la procedura di bilancio, il Parlamento europeo ha fatto uso della sua prerogativa di controllo sulle altre istituzioni per promuovere i principali obiettivi della Strategia di Lisbona: la competitività economica e l’occupazione.</p>
      <p sl="ro">Il Parlamento ha trasferito in riserva fondi destinati alla Commissione, a causa di carenze nel sistema di approvazione dei programmi operativi, perché il mancato rispetto delle scadenze significa una perdita di denaro per i cittadini europei. La stessa cosa accade nel caso di ritardi nell’assunzione del personale proveniente dai nuovi Stati membri, che ha prodotto notevoli costi e che ha avuto ripercussioni sull’attività delle istituzioni europee.</p>
      <p sl="ro">Pertanto, ritengo molto importante che, dopo l’entrata in vigore del trattato di Lisbona, la competenza del Parlamento aumenti notevolmente, che la codecisione divenga una regola generale e che il veto del Parlamento nell’adozione del bilancio sia esteso anche all’agricoltura.</p>
      <p sl="ro">Le soluzioni escogitate per finanziare i grandi progetti tecnologici dell’Unione europea, ovvero Galileo e l’Istituto europeo di tecnologia, produrranno aiuti considerevoli per la ricerca e lo sviluppo. Cionondimeno, dobbiamo fare in modo che gli aiuti europei siano distribuiti uniformemente e che non aggravino ulteriormente i divari nello sviluppo tecnologico e informativo che già esistono tra gli Stati membri. Benché sia una soluzione tecnica per finanziare questi programmi, l’uso del margine per l’agricoltura non deve divenire una regola. L’agricoltura non deve essere un campo il cui destino è già deciso e i cui fondi vengono sistematicamente destinati ad altro. Sono molto lieta del sostegno che avete dimostrato all’incremento degli importi destinati al programma europeo per il finanziamento del meccanismo di distribuzione di latte nelle scuole e per estenderlo anche ad altri prodotti.</p>
      <p sl="ro">Infine, ma non meno importante, ritengo che il crescente coinvolgimento dell’Unione europea nel campo dell’istruzione, in generale, e l’espansione dei programmi di borse di studio e di formazione continua, in particolare, siano importantissimi. Per questo, vi ringrazio per aver appoggiato l’emendamento relativo al notevole aumento del bilancio in questo ambito per l’anno prossimo.</p>
    </intervention>
    <intervention id="2-242" speaker_id="39315" name="Margaritis Schinas" is_mep="True" mode="spoken">
      <p sl="el">Signor Presidente, il bilancio di quest’anno è un’eclatante riprova del buon funzionamento del metodo comunitario. Quest’anno abbiamo dimostrato il valore aggiunto che l’Unione europea può garantire per risolvere complessi problemi dove i piani originari sono falliti.</p>
      <p sl="el">Ciò è evidenziato non solo dallo spettacolare successo di Galileo, ma anche dal modo in cui abbiamo potuto dotare Frontex di nuovi finanziamenti necessari per affrontare le nuove sfide; e dai programmi pilota, nonché dall’Istituto europeo di tecnologia. Detto semplicemente, l’Unione europea dimostra che può fornire soluzioni comunitarie a programmi complessi e su vasta scala dove altri hanno fallito.</p>
      <p sl="el">Questo è il primo messaggio positivo. Tuttavia, esiste un altro messaggio negativo legato alla tendenza più generale delle cifre di bilancio: il fatto che quest’anno stiamo spendendo, per l’anno prossimo, lo 0,95 per cento del PIL comunitario non pare essere una buona notizia. Ho sentito che alcuni colleghi deputati lo considerano un successo. Per me non lo è. Dimostra che ora stiamo spendendo, con 27 Stati membri, lo stesso importo che spendevamo quando eravamo in 15. Questo livello di bilancio non rappresenta la vastità delle ambizioni dell’impresa europea. A partire dal successo di quest’anno, dovremmo iniziare a preparare per tempo i futuri stanziamenti, e sono lieto che sia già cominciata la discussione in merito.</p>
      <p sl="el">Permettetemi di terminare con una nota personale: giovedì, quando voteremo il bilancio, sarà trascorso un anno da quando Loyola de Palacio, l’architetto di questo grande progetto europeo, ci ha lasciati. Una grande europea, una grande donna, una donna che ha avviato questo processo, della cui riuscita decideremo giovedì con il nostro voto. Credo che per un politico che parla attraverso il proprio lavoro, non vi sia migliore commemorazione.</p>
    </intervention>
    <intervention id="2-243" speaker_id="28120" name="Simon Busuttil" is_mep="True" mode="spoken">
      <p sl="mt">Grazie, signor Presidente. Uno dei punti su cui il Parlamento e il Consiglio concordano è il sensibile aumento del bilancio dell’agenzia Frontex, che in effetti è stato raddoppiato. Vorrei dichiarare che tra la prima lettura di questo bilancio e la seconda lettura in cui sarà approvato questa settimana, la commissione per le libertà civili, la giustizia e gli affari interni del Parlamento ha avuto un’intensa seduta con il capo dell’agenzia Frontex, durante la quale abbiamo parlato e abbiamo ascoltato una presentazione dettagliata del programma di lavoro dell’agenzia per l’anno prossimo. Questa presentazione, signor Presidente, ci ha convinto che stiamo agendo correttamente aumentando il bilancio dell’agenzia e che con maggiori mezzi a sua disposizione per tutto l’anno prossimo, l’agenzia sarà più efficace di quanto lo sia stata finora. Il capo dell’agenzia ci ha inoltre fornito i dettagli di diverse nuove missioni da svolgersi nel corso dell’anno prossimo alle frontiere esterne dell’Unione: missioni via terra, aria e mare. Per quanto riguarda quelle via mare, siamo molto soddisfatti che l’attività di Frontex aumenti notevolmente alle frontiere marittime, specialmente nel cuore del Mediterraneo, ma anche nel Mediterraneo orientale, dove di recente abbiamo visto un moltiplicarsi di problemi. Intanto, le missioni proseguiranno anche nei pressi delle isole Canarie. Signor Presidente, non ho dubbi che i cittadini dei paesi interessati vedranno di buon occhio una presenza più concreta di Frontex di fronte all’afflusso dei migranti, che, come tutti sappiamo, é una delle maggiori preoccupazioni dei cittadini di questi paesi. Apprezzeranno pertanto le decisioni che abbiamo preso in materia di bilancio. Inoltre, non ho dubbi che con questo bilancio manderemo un messaggio chiaro alla rete del crimine organizzato che sfrutta il traffico di migranti, un messaggio che dice che le loro attività non saranno più tollerate. Grazie.</p>
    </intervention>
    <intervention id="2-244" speaker_id="photo_generic" name="Emanuel Santos" is_mep="True" mode="spoken">
      <p sl="pt">Presidente in carica del Consiglio. − Signor Presidente, ho ascoltato con grande attenzione gli interventi dei deputati e devo dire che, mentre all’inizio ho detto di essere lieto del successo ottenuto, ora ho altri motivi per esserne molto soddisfatto, sia a nome mio, sia a nome del Consiglio, per i risultati che abbiamo ottenuto assieme.</p>
      <p sl="pt">Permettetemi di aggiungere che questi risultati non solo ci permettono di sentirci soddisfatti, ma conferiscono anche prestigio alle nostre istituzioni: Parlamento, Consiglio e Commissione europea. Agli occhi dei cittadini europei, abbiamo mostrato una volontà comune e un’ambizione comune a proseguire nella costruzione dell’Unione europea, che oggi conta 27 Stati membri, come una zona di pace, democrazia, libertà, giustizia e anche benessere. Colgo questa occasione per esprimere le mie grandi speranze, non solo per la corretta attuazione del bilancio in via di adozione, ma anche per la corretta attuazione dei progetti di cui trattano questi negoziati. Grazie a tutti per le generose parole rivolte al Consiglio. La ringrazio, signor Presidente.</p>
    </intervention>
    <intervention id="2-245" speaker_id="28380" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-246" speaker_id="28261" name="Alexander Stubb" is_mep="True" mode="written">
      <p sl="fi">Dobbiamo congratularci con i relatori del Parlamento per il successo dei vari bilanci: l’onorevole Virrankoski per il bilancio della Commissione e l’onorevole Itälä per quello del Parlamento e delle altre istituzioni.</p>
      <p sl="fi">L’esito è di portata storica. I Fondi strutturali e il Fondo di coesione per la prima volta sono i destinatari della fetta maggiore del bilancio. Ciò riflette i mutamenti nelle priorità della Commissione. Il volume del bilancio è noto da tempo: appena al di sotto dell’1 per cento dell’RNL, ovvero circa 120,3 miliardi di euro per il 2008.</p>
      <p sl="fi">Il bilancio inoltre guarda al futuro, con il risultato che 3,4 miliardi di euro andranno al sistema di radionavigazione satellitare Galileo e 309 milioni di euro all’Istituto europeo di tecnologia (IET). Era previsto anche un ulteriore investimento nella politica estera e di sicurezza comune. Questo riveste un’immensa importanza per il nostro ruolo internazionale, che diventa più credibile.</p>
      <p sl="fi">Per quanto riguarda il Parlamento, l’onorevole Itälä ha sottolineato l’importanza della disciplina di bilancio e quella dell’uso responsabile dei fondi pubblici.</p>
      <p sl="fi">Pertanto ritengo che il nuovo bilancio sia eccellente.</p>
    </intervention>
  </section>
  <section id="creitem36" title="15. Relazione annuale dell’Unione europea sui diritti umani (discussione)">
    <intervention id="2-248" speaker_id="28380" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla relazione annuale dell’Unione europea sui diritti umani.</p>
    </intervention>
    <intervention id="2-249" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signor Presidente, signora Commissario, onorevoli deputati, è un grande onore per me essere qui oggi ad assistere a questo dibattito sulla nona relazione annuale dell’UE sui diritti umani. La relazione considera il periodo intercorso tra il 1° luglio 2006 e il 30 giugno 2007 ed è stata formalmente presentata al Parlamento europeo il 26 novembre, a Bruxelles.</p>
      <p sl="pt">Come negli anni precedenti, la nona relazione annuale UE sui diritti umani 2007 è una relazione veramente congiunta, preparata dalla Presidenza, dalla Commissione europea e dal segretariato generale del Consiglio. Lo scopo della relazione è quello di offrire una panoramica del lavoro svolto dall’Unione europea nel campo dei diritti umani durante le presidenze finlandese e tedesca. Essa mira a illustrare in che modo i valori comuni su cui si fonda la UE si traducono in attività concrete legate ai diritti umani nelle proprie relazioni bilaterali con i paesi terzi, nei consessi multilaterali e riguardo a una serie di tematiche. Un secondo obiettivo di questa relazione consiste nel garantire trasparenza alle attività dell’Unione in materia di diritti dell’uomo e anche nell’assicurare la visibilità di queste diverse attività fondamentali.</p>
      <p sl="pt">Vorrei ora sottolineare gli aspetti generali più rilevanti della politica UE in materia di diritti umani durante il periodo in questione. Essi sono: l’attuazione degli orientamenti UE in materia di diritti umani – come sapete, abbiamo già orientamenti sulla tortura, sulla pena di morte, sui difensori dei diritti umani e sui bambini nei conflitti armati; lo sviluppo di nuovi orientamenti UE più esaurienti sui diritti del fanciullo, incentrati all’inizio sul tema della violenza verso i bambini; il primo anno di attività del Consiglio dei diritti dell’uomo dell’ONU; la conclusione del processo di costruzione istituzionale di questa nuova organizzazione e, infine, l’integrazione dei diritti umani in tutti gli ambiti delle politiche UE, ivi compresa la gestione delle crisi nelle operazioni e nelle missioni nell’ambito della politica di sicurezza e difesa europea.</p>
      <p sl="pt">Benché la struttura di questa relazione segua ampiamente lo stesso formato dell’anno scorso, l’edizione di quest’anno cerca di porre anche l’accento su un’analisi che offra una panoramica più completa e approfondita dell’impatto e dell’efficacia dell’intervento dell’UE nei campi dei diritti dell’uomo e della democratizzazione. Questo accento sull’analisi deriva dai suggerimenti offerti dal Parlamento europeo e contenuti nella relazione Coveney di aprile.</p>
      <p sl="pt">La relazione presenta pertanto le attività dell’UE in materia di diritti umani sia per tematica, sia per paese. Quest’anno sono state aggiunte due nuove sezioni: una sulla politica di vicinato e un’altra sulla libertà di religione e di credo. Desideravamo, in tal modo, sottolineare l’importanza che diamo alla lotta all’intolleranza fondata sul credo o sulla religione.</p>
      <p sl="pt">La relazione annuale comprende commenti sulla risoluzione patrocinata dall’Unione europea in materia nel corso della sessione 2006 dell’Assemblea generale delle Nazioni Unite. Ho il piacere di informarvi che quest’anno abbiamo nuovamente appoggiato una risoluzione sull’intolleranza per motivi religiosi o di credo, che è stata adottata per consenso nella terza commissione ONU.</p>
      <p sl="pt">Nella sessione del Consiglio dei diritti dell’uomo iniziata ieri, 10 dicembre, a Ginevra, sarà presentata un’altra risoluzione UE in materia di intolleranza religiosa. Essa mira in particolare a rinnovare il mandato del relatore speciale. Spero che anche questa risoluzione sia adottata per consenso. La relazione contiene anche una sezione più esauriente relativa alle attività del Parlamento europeo di promozione e tutela dei diritti dell’uomo e della democrazia, in particolare tramite risoluzioni, ma anche udienze e discussioni organizzate dalla sottocommissione per i diritti umani, dalla commissione affari esteri e dalla commissione per lo sviluppo, e con i rappresentanti dei paesi terzi.</p>
      <p sl="pt">Il contributo essenziale dato dal Parlamento europeo ai nostri sforzi congiunti di promuovere e proteggere i diritti umani è innegabile. La relazione menziona anche i meccanismi sviluppati in ambito UE per garantire il rispetto e la tutela dei diritti umani. A tale proposito occorre ricordare la creazione dell’Agenzia per i diritti fondamentali, avvenuta il 1° marzo di quest’anno, in sostituzione del Centro europeo di monitoraggio del razzismo e della xenofobia. La relazione sottolinea, tra le altre attività, i passi compiuti al fine di attuare gli orientamenti UE in materia di diritti umani.</p>
      <p sl="pt">Vorrei iniziare ricordando i passi intrapresi quest’anno per attuare gli orientamenti sulla pena di morte. Cooperando con paesi di tutte le zone del mondo, l’UE ha dato grande impulso alla campagna contro la pena di morte. In tutto il periodo di riferimento, l’UE ha adottato diverse misure in materia di pena di morte, per cercare di convincere i paesi a cambiare posizione su questo tema e anche di salvare vite umane. Fu anche nell’ambito di questi orientamenti che nel 2006 presentammo una dichiarazione sulla pena di morte all’Assemblea generale delle Nazioni Unite che quest’anno ha condotto all’adozione della risoluzione contro la pena di morte il 15 novembre.</p>
      <p sl="pt">Abbiamo anche consolidato la nostra posizione contro la tortura nel contesto degli orientamenti e abbiamo continuato a migliorare l’attuazione degli orientamenti sui bambini nei conflitti armati e anche sui difensori dei diritti umani. Quest’anno, l’Unione ha anche avviato una nuova iniziativa e sviluppato una serie di orientamenti sui diritti del fanciullo che saranno adottati con ogni probabilità dal Consiglio alla fine di quest’anno.</p>
      <p sl="pt">Il fulcro della relazione continua ad essere costituito dalle attività dell’UE nel campo della politica estera e di sicurezza comune, dal dialogo sui diritti umani con vari paesi e dalle consultazioni a tre. Essa fornisce informazioni sullo sviluppo delle politiche e degli interventi in 20 tematiche diverse, tra cui non solo quegli ambiti in cui l’UE ha adottato orientamenti sui diritti umani, ma anche altre tematiche, come i diritti delle donne, dei fanciulli, la lotta al razzismo e alla tratta di esseri umani.</p>
      <p sl="pt">La relazione comprende un’analisi delle attività UE nei paesi confinanti e fornisce una panoramica delle attività dell’UE in seno alle organizzazioni internazionali. Vorrei ricordarvi a questo proposito che il periodo analizzato in questa relazione coincide con il primo anno di attività del Consiglio dei diritti dell’uomo, anno caratterizzato dal contributo attivo dell’Unione europea al lavoro di quest’ultimo.</p>
      <p sl="pt">Un’altra priorità dell’UE nel campo dei diritti dell’uomo è stata, come negli anni passati, l’integrazione di tali diritti in tutti gli aspetti delle politiche dell’Unione. Penso alla pianificazione ed esecuzione delle operazioni e delle missioni di gestione delle crisi nell’ambito della politica europea di sicurezza e di difesa e l’assegnazione alle missioni di appositi consulenti per i diritti umani e la parità di genere. I mandati dei rappresentanti speciali dell’Unione europea, inoltre, hanno ora assunto la forma di istruzioni concrete in questo ambito.</p>
    </intervention>
    <intervention id="2-250" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signor Presidente, anch’io accolgo con favore questa relazione UE, una relazione congiunta del Consiglio e della Commissione europea. Chi tra voi era presente la prima volta che ho parlato in questa stessa aula in veste di Commissario saprà che ho sempre desiderato che affrontassimo tutti assieme questa tematica. Vorrei anche ringraziare i parlamentari che hanno dato il proprio contributo alla nostra relazione. Alla fine, questo è un ottimo documento che esprime la nostra posizione e mostra i risultati che abbiamo ottenuto nel campo dei diritti umani.</p>
      <p sl="en">Ieri il mondo ha festeggiato la Giornata internazionale per i diritti umani, che quest’anno è particolarmente importante perché segna l’inizio delle celebrazioni per il 60° anniversario dell’adozione della Dichiarazione universale dei diritti dell’uomo. Quello fu il primo passo nella creazione di un quadro internazionale integrato per la tutela dei diritti umani, a cui seguì un’eccezionale sistematizzazione del diritto internazionale in materia di diritti umani nei decenni passati.</p>
      <p sl="en">La sfida, oggi, sta nell’attuazione pratica di questi diritti, in tutto il mondo. Per esempio, la deplorevole situazione dei diritti umani in Birmania/Myanmar, in Sudan (nel Darfur), in Iran e nello Zimbabwe ci ricordano insistentemente la sfida che ci attende, una sfida che ci viene oggi ricordata dal vincitore del Premio Sacharov, l’avvocato Osman. Egli ci ha indicato la via con chiarezza.</p>
      <p sl="en">Desidero richiamare la vostra attenzione su quattro aspetti fondamentali che hanno contrassegnato in modo netto le attività dell’Unione europea nell’anno trascorso. In primo luogo, abbiamo assistito a importanti cambiamenti nel sistema dei diritti umani delle Nazioni Unite. La fase di sviluppo istituzionale del Consiglio dei diritti dell’uomo è stata completata più o meno positivamente, e vi è motivo per un cauto ottimismo, a condizione che il Consiglio si occupi delle violazioni dei diritti umani tempestivamente in qualunque momento e ovunque esse avvengano.</p>
      <p sl="en">Detto questo, siamo stati lieti di vedere che, a seguito dell’iniziativa dell’UE, il Consiglio dei diritti dell’uomo ha adottato misure per risolvere la grave violazione dei diritti umani in Birmania/Myanmar e in Darfur, nel Sudan. Inoltre, vediamo anche positivamente la creazione del sistema di Revisione periodica universale che, a partire dall’anno prossimo, consentirà anche un accurato esame periodico della situazione dei diritti umani in ogni Stato membro dell’ONU.</p>
      <p sl="en">Nonostante la creazione del Consiglio dei diritti dell’uomo, il terzo comitato dell’Assemblea generale delle Nazioni Unite resta, naturalmente, una tribuna altrettanto importante per i diritti umani. L’Unione europea continuerà a sfruttare al massimo tale comitato per proporre risoluzioni sia su specifici temi, sia rivolte a singoli paesi. Alla seduta di quest’anno è stato registrato un grande successo: è stata adottata per la prima volta una risoluzione che chiede la moratoria sull’uso della pena di morte. Grazie all’iniziativa dell’UE e alla costituzione di un’alleanza transregionale, la storica condanna della pena di morte segna una tappa cruciale nella creazione di un consenso a livello internazionale volto alla sua definitiva eliminazione.</p>
      <p sl="en">In secondo luogo, uno dei più importanti strumenti a nostra disposizione per sollevare le questioni relative ai diritti umani con i paesi terzi è costituito dai dialoghi sui diritti dell’uomo. Ci consentono inoltre di parlare di determinate questioni dei diritti umani con un paese partner , di presentare raccomandazioni di miglioramento e di discutere anche dei possibili metodi per promuovere la riforma mediante progetti di formazione o di cooperazione. L’anno scorso è stato registrato un considerevole aumento del numero di dialoghi sui diritti dell’uomo.</p>
      <p sl="en">Oggi stiamo conducendo dialoghi con circa 25 paesi partner . Per esempio, abbiamo avviato dialoghi sui diritti umani con la maggior parte dei paesi europei vicini, e le riunioni iniziali sono state generalmente piuttosto costruttive, talvolta molto costruttive.</p>
      <p sl="en">La prima tornata dei dialoghi tra esperti di diritti umani, anche con l’Unione africana, ha aperto nuove possibilità di impegno con il continente africano in materia di diritti umani. A maggio 2007, l’Unione europea ha tenuto il suo primo dialogo sui diritti umani con l’Uzbekistan, e la strategia UE per l’Asia centrale prevede l’avvio di questi dialoghi con tutti i paesi dell’Asia Centrale.</p>
      <p sl="en">Tuttavia, con la crescita del numero di dialoghi, occorre essere vigili per garantire coerenza ed efficacia, un punto giustamente sottolineato dal Parlamento europeo nella sua risoluzione del 6 settembre 2007.</p>
      <p sl="en">Terzo: desidero passare ad esaminare le linee direttrici comunitarie sui diritti umani. Sono lieta, e la Presidenza del consiglio lo ha già notato, che nel 2007 si sia registrata l’adozione di nuove linee direttrici sulla promozione e la protezione dei diritti del fanciullo, oltre a una strategia di attuazione. Come prima priorità, in conformità alle linee direttrici, affronteremo il cruciale tema della violenza contro i minori.</p>
      <p sl="en">Come avviene per tutte le linee direttrici dell’UE, ovviamente è l’attuazione che conta. L’Unione europea si è attivata soprattutto nel quadro di linee guida sulla pena di morte, sulla tortura e i maltrattamenti, con varie iniziative generali, ma anche con molte informazioni specifiche su singoli casi di pena capitale o di tortura in una serie di paesi terzi. Solleveremo costantemente queste questioni nei dialoghi politici con i paesi terzi.</p>
      <p sl="en">Infine, devo ricordare lo Strumento europeo per la democrazia e i diritti umani (EIDHR), in vigore dal gennaio 2007. L’EIDHR ci permette di finanziare direttamente le organizzazioni della società civile di tutto il mondo, senza l’intervento dei governi. Esso è diventato uno strumento essenziale per rafforzare le organizzazioni di base in tutto il mondo, senza le quali i diritti umani e la democrazia non potrebbero prosperare. L’EIDHR pone nuova enfasi sulla promozione della democrazia e ci permette inoltre di sostenere le iniziative a favore delle linee direttrici comunitarie sui diritti umani.</p>
      <p sl="en">Un’ulteriore innovazione è rappresentata dal fatto che ora è possibile mobilitare fondi per aiutare gli attivisti per i diritti dell’uomo che si trovano in situazioni di pericolo a causa delle proprie attività. In totale, saranno stanziati circa 140 milioni di euro all’anno nel quadro di questo strumento, inoltre sono aperti i primi inviti a fornire proposte di progetto.</p>
      <p sl="en">Il tempo a mia disposizione mi permette di affrontare soltanto quei pochi punti. Tuttavia, penso che qualunque lettore di questa ottima e interessante relazione annuale non possa non essere colpito dalla mera portata geografica delle nostre attività sui diritti umani e dalla varietà di tematiche esaminate.</p>
      <p sl="en">Oltre agli argomenti già menzionati, vorrei dire che l’Unione europea si è occupata di questioni così diverse come la promozione dell’adesione alla Tribunale penale internazionale (TPI), i diritti delle donne e i diritti dei disabili.</p>
      <p sl="en">Il 2007 è stato un anno di obiettivi raggiunti. Tuttavia, sappiamo anche che le violazioni dei diritti umani restano, purtroppo, endemiche in tutto il mondo. In questo 60° anniversario della Dichiarazione universale dei diritti dell’uomo, proseguiremo, ovviamente, nei nostri sforzi per far sì che i diritti contenuti in quella Dichiarazione diventino una realtà tangibile per noi tutti.</p>
    </intervention>
    <intervention id="2-252" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">a nome del gruppo PPE-DE. – Prima di tutto, desidero ringraziare tutti coloro che hanno redatto la relazione annuale. Non soltanto il Parlamento europeo, ma anche istituzioni come il Consiglio dei diritti dell’uomo delle Nazioni Unite, il Consiglio d’Europa e le ONG che continuano a lavorare nel campo della protezione dei diritti umani, un dialogo che non si potrà mai sopravvalutare, hanno atteso a lungo questo documento. Sto parlando del dialogo tra il Parlamento europeo, la sua sottocommissione per i diritti umani e il Consiglio dei diritti dell’uomo dell’ONU, la società e i gruppi che li compongono.</p>
      <p sl="lt">Concordo con le idee espresse dal paese che detiene la Presidenza del Consiglio UE e dal Commissario. Tuttavia, desidero sottolineare alcuni punti.</p>
      <p sl="lt">La relazione annuale è un’indagine dettagliata delle azioni intraprese dall’UE in tutto il mondo nel campo dei diritti dell’uomo. Essa riguarda l’attività degli Stati membri dell’UE, della Commissione e del Parlamento europeo. La relazione fornisce un resoconto della situazione in alcune regioni del mondo, ma ritengo che escluda diverse questioni che l’avrebbero reso ancora più preziosa.</p>
      <p sl="lt">Innanzitutto, la relazione è carente nella valutazione della politica per i diritti umani dell’UE. A fine anno sarebbe bene conoscere l’opinione del Consiglio e della Commissione sui risultati e sull’effetto delle azioni descritte. Tale resoconto avrebbe un valore molto superiore rispetto a un mero elenco delle azioni intraprese, per quanto lungo possa essere tale elenco. Un approccio attento ai risultati metterebbe in evidenza tutte le azioni avviate dall’UE nel campo della protezione dei diritti umani e ne sottolineerebbe l’irrilevanza. Ciò vale anche per i singoli casi ricordati nella relazione: quali risultati ha realmente ottenuto l’Unione europea? Va forse detto che le nostre tattiche e attività non hanno prodotto alcun risultato o hanno avuto persino conseguenze negative?</p>
      <p sl="lt">D’altro canto, mi serve una spiegazione più chiara dell’operato del Parlamento europeo e delle raccomandazioni di risoluzione che abbiamo adottato. Per il Parlamento europeo sarebbe positivo sapere quale delle sue raccomandazioni sono state esaminate dalla Commissione e dal Consiglio, quali sono state attuate e quali sono stati i risultati.</p>
    </intervention>
    <intervention id="2-253" speaker_id="4328" name="Raimon Obiols i Germà" is_mep="True" mode="spoken">
      <p sl="es">a nome del gruppo PSE . – Signor Presidente, vorrei fare tre brevi osservazioni su questa nona relazione, seguite da una breve riflessione sulle relazioni future.</p>
      <p sl="es">Le mie osservazioni sono positive. Prima vorrei dire che, benché questa relazione segua la struttura delle versioni precedenti, si pone maggiormente l’accento su un’analisi dettagliata. Alcune tematiche vengono persino esaminate da un doppio punto di vista: geografico e tematico. Questo è positivo.</p>
      <p sl="es">Secondo: un’altra caratteristica positiva è la maggiore enfasi della relazione sull’abolizione della pena di morte, sulla tortura, sui diritti del fanciullo e una maggiore attenzione alla protezione dei difensori dei diritti umani.</p>
      <p sl="es">Apprezzo inoltre il maggiore accento posto sulla particolare vulnerabilità delle donne in situazioni di abuso, e di conseguenza all’esigenza di rafforzarne la protezione.</p>
      <p sl="es">Il mio terzo appunto riguarda il fatto che questa relazione riguarda il primo anno del Consiglio dei diritti dell’uomo dell’ONU. L’UE ha svolto un ruolo attivo nell’introduzione del meccanismo della revisione periodica universale e questo potrebbe creare sinergie molto positive.</p>
      <p sl="es">Infine, vorrei condividere con voi una riflessione che coincide in parte con i pensieri dell’onorevole Andrikienė. Stiamo compiendo rapidi passi avanti verso la creazione di una diagnosi molto più completa ogni anno che passa, ma abbiamo ancora molta strada da fare per trasformare questa esauriente e oculata analisi in risultati più tangibili ed efficaci per l’azione dell’Unione europea.</p>
      <p sl="es">Questo significa, pertanto, che dobbiamo sviluppare un dispositivo concettuale ed analitico che ci permetta di valutare i nostri strumenti. Il modo in cui ci poniamo verso il dialogo con i paesi terzi, la condizionalità, i termini del discorso che utilizziamo per denunciare determinate situazioni, l’uso di due pesi e due misure a seconda delle dimensioni o dell’importanza strategica di questo o quel paese, tutto questo, secondo noi, andrebbe esaminato a fondo, e speriamo che sia preso in considerazione nelle future versioni delle nostre relazioni annuali.</p>
      <a text="(Applausi)"/>
    </intervention>
    <intervention id="2-254" speaker_id="4529" name="Sarah Ludford" is_mep="True" mode="spoken">
      <p sl="en">a nome del gruppo ALDE. – Signor Presidente, penso che il Parlamento europeo sia partito con il piede giusto, in vista della celebrazione del 60° anniversario della Dichiarazione universale dei diritti dell’uomo, con il conferimento del Premio Sacharov per la libertà di pensiero allo straordinario Salih Mahmoud Osman.</p>
      <p sl="en">Ma egli ci ha detto che stiamo venendo meno al nostro dovere di proteggere la popolazione del Darfur e che l’UE deve investire determinazione e risorse, truppe comprese, in quella iniziativa. Come mai un’Unione europea che predica i diritti umani permette l’omicidio di 600 000 persone e lo sfollamento di altri quattro milioni? L’UE deve potenziare la propria capacità di intervento in situazioni di crisi come questa. Senza azioni concrete, le nostre parole sulla promozione di valori condivisi resteranno lettera morta. Penso che molti dei miei elettori e le vittime della situazione in Darfur saranno stati sorpresi vedendo che i leader dell’UE sorseggiavano cocktail a Lisbona con i Presidenti di Zimbabwe e Sudan, lo scorso fine settimana.</p>
      <p sl="en">Una grave lacuna nella relazione sui diritti umani 2007 del Consiglio e della Commissione è rappresentata da qualunque reazione alle rivelazioni, fatte anche da questo Parlamento, della collusione di governi dell’Unione europea nelle operazioni di “consegna straordinaria”. Ci hanno detto che l’UE si è occupata attivamente del tema della tortura. Come può l’Unione europea, che si batte per i diritti dell’uomo e per l’eliminazione della tortura, non aver dato affidabilità, né aver appurato la verità, ma aver fornito soltanto vuote smentite e blande rassicurazioni del proprio coinvolgimento in questa barbarie? La firma della Carta dei diritti fondamentali questa settimana, benché sia cosa gradita, non ultimo perché sarà la prima volta che la discriminazione basata sull’orientamento sessuale viene vietata in uno strumento del diritto umanitario internazionale, suona vuota se nella pratica vediamo posizioni ipocrite.</p>
      <p sl="en">Infine, l’avvocato Osman ha anche avvertito che la giustizia e l’attendibilità non devono essere compromesse da un accordo politico e che occorre spezzare la rete di impunità. Penso che potremo applicare tale avvertimento all’attuale situazione nei Balcani. L’Unione europea non deve farsi ricattare dalla Serbia firmando l’Accordo di associazione in cambio della perdita del Kosovo, a meno che e finché Ratko Mladić e Radovan Karadžić non saranno consegnati al Tribunale dell’Aia. Non possiamo dimenticare il giudizio del procuratore dell’Aia Carla Del Ponte secondo cui il governo serbo ha deliberatamente evitato di consegnare Mladić e Karadžić alla giustizia. Non possiamo premiare la Serbia affinché si astenga da una reazione violenta sul tema del Kosovo.</p>
    </intervention>
    <intervention id="2-255" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN. – Signor Presidente, la difesa dei diritti umani deve essere questione di coscienza, e non deve vuol dire seguire la moda intellettuale del momento, qualunque essa sia. Chiedo pertanto che le attività dell’Unione europea in quest’ambito siano permeate di una maggiore sensibilità per la questione della libertà religiosa. Le coscienze dei credenti sono sempre più spesso sotto attacco, e il problema oggi ha raggiunto proporzioni drammatiche.</p>
      <p sl="pl">Posso citare i casi di Cina, Birmania, Corea del Nord, Iran, Sudan, Eritrea, Vietnam, ma anche Russia, Arabia Saudita, Uzbekistan e Cuba. La lista è sufficientemente lunga? Sorprende, pertanto, che si dedichi così poca attenzione al problema, specialmente nella prima parte della relazione. Vedo con piacere che le tematiche di genere e i diritti dei bambini sono state alcune delle priorità nel nostro ordine del giorno, ma mi rammarico per la scarsa attenzione alla libertà religiosa. Ciò può essere interpretato come un’indicazione che alcuni in Europa sono prevenuti verso la fede in quanto tale.</p>
      <p sl="pl">L’Unione europea deve creare con urgenza orientamenti generali sulla libertà religiosa. La libertà religiosa è il diritto umano più frequentemente violato con impunità nel mondo contemporaneo.</p>
    </intervention>
    <intervention id="2-256" speaker_id="4385" name="Hélène Flautre" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, accolgo con favore questa relazione annuale. Si tratta di un importante lavoro che ci permette di avere una visione d’insieme delle iniziative intraprese nel corso di un anno e sotto due presidenze per l’attuazione della politica UE in materia di diritti umani. Ovviamente non è un’impresa da poco: è uno strumento pratico e un documento di riferimento.</p>
      <p sl="fr">Per tutte queste ragioni, penso che l’onorevole Andrikienė abbia ragione. La relazione manca di un certo grado di valutazione obiettiva, analisi e spirito critico, e non traendo alcuna conclusione dalle tematiche che affronta, manca di raccomandazioni. Non sviluppa sufficientemente i successi o i fallimenti di questa politica. Questo, spero, e sono sicuro che sarà così, sarà fatto dai deputati nella relazione che il Parlamento dovrà redigere in primavera: il loro lavoro deve andare in questa direzione.</p>
      <p sl="fr">Si notano inoltre alcuni inquietanti silenzi in questa relazione. Come ha ricordato l’onorevole Ludford, la sezione sui diritti umani relativa alla lotta al terrorismo fortunatamente si conclude con un cenno al lavoro del Parlamento sui voli CIA e sulle “consegne straordinarie”, ma nulla dice dell’inazione del Consiglio nelle sue inchieste, nell’accusare i responsabili, e dice anche meno del risarcimento delle vittime ingiustamente trasferite, imprigionate o torturate.</p>
      <p sl="fr">Parimenti, la sezione sul diritto di asilo e la migrazione nulla dice delle violazioni di massa dei diritti dei migranti; non valuta in alcun modo l’attuazione degli accordi per una serie di rimpatri, non dice nulla della gestione quasi militarizzata delle frontiere, nulla delle migliaia di persone che muoiono cercando di raggiungere le nostre coste, benché il lavoro dei deputati su queste tematiche sia costante e di ampio respiro.</p>
      <p sl="fr">Inoltre, leggendo questa relazione, non è possibile capire le ragioni per cui i nostri Stati membri si sono messi in una posizione molto imbarazzante nei confronti dei nostri partner e del diritto internazionale rifiutandosi apertamente di ratificare la Convenzione sui lavoratori migranti e sulle loro famiglie. Su queste questioni la nostra politica interna si ripercuote sui diritti umani al di là delle nostre frontiere.</p>
      <p sl="fr">Plaudo all’adozione della Carta dei diritti fondamentali che ci aiuterà a guardare a noi stessi con maggiore saggezza, Gran Bretagna e Polonia comprese. L’analisi dei nostri successi potrebbe anche essere utile per ispirare le nostre strategie future. Il Commissario Ferrero-Waldner ha ragione: occorre analizzare il ruolo decisivo dell’UE nell’adozione da parte del Consiglio ONU dei diritti dell’uomo di meccanismi di lavoro promettenti e impegnativi, come la recente adozione di una risoluzione a favore di una moratoria della pena di morte. Una Presidenza attiva, un Consiglio mobilitato, un Parlamento europeo all’offensiva e tenaci organizzazioni della società civile stanno contribuendo a fare dell’Europa un attore concreto sulla scena mondiale: questa è un’ottima notizia molto incoraggiante.</p>
    </intervention>
    <intervention id="2-257" speaker_id="28217" name="Patrick Louis" is_mep="True" mode="spoken">
      <p sl="fr">a nome del gruppo IND/DEM. – Onorevoli colleghi, “è nato un uomo nuovo dei diritti umani che non ha nient’altro che il nome in comune con il suo antenato del 1789”: questa fu la piccata descrizione usata dal filosofo Marcel Gauchet per descrivere la Carta dei diritti fondamentali qui proclamata e resa vincolante dall’articolo 6 del trattato di Lisbona.</p>
      <p sl="fr">Sappiamo che in molti ambiti i numerosi diritti che contiene contraddicono i diritti e le libertà sanciti nelle nostre costituzioni nazionali. Il diritto europeo è superiore al diritto nazionale, anche al diritto costituzionale. In tal caso, cosa ne sarà del principio secolare dinanzi all’articolo 10 della Carta, che dichiara che la libertà religiosa comprende la libertà di manifestare la propria religione sia in pubblico che in privato? Cosa ne sarà del principio dell’uguaglianza dinanzi all’articolo 20 e successivi della Carta, che compilano un catalogo dei diritti delle vittime basato sulla loro appartenenza a un determinato gruppo? Cosa ne sarà del principio della libertà, che comprende il diritto all’autodeterminazione, dinanzi agli articoli dal 6 al 19 che lo confondono con i diritti della persona e con la semplice possibilità di richiedere un servizio ad altri?</p>
      <p sl="fr">Quello che stiamo tentando di fare è accelerare la trasformazione di cittadini che possono controllare il proprio futuro in semplici consumatori, fornitori passivi di servizi, e non potremmo fare di meglio. Ai miei colleghi deputati che apprezzano le libertà secolari del proprio paese e i diritti sanciti nella propria costituzione, posso solo dire una parola: svegliatevi!</p>
    </intervention>
    <intervention id="2-258" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, una politica dei diritti umani incoerente è ipocrita e poco credibile. L’Unione europea è nel giusto quando desidera sostenere i diritti umani nei paesi terzi, ma per essere credibile, deve anche rispettare tutti i diritti democratici fondamentali al suo interno.</p>
      <p sl="nl">Non sempre lo facciamo, specialmente per quanto riguarda il diritto alla libertà di espressione. Quel diritto è uno dei diritti fondamentali, se non il diritto più fondamentale di tutti, ma viene sempre più spesso visto come un problema. In particolare, la critica al fallimento della politica dell’immigrazione e dell’integrazione è sempre etichettata come razzismo e quindi criminalizzata.</p>
      <p sl="nl">Anche la relazione in esame commette questo errore. Si rischia di essere perseguiti e condannati, non per qualcosa che si è commesso, ma per le proprie opinioni e per l’espressione di tali opinioni. In tal modo la politica seguita non produce soluzioni ai problemi, ma la politica stessa diventa parte del problema.</p>
    </intervention>
    <intervention id="2-259" speaker_id="4256" name="Ari Vatanen" is_mep="True" mode="spoken">
      <p sl="en">Signor Presidente, sono grato per questa relazione, ma vorrei sottolineare che i nostri diritti umani sono ancora selettivi, sono politicamente corretti. Perfino in questa Assemblea non abbiamo potuto ospitare una mostra fotografica sulle atrocità in Cecenia perché temevamo che i russi non avrebbero gradito.</p>
      <p sl="en">Riguardo al nostro dialogo per i diritti umani con la Cina, non vi è stato alcun accenno ai 30 - 40 milioni di bambine che mancano all’appello, dal punto di vista demografico, in Cina. Dove sono quelle bambine? Sono vittime di aborto, uccise dopo la nascita o abbandonate, oppure nelle mani della criminalità organizzata. Pertanto, la prossima volta, la nostra missione deve essere quella di chiarire la questione con le autorità cinesi.</p>
      <p sl="en">Ma le cose vanno meglio nell’UE? Non voglio assolutamente che qualcuno si senta in colpa. Tutto ciò che chiedo è che voi consideriate quale è il fondamento dell’umanità. Perché puntiamo il dito, giustamente, verso quei paesi che prevedono la pena di morte quando anche noi abbiamo una pena di morte nell’UE, con oltre un milione di bambini che vengono soppressi prima di poter nascere? Chiedo soltanto se tutto ciò non è forse disumano. Possiamo costruire una società più solida quando la vita umana non ha un valore assoluto?</p>
      <p sl="en">La nostra prima missione deve essere quella di difendere gli indifesi, i più vulnerabili. Questa è solidarietà vera. Forse questo non è un ragionamento politicamente corretto, ma dobbiamo chiederci dove siano finiti i valori. Sono diventati negoziabili? Possono i valori dei diritti umani dipendere da una maggioranza ottenuta oggi, che può diventare minoranza domani? Per dirla in modo semplice, il primo diritto umano è quello alla nascita. Sono felicissimo di essere nato, e sono sicuro che anche i miei colleghi lo siano. Fondandoci sul valore assoluto della vita umana, possiamo costruire una società fondata sulla compassione e sull’amore. Non possiamo costruire un domani migliore sulla sabbia bagnata dalle lacrime di bambini mai nati.</p>
    </intervention>
    <intervention id="2-260" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, abbiamo davanti a noi la relazione annuale dell’UE sui diritti umani. Si tratta di un’eccellente relazione. E’ in effetti uno dei migliori documenti prodotti ultimamente nell’Unione europea e un positivo esempio di azione coordinata nel campo dei diritti umani di tutte le principali istituzioni europee, in questo caso il Consiglio e la Commissione.</p>
      <p sl="pl">La politica dell’Unione europea sui diritti umani è la migliore di tutte le sue politiche per quanto riguarda il suo sviluppo. Essa simbolizza il significato dell’Unione europea nella moderna civiltà dell’inizio del XXI secolo, al di là del mercato comune. L’Unione europea effettivamente parla sulla scena internazionale con una voce sola sui diritti umani. Non ha alcuna esitazione a presentare la propria posizione, non sempre in linea con quella degli Stati Uniti. L’Unione si sta dimostrando sempre più efficace e utile agli individui perseguitati da regimi antidemocratici in tutto il mondo.</p>
      <p sl="pl">Tuttavia, signor Presidente, comprendiamo bene che molto resta da fare. Il vincitore del Premio Sakharov di quest’anno, Salih Mahmoud Mohamed Osman, lo ha detto chiaramente per esempio nel discorso che ha tenuto oggi dinanzi all’Assemblea. Dobbiamo considerare quale intervento sia necessario per rendere più efficace la politica dei diritti umani dell’Unione europea. Ho in mente in particolare uno studio della situazione riguardante i diritti umani in Russia in seguito alle elezioni nel paese. Penso anche alla situazione in Cina alla vigilia delle Olimpiadi che il paese ospiterà l’anno prossimo. C’è molto da fare per l’Unione europea in quel paese, specialmente per quanto riguarda i diritti umani.</p>
    </intervention>
    <intervention id="2-261" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, il Presidente in carica del Consiglio ha detto che le tematiche dei diritti umani devono essere considerate in tutte le politiche. E’ vero, ed è quello che deve accadere negli affari esteri, ma l’UE deve anche dare un’occhiata al cortile di casa propria. I lavoratori stranieri che vivono nell’UE vengono trattati tenendo conto dei diritti umani di tutti? Qui vi è una grande povertà. In realtà, questo punto non rientra nella politica ufficiale dell’UE. Viene affidato all’esterno, alla Chiesa e agli enti di beneficenza. L’UE deve adottare una posizione più convinta sui diritti umani; sono i fatti che contano, non le parole.</p>
      <p sl="fi">Infine, vorrei sollevare la questione della crisi umanitaria in Iraq, che sta raggiungendo dimensioni catastrofiche. Quattro milioni e mezzo di persone circa sono state costrette ad abbandonare le proprie case, e gli iracheni l’anno scorso hanno formato il gruppo più consistente dei richiedenti asilo in Europa. L’UE ha risposto alla crisi stanziando 4 milioni di euro per il lavoro dell’Agenzia ONU per i rifugiati e della Croce Rossa dei Paesi Bassi, e prevede altri 11 milioni di euro per i servizi sanitari e le scuole del paese. Ma questo sostegno proveniente da una ricca Unione europea e destinato a questi 4,5 milioni di persone che si trovano, senza colpa alcuna, in una situazione così difficile è sufficiente? La crisi irachena è una delle più gravi del mondo.</p>
    </intervention>
    <intervention id="2-262" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Signor Presidente, in questa relazione accolgo con grande favore soprattutto la sezione riguardante le azioni dei deputati di questo Parlamento. L’assegnazione del Premio Sacharov ad Alexander Milinkievich, nonché la forte e chiara condanna dell’omicidio di Anna Politkovskaja hanno mostrato che l’Europa non resterà a guardare, e non ignorerà le violazioni dei diritti umani al di là delle nostre frontiere orientali. Ma molto resta da fare in proposito.</p>
      <p sl="pl">Le ultime elezioni al parlamento russo hanno dimostrato che in quel paese i principi e le libertà fondamentali sono violate come se nulla fosse. I fatti accaduti in Russia mettono in discussione le periodiche consultazioni tra l’Unione europea e la Federazione russa nel campo dei diritti umani. Forse è venuto il momento di ridefinire la natura di questi incontri, introducendo sanzioni quando non si registrano progressi nell’attuazione degli impegni presi e creando meccanismi per il monitoraggio della loro attuazione. Una cosa è certa. La Russia si sta allontanando sempre più dalla democrazia.</p>
      <p sl="pl">Possiamo soltanto sperare che l’anno prossimo avremo altre ragioni per congratularci con noi stessi per non aver sprecato tempo e opportunità per fare del mondo un luogo migliore.</p>
    </intervention>
    <intervention id="2-263" speaker_id="28239" name="Milan Horáček" is_mep="True" mode="spoken">
      <p sl="de">Signor Presidente, la relazione contiene positive innovazioni. Contiene, per esempio, un capitolo sulla politica di vicinato europea. La relazione descrive anche il deterioramento della situazione dei diritti umani in Russia ma lancia un ammonimento contro eventuali mosse volte a isolare il paese. Cionondimeno, è importante che i successivi dialoghi comportino ulteriori discussioni su tematiche quali la libertà di espressione, la libertà di stampa e la libertà religiosa, la legislazione anti-ONG ed antiestremista, la lotta al terrorismo e la questione cecena. Il Consiglio e la Commissione devono creare un meccanismo di controllo. In più, vi è una completa indisponibilità da parte russa ad impegnarsi con le ONG. Dobbiamo sperare che il governo russo accetti alla fine di partecipare alle consultazioni di preparazione dei colloqui sui diritti umani.</p>
      <p sl="de">La relazione dimostra che l’UE è diventata più attiva nel campo dei diritti umani, ma purtroppo non coglie l’occasione per avviare una riflessione più critica sulla situazione dei diritti umani nell’Unione stessa. Questo, tuttavia, va fatto se vogliamo perseguire una politica credibile in materia di diritti umani.</p>
    </intervention>
    <intervention id="2-264" speaker_id="33964" name="Roberta Alma Anastase" is_mep="True" mode="spoken">
      <p sl="ro">Onorevoli colleghi, desidero congratularmi con le istituzioni europee per aver redatto questa relazione, la quale rappresenta un vero indicatore dell’importanza che l’Unione europea concede ai diritti umani e alla promozione dei valori democratici in tutto il mondo. Si tratta di una relazione molto dettagliata e apprezzo l’iniziativa di estenderla anche ad altri campi. Allo stesso tempo, sullo stesso tema del miglioramento, vorrei porre l’accento su tre aspetti di grande rilevanza, che deve costituire la priorità dell’azione europea in futuro.</p>
      <p sl="ro">Prima di tutto, vorrei sottolineare l’importanza della promozione e del rispetto dei diritti umani, in qualità di garante della pace in Europa. L’Europa di oggi è un’Europa globalizzata e multietnica, e il riconoscimento e il reciproco rispetto dei nostri diritti e delle nostre libertà devono essere alla base della promozione della tolleranza e della comprensione. Pertanto, garantire i diritti delle minoranze, in particolare nei Balcani occidentali e nel quadro della politica di vicinato, oltre a intensificare gli sforzi dell’Unione europea in questa direzione, è di fondamentale importanza.</p>
      <p sl="ro">Allo stesso tempo, la promozione dei diritti dei rom e la loro integrazione nella comunità europea, anche creando un’apposita agenzia, devono continuare a consolidarsi.</p>
      <p sl="ro">La situazione dei diritti umani sul territorio dell’Unione europea, che aspira al ruolo di promotrice dei diritti umani, non è meno importante e, pertanto, è un riferimento. In questo ambito, esprimo la mia preoccupazione per il recente deterioramento della situazione dei romeni in Italia, con gravissime violazioni dei loro diritti. Pertanto, ho chiesto alla Commissione e al Consiglio di intervenire con forza per ripristinare i diritti dei romeni ed evitare il ripetersi di situazioni di questo tipo in futuro.</p>
      <p sl="ro">Infine, vorrei richiamare l’attenzione del Consiglio e della Commissione sull’esigenza di consolidare i meccanismi di valutazione dell’Unione europea nell’ambito delle relazioni annuali in materia di diritti umani. Soltanto conoscendo i risultati concreti potremo sviluppare queste azioni in modo coerente e incisivo. Inoltre, l’esame e la valutazione delle azioni regionali dell’Unione europea, anche nello sviluppo delle sinergie nel Mar Nero, vanno integrati nelle future relazioni.</p>
    </intervention>
    <intervention id="2-265" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, saluto anch’io con favore la relazione annuale del Consiglio e della Commissione di quest’anno. Essa segna certamente un passo avanti nella fornitura di ulteriori dettagli, che avevamo chiesto negli anni scorsi. Ma, se posso dire, è ancora leggermente più dettagliata nella parte descrittiva e un po’ più breve nella parte analitica di quanto desidereremmo.</p>
      <p sl="en">Tuttavia, desidero congratularmi di cuore con la Presidenza portoghese per le loro nuove linee direttrici sui diritti del fanciullo: un grosso passo avanti.</p>
      <p sl="en">Spero che l’anno prossimo le Presidenze che verranno garantiscano un ruolo efficace all’Agenzia per i diritti fondamentali e il miglioramento della legislazione UE al fine di offrire una tutela efficace dalla discriminazione per qualsiasi motivo e mantengano invariata la pressione sui paesi dei Balcani occidentali affinché assicurino alla giustizia i criminali di guerra.</p>
      <p sl="en">Desidero inoltre chiedere lo specifico sostegno europeo, l’anno prossimo, alla relazione finale del rappresentante personale del Segretario Generale dell’ONU sulle questioni relative al commercio e ai diritti umani. In qualità di relatore del Parlamento su questa tematica, sono profondamente preoccupato che questa settimana, a Bangalore, i tribunali indiani cerchino di eseguire un mandato di arresto internazionale contro sette attivisti olandesi della Clean Clothes Campaign per aver pubblicato su Internet una relazione sulle violazioni contro i lavoratori del fornitore indiano del marchio G-Star , tra cui straordinari forzati, e violenze fisiche e verbali.</p>
      <p sl="en">Ciò risulta in contrasto con le responsabilità del governo indiano previsti dall’articolo 19 del Patto internazionale sui diritti civili e politici. Chiedo al Consiglio e alla Commissione di indagare su questo caso, e faccio appello a tutti i governi dell’Unione europea affinché non diano seguito a questo mandato di arresto su una questione fondamentale che ha a che fare sia con i diritti dei lavoratori, sia con la libertà di parola.</p>
    </intervention>
    <intervention id="2-266" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signor Presidente, la relazione contiene informazioni sui colloqui con i leader russi e cinesi sul rispetto dei diritti umani. Purtroppo, le informazioni non sono molto specifiche. Nel frattempo, prosegue il conflitto tra la polizia e l’esercito russo sugli organi di ceceni. I ceceni vengono prelevati dalle loro case, e quando tutti gli organi adatti ai trapianti sono stati espiantati dai loro corpi, vengono gettati via.</p>
      <p sl="pl">In Cina, gli organi vengono espiantati da detenuti politici. Il Consiglio d’Europa ha rilasciato dichiarazioni su questi casi all’inizio di quest’anno. Tutto ciò che il nostro Parlamento è riuscito a fare è stato smantellare un cartellone che illustrava i crimini commessi dalla Russia nei confronti del popolo ceceno. Una sera il cartellone è stato rimosso perché ritenuto troppo impressionante. Vorrei sottolineare che è stato il cartellone ad essere ritenuto troppo impressionante, non le azioni che illustrava.</p>
      <p sl="pl">Per quanto tempo tollereremo ancora il genocidio? Vorrei chiedere chiarimenti per sapere se il problema a cui ho fatto riferimento è stato sollevato nei colloqui con Russia e Cina.</p>
    </intervention>
    <intervention id="2-267" speaker_id="28306" name="Ana Maria Gomes" is_mep="True" mode="spoken">
      <p sl="pt">Devo congratularmi con la Presidenza portoghese per questa relazione che contiene una dettagliata descrizione del prezioso lavoro svolto, in particolare la moratoria sulla pena di morte. Tuttavia, manca un’analisi critica e, soprattutto, autocritica. Mi riferisco alla mancata reazione da parte del Consiglio europeo alle raccomandazioni di questo Parlamento e del senatore Dick Marty sui cosiddetti voli CIA. Nonostante siano state portate prove che indicano che il territorio e gli agenti di vari Stati membri siano implicati nel sequestro e nella tortura di sospetti di terrorismo, a cui pertanto è stata negata giustizia, il Consiglio europeo, e la Presidenza portoghese in particolare, finora non hanno fatto nulla per scoprire esattamente cosa è accaduto, per attribuire la colpa e per impedire che questi atti criminali si ripetano.</p>
      <p sl="pt">Nonostante ammissioni e indagini negli USA, i governi europei nascondono ancora la testa nella sabbia, offendendo i valori europei e gli interessi fondamentali e compromettendo gravemente la credibilità dell’Europa nel campo della promozione universale dei diritti umani.</p>
    </intervention>
    <intervention id="2-268" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, vorrei dire quanto sia lieta che il mio paese, la Polonia, abbia deciso di ritirare le proprie riserve rispetto alla creazione della Giornata mondiale contro la pena di morte. Non solo questa decisione riflette precisamente i sentimenti del popolo polacco, ma consente anche all’Unione di parlare con una voce sola.</p>
      <p sl="pl">Rispetto alla relazione in esame, accolgo con favore il suo Capitolo 4.5, intitolato “Diritti della donna e uguaglianza di genere”. E’ positivo che la Commissione europea abbia incluso l’uguaglianza di genere e i diritti della donna tra le sue priorità e i quadri d’azione per il 2010. Ogni Stato membro ora deve tenere presente queste questioni in tutte le iniziative politiche e le azioni rivolte allo sviluppo.</p>
      <p sl="pl">Sarebbe bene considerare la situazione sul campo per quanto riguarda queste tematiche. Possiamo veramente sentirci soddisfatti quando ascoltiamo cosa sta realmente accadendo? Potrei riportare, per esempio, il caso di una donna ventiquattrenne iraniana di nome Delaram Ali che è stata condannata a 32 mesi di carcere e a 10 frustate soltanto per aver preso parte a una dimostrazione contro la persecuzione delle donne. Inoltre, nel luglio di quest’anno, a Basra sono stati rinvenuti i cadaveri di 42 donne. Come reagire al fatto che tali donne sono state assassinate soltanto perché avevano il capo scoperto o erano truccate? Non certamente possiamo tollerare l’inutile morte di queste donne!</p>
    </intervention>
    <intervention id="2-269" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. − Signor Presidente, signora Commissario, onorevoli deputati, sarò brevissimo. In primo luogo, in merito alla relazione presentata e discussa oggi e al metodo seguito in questa discussione, devo ringraziarvi per il vostro sostegno. In realtà devo ringraziarvi ancor di più per aver riconosciuto il lavoro svolto dal Consiglio, dalla Commissione e anche dal segretariato generale del Consiglio nella redazione di questa relazione e dei suoi contenuti. I commenti che abbiamo udito sono musica per le nostre orecchie perché hanno riconosciuto il dettaglio, i meriti e lo sforzo profuso in questa relazione. Abbiamo udito anche critiche, in particolare riguardo al fatto che avremmo dovuto migliorare qui e là l’analisi e aver studiato meglio i dettagli delle cause e delle conseguenze. Questa relazione va senza dubbio in quella direzione: è più analitica, o intende esserlo, rispetto alle relazioni precedenti e non dovete avere alcun dubbio, onorevoli colleghi, che continueremo su questa linea, come avete consigliato e suggerito.</p>
      <p sl="pt">Anche i commenti erano riferiti alla sostanza. Un deputato ha detto che l’Europa ha fatto qualcosa, o ha fatto molto, ma la strada è ancora lunga. Credo che l’Europa sia probabilmente la più vasta zona di libertà, giustizia, diritti umani e Stato di diritto. Essa ha seguito un percorso coerente e costante nella sua difesa sempre più energica e solida dei diritti dell’uomo. Tuttavia, è chiaro che è sempre possibile fare di più perché non si finirà mai nel campo della libertà e dei diritti umani: ci sarà sempre qualcosa da difendere, sviluppare, proteggere e salvaguardare. Tuttavia, dobbiamo riconoscere che, sia all’interno che all’esterno, l’Unione europea ha fatto molto. E’ stato citato un caso recente: le decisioni o le misure che abbiamo adottato nel campo, per esempio, della tutela dei diritti del fanciullo. Noi l’abbiamo fatto.</p>
      <p sl="pt">Vorrei inoltre porre in evidenza quattro o cinque iniziative nel campo dei diritti umani che dimostrano senza ombra di dubbio ciò che l’UE sta cercando di fare per la difesa degli stessi diritti umani. Qui, domani, proclameremo solennemente la Carta dei diritti fondamentali dell’Unione europea. In questa seconda metà del 2007, l’Unione europea ha ottenuto l’adozione, da parte delle Nazioni Unite, di una risoluzione su una moratoria della pena di morte. Abbiamo creato l’Agenzia europea per i diritti fondamentali che si trova nelle ultime fasi di preparazione. Abbiamo anche creato la Giornata europea contro la pena di morte. Questi sono esempi concreti, specifici e recenti di come il nostro lavoro in difesa dei diritti umani sia continuo, persistente e solido. Dobbiamo accettare che ci saranno problemi e che ci saranno misure o azioni o atteggiamenti che potrebbero non essere proprio perfetti!</p>
      <p sl="pt">Tuttavia dobbiamo anche riconoscere i grandi successi che abbiamo ottenuto in questo campo. Nello specifico, in termini di intervento esterno, si è fatto riferimento al Vertice UE-Africa che sarà discusso successivamente. Non vi può essere alcun dubbio che il problema dei diritti umani e del buon governo è stato un’importante, se non importantissima tematica nel dialogo svoltosi a Lisbona durante il Vertice UE-Africa. Tutti sapete, onorevoli colleghi, come sanno tutti i cittadini europei, che, nel nostro dialogo con i paesi terzi, la questione della difesa dei diritti umani è una tematica ricorrente e prioritaria presente nel nostro ordine del giorno e nel nostro dialogo bilaterale. La nostra condanna di qualsiasi violazione dei diritti umani in paesi terzi e le misure che abbiamo adottato in risposta alle violazioni dei diritti umani nei paesi terzi, in particolare adottando sanzioni specificamente mirate ad evitare il ripetersi di queste violazioni, ne sono una prova. Dovremmo perciò riconoscere i nostri meriti e gli sforzi che abbiamo compiuto. Naturalmente dobbiamo anche correggere ciò che si può correggere, ma dovremmo avere, su questo tema, un atteggiamento fiducioso e positivo e la convinzione che siamo sulla strada giusta, in linea con le nostre tradizioni umaniste.</p>
    </intervention>
    <intervention id="2-270" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signor Presidente, prima di rispondere ad alcuni dei punti sollevati in questa discussione, mi lasci dire che abbiamo portato con noi diverse copie per voi, nel caso le desideraste. Sono a disposizione.</p>
      <p sl="en">Passando alla discussione, desidero iniziare formulando osservazioni generali sulla relazione. Sono lieta che molti di voi la ritengano una relazione utile, inoltre noi stiamo prendendo nota dei suggerimenti e delle raccomandazioni proposte in questo dibattito. In merito alla questione dell’analisi dell’efficacia della nostra politica, sollevata da alcuni di voi, vorrei mettere in evidenza che, il Capitolo 7, dedicato all’argomento, contiene valutazioni e analisi, ma è anche vero che possiamo fare di meglio e di più. Lasciatemi anche dire che esiste un limite, perché molto spesso le questioni relative ai diritti umani si riferiscono anche alla trasformazione della società nel suo complesso, pertanto non sono facilmente misurabili quanto altre cose che è possibile attuare rapidamente.</p>
      <p sl="en">Lasciatemi anche esporre alcuni commenti di carattere generale. Sono state ricordate le libertà religiose. L’Unione europea è, ovviamente, fortemente contraria alle discriminazioni verso qualsiasi gruppo religioso e il nostro dialogo con i paesi terzi è volto a rafforzare gli sforzi dei vari governi di perseguire e applicare principi in materia di diritti umani, mediante, ad esempio, istituzioni nazionali per i diritti dell’uomo.</p>
      <p sl="en">Riguardo alle altre questioni che sono state qui ricordate, per esempio la situazione dei rom nei paesi candidati, in questa relazione annuale si dichiara che siamo impegnati a rispettare appieno i diritti umani di tutte le persone, comprese quelle appartenenti alle minoranze. Le comunità rom, nel frattempo, sono state annoverate tra le minoranze più vulnerabili, sia all’interno dell’UE, sia nei paesi candidati. Ritengo che dobbiamo continuare ad affrontare questa situazione e a migliorarla.</p>
      <p sl="en">E’ stata menzionata anche la questione delle consegne in genere. A nostro paese, le pratiche definite “consegne” o “detenzioni segrete” costituiscono una violazione dei diritti fondamentali. Questo punto è stato ricordato con chiarezza. Qui la Commissione ha appoggiato e agevolato fin dall’inizio le indagini avviate sia dal Consiglio d’Europa, sia dal Parlamento europeo sulle consegne e sulle detenzioni segrete. Vorrei ricordarlo in questa sede. Sono stati fatti dei progressi.</p>
      <p sl="en">In merito al Sudan: oggi abbiamo ascoltato le parole dell’avv. Osman. Uno degli elementi chiave della strategia congiunta al vertice era la questione del partenariato per la sicurezza e la pace. Noi offriamo un sostegno sostanziale alla prevenzione dei conflitti, alle operazioni di pace, e al rafforzamento della capacità dell’Africa di gestire i conflitti a livello regionale e nazionale. Il Presidente Barroso e il Commissario Michel hanno sfruttato ogni occasione, compreso l’ultimo vertice Africa-UE, per eliminare gli ostacoli che restano.</p>
      <p sl="en">Ero presente oggi quando ha parlato l’avvocato Osman, il quale ha anche dichiarato espressamente di aver ricevuto un grande supporto dalle delegazioni della Commissione europea. Perciò il sostegno è grande, ma, naturalmente, si può sempre fare di più.</p>
      <p sl="en">Riguardo alla situazione dei diritti umani in Iraq, che è stata ricordata anche in questa sede: sappiamo che la situazione è ancora allarmante, specialmente alla luce della scarsa sicurezza in quel paese e anche in relazione alle donne, ai bambini, alle minoranze e agli sfollati. In questo ambito, ritengo che il buon governo, la democrazia, i diritti umani e lo Stato di diritto siano il fulcro delle nostre politiche che permette loro di andare lentamente nella direzione giusta. Li abbiamo più volte invitati ad abolire la pena di morte. Questo solo per sottolineare alcuni di quei temi.</p>
      <p sl="en">Per quanto riguarda la Russia: noi organizziamo consultazioni UE-Russia sul tema dei diritti umani due volte all’anno e la Russia è anche menzionata due volte nella nostra relazione, alle pagine 72 e 73: si fa riferimento in particolare alle prime consultazioni, e, in secondo luogo, abbiamo parlato chiaramente della situazione dei diritti umani, anche in Cecenia. Perciò, ancora una volta, la Cecenia non è caduta nel dimenticatoio.</p>
      <p sl="en">Lasciatemi, infine, dire una parola sull’India. Siamo a conoscenza dell’azione legale avviata dalla Fibres and Fabrics International contro la Clean Clothes Campaign . Questo tema è particolarmente importante per coloro, nelle direzioni generali della Commissione, che si occupano di pratiche lavorative leali. Abbiamo chiesto alla delegazione della Commissione a Delhi di tenerci informati della situazione nei tribunali indiani, e dobbiamo ancora esaminare il caso di detenzione che è stata menzionata.</p>
      <p sl="en">Resta ancora molto da dire, ma penso che questo sia stato un ampio dibattito e non intendo portare via altro tempo.</p>
    </intervention>
    <intervention id="2-271" speaker_id="21918" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem37" title="16. Secondo Vertice UE/Africa (Lisbona, 8 e 9 dicembre 2007) (discussione)">
    <intervention id="2-273" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione relative al secondo Vertice UE-Africa tenutosi a Lisbona l’8 e 9 dicembre 2007.</p>
    </intervention>
    <intervention id="2-274" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. − Signor Presidente, Commissario Michel, onorevoli deputati, il secondo Vertice UE-Africa tenutosi lo scorso fine settimana a Lisbona è stato indubbiamente un successo e ha segnato l’inizio di un nuovo rapporto tra l’Unione europea e l’Africa basato sul dialogo strategico. Quasi 80 capi di Stato e di governo, i Presidenti del Parlamento europeo e del Parlamento panafricano e i rappresentanti della società civile hanno mandato forti segnali al popolo europeo, al popolo africano e al mondo.</p>
      <p sl="pt">L’espressione concreta del nuovo rapporto tra l’UE e l’Africa si può ritrovare nei documenti, a mio parere di alta qualità, che sono stati adottati nel corso del Vertice: la Strategia congiunta, il Piano d’azione e la Dichiarazione di Lisbona. Tali documenti illustrano i dettagli specifici del rapporto tra Europa e Africa. Il nuovo approccio favorisce in primo luogo i canali multilaterali e, in secondo luogo, cerca di occuparsi in modo integrato di tutte le varie dimensioni del rapporto. Tale approccio rappresenta la differenza che l’UE può fare, soprattutto rispetto ad altri attori internazionali.</p>
      <p sl="pt">Il trattamento dell’Africa in qualità di partner nel dialogo strategico è stato inoltre rispecchiato nel metodo seguito sia nella preparazione del vertice, sia nella redazione dei documenti che esso avrebbe adottato. La strategia, per la prima volta una strategia veramente comune, e il piano d’azione sono stati il risultato di un intenso e approfondito lavoro con la controparte africana, in particolare con l’Unione africana, e alla fine sono stati preparati e portati a termine da un gruppo congiunto di esperti.</p>
      <p sl="pt">Devo anche sottolineare a questo punto il ruolo costruttivo svolto dal Parlamento europeo nella fase di produzione dei documenti e di preparazione del Vertice di Lisbona. La strategia congiunta individua quattro ambiti correlati di interesse comune: pace e sicurezza, governo democratico e diritti umani, commercio e integrazione regionale, sviluppo. Per il periodo iniziale dal 2008 al 2010, il primo piano d’azione prevede otto partenariati negli ambiti di interesse comune volti principalmente ad avere un positivo impatto sulla vita quotidiana dei cittadini africani ed europei.</p>
      <p sl="pt">Il Vertice di Lisbona ha confermato i grandi mutamenti avvenuti in Europa, in Africa e nel mondo. Nell’odierna Europa a 27 esistono priorità e approcci politici esterni molto diversi. L’Unione africana si sta dimostrando uno dei partner di discussione preferiti dall’UE, con il tema dei diritti umani e del buon governo inclusi nell’ordine del giorno. Si registra anche la percezione ampiamente condivisa che una serie di sfide mondiali, quali pace, sicurezza e commercio internazionale, richiedano un’azione concertata da parte della comunità internazionale, il che giustifica la nascita di nuove forme di cooperazione. Lo stesso dicasi per la ricerca di risposte ai problemi che riguardano sia l’Europa, sia l’Africa, in particolare gli effetti del cambiamento climatico, la gestione delle risorse energetiche e i flussi migratori.</p>
      <p sl="pt">L’Africa e l’UE comprendono che vi è l’esigenza di portare a un nuovo livello le loro relazioni, con il vertice a rappresentare il momento in cui questo comune desiderio si è fatto chiaro e inequivocabile. Tuttavia, il secondo Vertice UE-Africa non va presentato come se fosse la fine del cammino, ma piuttosto come un punto di svolta nelle relazioni tra i due continenti.</p>
      <p sl="pt">Pertanto, è di particolare importanza nei documenti adottati, soprattutto per garantire una prospettiva a medio e a lungo termine, l’esplicito riferimento al seguito da dare alle decisioni prese. Oltre a fissare una cadenza triennale per questi vertici, sono previste riunioni ministeriali e di esperti di settore per i diversi ambiti del piano d’azione, assieme a regolari contatti tra le commissioni dell’Unione europea e dell’Unione africana. Tuttavia, anche la società civile, le ONG, i sindacati, i forum economici e i think tank svolgeranno un ruolo importantissimo nell’attuazione e nel monitoraggio delle misure previste.</p>
      <p sl="pt">Infine, devo porre in evidenza il ruolo centrale assunto dal Parlamento europeo e da quello panafricano nell’esecuzione del nuovo partenariato. I legami esistenti tra i rappresentanti parlamentari di Europa ed Africa vanno ora rafforzati. La Presidenza è felice, come già certamente saprete, della dichiarazione congiunta presentata dai Presidenti dei due Parlamenti al secondo Vertice UE-Africa. Non vi può essere alcun dubbio che si stia aprendo una nuova entusiasmante epoca nelle relazioni tra Europa e Africa dopo il Vertice di Lisbona.</p>
    </intervention>
    <intervention id="2-275" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione. − Signor Presidente, signor Ministro, onorevoli deputati, sono lieto di potervi riferire i risultati del Vertice di Lisbona. Non c’è molto da aggiungere perché penso che il Presidente in carica del Consiglio li abbia descritti in modo splendido. Desidero inoltre congratularmi con la Presidenza portoghese per aver preparato e organizzato questo vertice, di cui penso vi era grande bisogno, e in particolare per il suo grande successo.</p>
      <p sl="fr">Il vertice evidentemente è stato latore di un nuovo e chiaro messaggio: quello di un mutamento radicale nelle relazioni tra Africa ed Europa. Il Vertice di Lisbona ha segnato l’adozione, come già è stato ricordato, di una nuova visione comune nell’ambito di una strategia congiunta, di un partenariato politico tra pari (privo di complessi, libero e pragmatico) e di una responsabilità reciproca. Detto questo, il vertice ha anche adottato otto piani strategici per la specifica attuazione di questa nuova visione.</p>
      <p sl="fr">Il vertice ha registrato dibattiti intensi, ricchi, di alta qualità che hanno mostrato la nuova natura delle nostre relazioni, che è autenticamente e fondamentalmente politica. Sì, abbiamo discusso dello Zimbabwe, e molti nuovi leader europei, come il Presidente Barroso e il Cancelliere Merkel, hanno spiegato che la politica del Presidente Mugabe è assolutamente inaccettabile, che non possiamo tollerare le violazioni dei diritti umani, e che la politica condotta in quel paese danneggia gli aneliti di riforma nel continente africano. Molti leader africani condividono queste critiche, e penso che l’UE debba concedere il suo pieno sostegno alla mediazione africana sotto l’egida della Comunità di sviluppo dell’Africa australe (SADC), guidata dal Presidente Mbeki.</p>
      <p sl="fr">Sì, abbiamo discusso del Darfur e dell’inaccettabile situazione umanitaria e della sicurezza, e abbiamo criticato l’atteggiamento scarsamente collaborativo del governo sudanese. Durante una riunione a tre con il Presidente sudanese, abbiamo fissato con chiarezza le nostre attese e le nostre richieste rivolte a lui affinché decida di consentire il rapido dispiegamento della forza ibrida per porre fine il prima possibile alle violenze che sappiamo vengono commesse nella regione. Va notato che, in generale, la democrazia, il buon governo e i diritti umani non sono più tabù, e che molti paesi africani hanno imboccato la via del progresso, come si dice, non in risposta alle attese dell’Europa, ma in risposta alle attese del proprio popolo.</p>
      <p sl="fr">E’ vero, abbiamo parlato degli accordi di partenariato economico (APE), ed è vero, sono stati raggiunti accordi con molti leader africani. Il Presidente Barroso e io abbiamo ripetutamente spiegato le vere questioni alla base degli APE. Abbiamo anche spiegato che la vera sfida a breve è quella di elaborare accordi provvisori, non APE, prima del 1° gennaio per garantire la compatibilità con le norme dell’OMC ed evitare in tal modo che i paesi che non fanno parte di quelli meno sviluppati (non PMS) siano lasciati in una situazione più sfavorevole di quella del 1° gennaio 2008. Mi è stato riferito l’esempio della Costa d’Avorio che avrebbe perso circa 750 milioni di euro nel commercio di prodotti di base se non avesse preparato l’accordo provvisorio. Il Presidente Barroso ha suggerito che l’anno prossimo le discussioni sugli APE si tengano ai massimi livelli con ciascuna delle regioni coinvolte, per concludere gli accordi al fine di ottenere una ragionevole integrazione economica.</p>
      <p sl="fr">Queste, naturalmente, sono questioni difficili. Le abbiamo sollevate senza temere le divergenze. Ritengo che questo offrirà ovviamente al nostro nuovo partenariato qualità e profondità ma, onorevoli colleghi, da domani dovremo affrontare la sfida ancor più formidabile della trasformazione di questa nuova visione politica in un’azione ben determinata. E’ nostro dovere politico presentare specifici risultati entro il 2010, in altre parole quando ci incontreremo nuovamente per il terzo Vertice UE-Africa. Abbiamo l’obbligo collettivo di produrre risultati.</p>
      <p sl="fr">La strategia congiunta e il primo piano d’azione formano la tabella di marcia del nostro partenariato e lo dividono in obiettivi operativi e tematici ben determinati, come ha dichiarato il Presidente. Questi due documenti congiunti adottati al vertice sono stati accolti favorevolmente da tutti, data la loro qualità e la loro ambizione. Questo successo è il risultato di un lungo lavoro preparatorio iniziato nel dicembre del 2005 con una comunicazione della Commissione su una strategia per l’Africa, che nel 2007 è divenuta la strategia congiunta UE-Africa.</p>
      <p sl="fr">La Commissione europea intende assumersi tutte le proprie responsabilità nella fase di attuazione. Il successo, tuttavia, non è esclusivamente compito della Commissione. Gli Stati membri e i nostri partner africani devono fare in modo che i propri meccanismi funzionino perfettamente. Uno dei principali compiti dell’Europa nell’esecuzione di questo partenariato consisterà nella mobilitazione di finanziamenti. Vorrei ricordarvi che gli Stati membri si sono impegnati a erogare altri 20 miliardi di euro all’anno fino al 2010. Gli ultimi risultati dimostrano che siamo sulla strada giusta ma che, se teniamo conto dell’effetto della cancellazione del debito in alcuni paesi, gli attuali risultati positivi sono piuttosto relativi.</p>
      <p sl="fr">Secondo: un importantissimo aspetto è una migliore distribuzione del lavoro tra i vari donatori. E’ per questo che il Codice di condotta per la divisione dei compiti è una componente fondamentale.</p>
      <p sl="fr">Terzo: desidero anche ricordarvi che gli Stati membri si sono impegnati a Gleneagles a reperire un miliardo di euro all’anno in aiuti al commercio, metà dei quali destinati all’Africa. Si tratta di impegni politici pubblici. Vorrei ricordarvi di questo perché sono componenti che consolideranno la fattibilità e la realizzazione dei piani strategici.</p>
      <p sl="fr">Ho un’altra osservazione da fare su questo tema: ora è chiaro che l’impegno della Commissione e degli Stati membri non devono essere monopolio dei ministri degli Esteri o dei ministri per lo Sviluppo. Vorrei che istituzionalizzassimo il principio delle riunioni ministeriali di settore congiunte e regolari su queste tematiche. Ovviamente i ministri di settore, per esempio nei campi della ricerca scientifica, del commercio, dell’agricoltura e delle finanze possono dare un enorme contributo alle nuove relazioni con i paesi africani.</p>
      <p sl="fr">Come ho spiegato alla conferenza dei Parlamenti europeo e panafricano a Lisbona, contiamo anche che il Parlamento europeo e i parlamenti nazionali africani ed europei raccolgano e riferiscano le opinioni e le speranze della società civile. Anche la centralità attribuita agli attori democratici e alle società civili africane ed europee proprio nel cuore del partenariato strategico e della sua attuazione è una caratteristica innovativa che spero produrrà un autentico partenariato incentrato sulle persone. I discorsi dei Presidenti dei Parlamenti europeo e panafricano ai capi di Stato e di governo ne hanno segnato l’attuazione ufficiale.</p>
      <p sl="fr">Vorrei anche dirvi che ho preso debita nota della richiesta, avanzata dai vostri colleghi del Parlamento panafricano, di sostegno finanziario a questa istituzione nel rispetto della sua autonomia. Siamo certamente disposti a prendere in considerazione un accesso più diretto ai finanziamenti assieme alle autorità di bilancio. Ribadisco dinanzi a voi la mia speranza di includere un giorno nel bilancio il Fondo europeo di sviluppo, perché ritengo sia giusto che voi svolgiate la vostra funzione di controllo democratico sul processo di stanziamento dei fondi pubblici per lo sviluppo.</p>
      <p sl="fr">Onorevoli colleghi, prima del vertice ho dichiarato che la maggiore sfida che avremmo affrontato in quella sede sarebbe stata quella di dare il giusto tono a questo partenariato politico UE-Africa e di mandare un segnale forte di una relazione priva di complessi, solidale e pragmatica. Penso che questo sia precisamente il segnale lanciato dal Vertice di Lisbona. Come ha detto il Primo Ministro portoghese José Socrates, ho la sensazione che in futuro si distinguerà tra un pre-Lisbona e un post-Lisbona nelle relazioni tra l’UE e l’Africa.</p>
    </intervention>
    <intervention id="2-276" speaker_id="4559" name="Maria Martens" is_mep="True" mode="spoken">
      <p sl="nl">a nome del gruppo PPE-DE. – Signor Presidente, signor Commissario, onorevoli colleghi, il vertice è ormai alle nostre spalle, un momento storico, una svolta nelle nostre relazioni con l’Africa. Le basi delle relazioni sono veramente mutate: dalla dominazione alla cooperazione, dal monologo al dialogo. Si parla giustamente di partenariato tra pari. Dopotutto, l’Europa e l’Africa sono entrambe responsabili dello sviluppo dell’Africa. L’Europa è responsabile della politica europea; i governi africani sono responsabili delle proprie politiche.</p>
      <p sl="nl">Era assolutamente necessaria una strategia congiunta, fondata su valori condivisi e sul rispetto reciproco, e rivolta al benessere delle persone. Era inoltre necessaria una strategia congiunta che ci permettesse di affrontare i problemi che accomunano entrambi i continenti. Sono lieta che il vertice non sia finito ostaggio di Mugabe. La situazione dello Zimbabwe è inaccettabile ed è giusto che le sue politiche siano oggetto di severe critiche. Tuttavia, il vertice non è stato dedicato soltanto allo Zimbabwe. Ci sono altri disastri in corso in Africa che stanno mietendo numerose vittime. Basti pensare al Darfur, alla Somalia e, non dimentichiamolo, al Congo.</p>
      <p sl="nl">Signor Presidente, il Parlamento ha adottato la propria relazione sulla strategia ad ottobre. La dichiarazione congiunta del Parlamento europeo e del Parlamento panafricano è stata firmata in occasione del pre-vertice parlamentare. Entrambi i Presidenti l’hanno presentata alla sessione di apertura del vertice. I parlamenti infatti non devono unicamente svolgere un ruolo nella preparazione della strategia, hanno anche un importante ruolo di sorveglianza della sua attuazione.</p>
      <p sl="nl">Per quanto riguarda il piano d’azione, esso purtroppo è ancora vago, così come lo sono le questioni del suo finanziamento e del coinvolgimento strutturale dei parlamenti. Sono soddisfatta delle promesse del Commissario a questo proposito. Il piano d’azione parla di seminari, studi e valutazioni. Essi sono tutti importantissimi ma alla fine occorre parlare dei risultati. Tutti sappiamo che vi è acqua, know-how e denaro a sufficienza per garantire all’Africa un’esistenza migliore. Molto dipende dalla volontà politica. Facciamo sì che questa strategia segni un autentico rilancio dello sviluppo sostenibile dell’Africa.</p>
    </intervention>
    <intervention id="2-277" speaker_id="28267" name="Josep Borrell Fontelles" is_mep="True" mode="spoken">
      <p sl="es">a nome del gruppo PSE. – Signor Presidente, anch’io desidero esprimere le mie congratulazioni alla Presidenza portoghese. Era un fatto veramente anomalo che da sette anni il più grande blocco commerciale e il continente più povero del mondo non si sedessero insieme ad un tavolo per discutere. Quell’ostacolo ora è stato superato. Il vertice si è svolto e senza dubbio ha ottenuto molti successi: il primo è proprio il fatto che si sia svolto.</p>
      <p sl="es">I parlamenti, in particolare questo, sono pronti a portare la loro ispirazione sul palco, come diciamo in spagnolo, cioè a passare dalle parole ai fatti. Tuttavia, signor Commissario, mi rammarico che il riferimento alla dimensione parlamentare sia stata meramente formale, perché nessuna delle richieste che avanzammo al precedente vertice riguardo a determinate linee d’azione e ai finanziamenti per lo sviluppo del ruolo dei Parlamenti è stata inclusa nelle conclusioni del vertice.</p>
      <p sl="es">Nonostante questo, l’Assemblea proseguirà il proprio lavoro e porrà l’accento sugli ambiti in cui non abbiamo agito al meglio. Occorre dire che non abbiamo agito al meglio in relazione ai famosi accordi di partenariato economico. Ora siamo riusciti ad avere una relazione senza complessi, un rapporto tra pari. Alcuni leader africani hanno dichiarato chiaramente i problemi posti da alcuni degli approcci che abbiamo strenuamente difeso. Non è sufficiente essere nel giusto, o avere ragioni. Occorre raggiungere un accordo. Gli accordi sono accordi, non possono essere imposti. Dobbiamo lavorare di più e meglio per garantire accordi sullo stesso piano paritario che abbiamo proclamato nello spirito del vertice. Questo disaccordo sul commercio passerà alla storia come una delle principali caratteristiche di questo vertice.</p>
      <p sl="es">L’altra principale caratteristica è rappresentata dai diritti umani. Anche qui di sostanza ve ne era poca. Sì, signor Commissario, avete discusso del Darfur, ma non molto. Non molto, no, in realtà quasi per nulla, perché alcuni di noi deputati sono stati costretti a scriverle per ricordarle che la questione non era all’ordine del giorno, e che era vergognoso che l’Africa e l’Europa si incontrassero e non discutessero del Darfur. Ancora una volta i negoziatori erano preoccupati, ma in pratica non se ne sono occupati molto. Come è stato ricordato stamattina, è certamente giunto il momento di essere preoccupati per questa situazione, ma è anche il momento di occuparcene di più, e anche più concretamente.</p>
      <a text="(Applausi)"/>
    </intervention>
    <intervention id="2-278" speaker_id="4338" name="Thierry Cornillet" is_mep="True" mode="spoken">
      <p sl="fr">a nome del gruppo ALDE. − Signor Presidente, signor Commissario, onorevoli colleghi, vorrei ritornare sull’incontro interparlamentare tra i Parlamenti panafricano ed europeo per commentare due punti su cui occorre una visione comune nell’ambito di una strategia comune. Come in amore, anche in questo caso le parole non bastano: servono fatti e prove. Pertanto ritengo che vi siano due punti in cui potremmo realizzare una visione comune per renderla veramente parte di una strategia comune.</p>
      <p sl="fr">Il primo punto, signor Commissario, come ha detto lei, è il controllo del bilancio. Il nostro compito consiste nel controllare i versamenti, perciò è assolutamente fondamentale, e sta a noi, includere il Fondo europeo di sviluppo (FES) nel bilancio in modo tale da consentire l’esercizio del controllo parlamentare. I nostri versamenti costituiscono, naturalmente, entrate per i nostri colleghi dei parlamenti africani. E’ essenziale che sia possibile utilizzare i controlli parlamentari nazionali per gestire le entrate che, soprattutto in una politica di sostegno al bilancio, possono spesso rappresentare un’importante leva nelle loro politiche nazionali. E’ giunto quindi il momento di convincerci a includere il FES nel bilancio e di fornire loro meccanismi di controllo del bilancio, assieme all’assistenza del caso.</p>
      <p sl="fr">Il secondo punto sul quale vorrei insistere riguarda l’azione congiunta nel quadro del diritto umanitario internazionale. Il diritto umanitario internazionale, come lei ha osservato, signor Commissario, viene violato e calpestato, e questo è assolutamente inaccettabile, e questo avviene spesso perché, sorprendentemente, è in corso una guerra. Il diritto umanitario internazionale è precisamente un diritto che sia applica soltanto in situazioni di guerra: non è un diritto per i tempi di pace. Pertanto su questo punto possiamo insistere tutti insieme, il Parlamento europeo e il Parlamento panafricano all’unisono, affinché chiunque violi il diritto umanitario internazionale, soprattutto nel corso di lotte per il potere, non possa più essere scusato, e affinché si possano imporre sanzioni ai responsabili. Tali sanzioni, tuttavia, serviranno veramente e saranno percepite correttamente soltanto se si tradurranno nella pratica sul campo in Africa, e se cesserà quella specie di complicità passiva a cui di tanto in tanto assistiamo. Credo che i nostri colleghi parlamentari sarebbero onorati se avviassimo una riflessione congiunta su questo tema.</p>
    </intervention>
    <intervention id="2-279" speaker_id="28113" name="Eoin Ryan" is_mep="True" mode="spoken">
      <p sl="en">a nome del gruppo UEN . − Signor Presidente, prima di tutto vorrei congratularmi con la Presidenza, con il Commissario Michel e con i leader africani per tutti i progressi compiuti nel corso del vertice. Penso che molto spesso guardiamo agli aspetti negativi, tuttavia a mio parere quel vertice ha avuto anche molti aspetti positivi.</p>
      <p sl="en">La tematica che è emersa dal vertice è stata quella del partenariato. E’ stato un vertice tra pari. Ma dobbiamo far sì che si vada anche al di là della pura retorica. Facciamo sì che questo impegno al partenariato si concretizzi. A tal fine, dobbiamo domandare ai nostri partner parità di standard in materia di diritti dell’uomo e trattarli da pari a pari in campo commerciale ed economico.</p>
      <p sl="en">Intendiamo creare un nuovo partenariato strategico con l’Africa, che contribuisca a porre le basi per un futuro pacifico e sicuro per le popolazioni africane, che contribuisca a consolidare gli investimenti, la crescita e il benessere mediante legami economici più stretti, e che si fondi su una visione condivisa dell’Africa.</p>
      <p sl="en">Prima del vertice vi erano preoccupazioni riguardo al Presidente Mugabe, ma penso che egli abbia ricevuto un messaggio molto chiaro, anche in merito agli EPA. So che mi ha fatto molto piacere sentire il Commissario dichiarare che egli e il Presidente Barroso avevano spiegato ripetutamente ai leader africani i vantaggi che questo comportava. Desidero ringraziarlo nuovamente per l’incontro che io e altri gruppi abbiamo avuto con lui. Sono stati molto chiari in merito ai vantaggi degli EPA per il futuro economico a lungo termine dell’Africa e, ovviamente, per gli africani.</p>
      <p sl="en">Vorrei congratularmi ancora una volta con i partecipanti al vertice e ritengo che lo slancio impresso sia stato grande, così come i progressi compiuti.</p>
    </intervention>
    <intervention id="2-280" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">a nome del gruppo Verts/ALE. − Signor Presidente, signor Presidente in carica del Consiglio, signor Commissario, vorrei prima di tutto dire che noi componenti della delegazione del Parlamento europeo abbiamo partecipato a due vertici: prima il pre-vertice parlamentare con i nostri colleghi del Parlamento panafricano, quindi il vertice ufficiale. Signor Presidente in carica del Consiglio, penso che lei non conosca lo status che avevamo in quelle sedi, quello degradante di osservatori: i deputati del Parlamento europeo, benché avessero lavorato bene in precedenti occasioni, non hanno avuto accesso al vertice ufficiale. Volevo informarne l’Assemblea, e ritengo che noi, in qualità di deputati al Parlamento europeo, rappresentiamo i cittadini europei allo stesso modo dei capi di Stato o di governo. Pertanto sarebbe giusto essere rappresentati anche al prossimo vertice.</p>
      <p sl="fr">Il vertice ufficiale, tuttavia, è stata una splendida iniziativa, ed è positivo sapere che è giunta dopo sette anni di tentativi falliti. Penso, tuttavia, che la principale lezione da trarre dal vertice è che il continente africano alla fine si stia emancipando e organizzando come un’unità africana, e questa certamente rappresenta una buona notizia. Questo mi ricorda le discussioni che abbiamo avuto durante il nostro pre-vertice parlamentare con il Commissario, in cui abbiamo messo in evidenza la contraddizione tra la dimostrazione politica della visione dell’UE e il nuovo approccio ai suoi partner , da un lato, e la pressione esercitata dall’UE per ottenere la firma degli accordi di partenariato economico, dall’altro. Ora desidero chiedere al Commissario lo status di questi partenariati, di questi accordi provvisori da firmare, perché devo ricordarvi che i paesi africani hanno respinto questo tipo di accordi e questo tipo di pressioni.</p>
      <p sl="fr">Infine, signor Commissario, un’altra domanda su un tema di grande interesse: la questione nucleare. La domanda che pone il gruppo dei Verdi è la seguente: perché sono stati avviati colloqui relativi al settore nucleare con i paesi africani? I paesi africani ora hanno bisogno di energia rinnovabile. La nostra tecnologia, la nostra energia solare, gli impianti fotovoltaici ed eolici sono veramente adatti all’Africa. Quali erano, quindi, le ragioni di tali colloqui, proprio quando conoscevamo bene le difficoltà che possono comportare, come dimostra attualmente il caso dell’Iran? Perché, signor Vicepresidente? Questo è un tema importantissimo. Vorrei anche sapere quale paese ha costretto l’UE ad inserire il nucleare nella strategia. E’ stato il mio Presidente, il rappresentante vendite del nucleare in tutto il mondo? Questo è assolutamente incredibile. Sono le energie rinnovabili quelle di cui l’Africa oggi ha bisogno.</p>
    </intervention>
    <intervention id="2-281" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, possiamo essere contenti di quello che è successo a Lisbona: finalmente l’Africa si presenta, ancorché diversa, come del resto lo siamo noi, unita e capace di superare il rapporto paternalistico che si crea fra paesi donatori e paesi riceventi.</p>
      <p sl="it">Fa parte della nostra strategia, costruire la partnership politica, economica e sociale; quindi, possiamo essere lieti che ciò che affermiamo nei nostri documenti sin dal trattato di Roma del ‘57 diventi oggi realtà. Konaré ha dichiarato che l’Africa vuole fare da sé la propria agenda, e questo è straordinario e mi auguro che sia davvero un’assunzione di responsabilità per combattere insieme la povertà, la desertificazione, le malattie. La critica all’IEPA che è stata fatta e che è stata espressa, questo Parlamento lo ha fatto da lungo tempo, credo che dobbiamo tenere conto che oggi non solo i movimenti sociali ma anche i governi africani lo fanno e quindi cercare alternative.</p>
      <p sl="it">Parlamento panafricano e Parlamento europeo sono scesi davvero in campo con molta nettezza e molta forza, con un rapporto paritario e questo è straordinario. Sarà anche un challenge però, insieme ai movimenti della società civile, anche per le politiche che possiamo condurre insieme.</p>
    </intervention>
    <intervention id="2-282" speaker_id="28497" name="Gerard Batten" is_mep="True" mode="spoken">
      <p sl="en">a nome del gruppo IND/DEM . – Signor Presidente, il Presidente Mugabe ha dichiarato di aver segnato una vittoria diplomatica a Lisbona in quanto avrebbe “sconfitto i britannici”. In un certo senso aveva ragione. Invece di partecipare alla conferenza di persona, Gordon Brown ha inviato la Baronessa Amos, la quale è, senza mancare di rispetto alla Baronessa, una figura relativamente di secondo piano nel governo britannico. Allo stesso modo, manderà il suo assistente, onorevole Miliband, a Lisbona giovedì per sottoscrivere il Trattato di Lisbona.</p>
      <p sl="en">E’ toccato ad Angela Merkel rimproverare il Presidente Mugabe con un magnifico understatement , quasi britannico, dichiarando che “lo Zimbabwe nuoce all’immagine della nuova Africa”. Beh, è proprio il caso di dirlo!</p>
      <p sl="en">L’onorevole Brown avrebbe dovuto partecipare alla conferenza e cogliere l’occasione di dire in faccia a Mugabe che è un tiranno sanguinario e che non vi è posto per lui nel moderno consesso delle nazioni civili. Ciò avrebbe rincuorato gli oppressi in quel paese, e avrebbe richiesto una vera leadership : è proprio per questo che non è andata così.</p>
    </intervention>
    <intervention id="2-283" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, onorevoli colleghi, dobbiamo avere il coraggio di vedere la verità che abbiamo davanti agli occhi. Il Vertice UE-Africa dello scorso fine settimana in realtà si è rivelato un fallimento e non è necessario cercare molto lontano per trovarne i motivi. Si possono fare tutte le belle dichiarazioni che si vogliono su nuovi partenariati strategici, ma il fatto è, come ho detto a Lisbona, che un soddisfacente partenariato tra l’Europa e l’Africa si deve fondare su valori e su principi condivisi, come la democrazia, i diritti umani e il buon governo. Le cose non stanno assolutamente così oggi.</p>
      <p sl="nl">L’Europa stende il tappeto rosso a Gheddafi e a Mugabe: per riuscire ad ottenere lucrativi contratti nel caso di Gheddafi, e per non offendere gli altri partner nel caso di Mugabe. Tuttavia, se gli Stati membri dell’Unione africana continuano a sostenere apertamente il dittatore Mugabe, ci si inizierà a domandare quanto valgano realmente le promesse su democrazia e diritti umani. Pertanto lo ripeterò: se c’è un segnale che l’Europa avrebbe dovuto dare a questo vertice, questo è che soltanto i sistemi democratici fondati sullo Stato di diritto offrono garanzie di miglioramento della propria condizione e che gli aiuti allo sviluppo devono essere subordinati alla realizzazione di queste condizioni.</p>
    </intervention>
    <intervention id="2-284" speaker_id="4461" name="Luís Queiró" is_mep="True" mode="spoken">
      <p sl="pt">Signor Presidente, sapremo se gli sforzi del Vertice UE-Africa sono stati utili soltanto nel 2010 quando si terrà il prossimo vertice: lo sapremo se vedremo che le questioni discusse in quel vertice saranno nuove oppure saranno le stesse di oggi. Quello sarà il criterio e sarà il momento giusto per valutare i risultati di quanto è accaduto questo fine settimana a Lisbona. Tuttavia, nel frattempo, possiamo fare in qualche modo il punto della situazione.</p>
      <p sl="pt">Questo vertice è stato presentato come un vertice per il dialogo, per un partenariato veramente bilaterale e per la condivisione delle responsabilità. Si tratta di obiettivi validi. Nella nuova relazione tra Europa e Africa, non vi può essere un solo leader perché gli africani devono essere responsabili del proprio destino. Sta a noi, i loro vicini europei, essere generosi e coerenti nei nostri aiuti allo sviluppo. Se, nel 2010, saremo a buon punto nel raggiungimento degli obiettivi di sviluppo del millennio e se vi saranno meno morti, meno fame, più democrazia, più rispetto dei diritti umani, più commercio equo e maggiore crescita e sviluppo, allora il vertice sarà stato un successo. Se saranno ancora al potere gli stessi dittatori e se si stringeranno ancora gli stessi accordi, che portano molti vantaggi solo a pochi, questa sarà stata un’altra occasione sprecata, purtroppo.</p>
    </intervention>
    <intervention id="2-285" speaker_id="28282" name="Alain Hutchinson" is_mep="True" mode="spoken">
      <p sl="fr">Signor Presidente, signor Commissario, dopo il Vertice UE-Africa vorrei fare alcuni commenti riepilogativi in merito a questo importante incontro. Come ha detto il Commissario, i risultati del vertice sembrerebbe certamente positivi.</p>
      <p sl="fr">Prima di tutto, è da mesi, o anche più, che chiediamo alla Commissione di rivedere il programma dell’accordo di partenariato economico e i suoi contenuti. In ogni occasione, la Commissione, o i suoi rappresentanti, ci hanno detto che le nostre critiche non erano condivise da nessuno dei funzionari o dei partner dei governi africani, e che stavamo semplicemente ripetendo, mi ricordo questa risposta, le irragionevoli argomentazioni di una serie di grandi ONG. A Lisbona, si è registrata una lunga serie di critiche provenienti dalla vasta maggioranza dei capi di Stato e di governo africani rispetto alla metodologia e anche al contenuto dei negoziati. E’ stato lanciato un chiaro appello a prendersi il tempo necessario per la firma di accordi imparziali ed equilibrati in conformità agli impegni dell’UE per lo sviluppo africano.</p>
      <p sl="fr">Da tempo chiediamo alla Commissione di garantire una reale coerenza tra le sue varie politiche. Siamo d’accordo che decenni di cooperazione allo sviluppo europea con l’Africa sono stati un fallimento, ma sosteniamo che i limiti di tale cooperazione sono stati sempre fissati dalla Commissione, la quale si riprendeva in un settore ciò che aveva dato in un altro. Dopo Lisbona, è pertanto ovvio che qui non si tratta di sostituire alla cooperazione il commercio, ma di far sì che entrambe le politiche perseguano lo stesso obiettivo dello sviluppo sostenibile.</p>
      <p sl="fr">In relazione alla sicurezza alimentare, alla lotta alle malattie, ai diritti umani e alla migrazione, soprattutto il sostegno agli Stati più fragili, abbiamo inoltre sempre chiesto alla Commissione di fare di più e di meglio per e con l’Africa. Possiamo ritenere che, d’ora in avanti, sarà proprio così e questo è un bene. Non è più possibile ignorare, tuttavia, che le richieste di questo Parlamento sono le richieste dei normali cittadini africani, e anche dei loro rappresentanti politici. Siamo pertanto lieti che i Parlamenti, finora ignorati in questo processo, alla fine siano stati fatti partecipare. Speriamo che il prossimo vertice dia l’opportunità di misurare più rapidamente e senza troppi ritardi l’efficacia della nuova strategia, per confermare l’adeguatezza degli obiettivi e dei risultati ottenuti.</p>
    </intervention>
    <intervention id="2-286" speaker_id="28406" name="Miguel Portas" is_mep="True" mode="spoken">
      <p sl="pt">Questo vertice è stato realizzato perché la Presidenza portoghese ha insistito e perché l’Unione africana ha fatto una scommessa. Gli europei che volevano sminuire il vertice con il pretesto della presenza di Robert Mugabe a Lisbona hanno perso. Ma quelli che ricevono il Re dell’Arabia Saudita a Londra in pompa magna non hanno l’autorità necessaria per parlare di diritti umani. Parallelamente al vertice, diverse azioni civiche hanno denunciato questa divergenza tra parole e fatti, sia degli assenti, sia dei presenti al Vertice.</p>
      <p sl="pt">In Portogallo, il vertice ha consentito di parlare di Africa e dei suoi problemi, quindi è stato utile soltanto per questo. Tuttavia, coloro che hanno ascoltato la Presidenza e la Commissione crederanno che questo è stato un evento veramente storico, un momento con un prima e un dopo, il che chiaramente è un’esagerazione. In realtà, per i portoghesi, si trattava di una specie di provincialismo luso-tropicalista, come traspariva dalla stampa europea. Sono stati fatti passi avanti: infatti, il principale elemento di progresso è stato il fatto che i paesi africani hanno redatto il proprio ordine del giorno. Tuttavia, sotto tutti gli altri aspetti, permaneva un ampio divario tra la vacuità delle parole e la pochezza dei risultati. Questo vertice è stato migliore di quello del Cairo, ma non era difficile! E’ difficile invece accettare una responsabilità comune quando si parte dall’idea degli accordi di partenariato economico.</p>
    </intervention>
    <intervention id="2-287" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, il fatto che il Vertice UE-Africa si sia svolto è un fatto positivo. Ora abbiamo una visione più chiara. Abbiamo una strategia e un primo piano d’azione. Noi parlamentari europei ne seguiremo da vicino l’attuazione. In qualità di presidente della delegazione per le relazioni con il Parlamento panafricano, posso dirvi che lo faremo assieme ai nostri colleghi africani.</p>
      <p sl="de">Nel campo del buon governo, abbiamo emesso una dichiarazione congiunta al nostro pre-vertice parlamentare, in cui esprimevamo la nostra convinzione che le misure tese a rafforzare l’autorità dei parlamenti africani avrebbero consentito a tali istituzioni, a cui in precedenza non avevamo dato importanza, di offrite un efficace contributo al buon governo e al monitoraggio dell’attuazione delle politiche. Per ottenere questo obiettivo abbiamo bisogno che si stanzino adeguate risorse per appositi programmi della Commissione e degli Stati membri.</p>
      <p sl="de">In materia di diritti umani, vediamo che gli africani serrano i ranghi ogni volta che gli europei esprimono critiche fondate rispetto alla situazione in alcuni paesi. Sporadiche osservazioni espresse da delegati che si dissociavano dalle politiche di Robert Mugabe prima del vertice, hanno creato a un fronte unito durante il vertice. Ringrazio il Cancelliere tedesco, Angela Merkel, per essersi espressa chiaramente in merito allo Zimbabwe a nome di tutti noi.</p>
      <p sl="de">Per quanto riguarda gli accordi di partenariato economico, tuttavia, ritengo che vi sia un problema concreto. L’effettiva disintegrazione della Comunità di sviluppo dell’Africa australe o dell’Unione doganale dell’Africa non può essere l’obiettivo dell’UE e della sua conclusione di accordi provvisori con alcuni paesi e non con altri. Su questa materia, il Presidente Mbeki sostiene motivazioni oggettivamente valide, mentre sullo Zimbabwe tende ad adottare una posizione meno equilibrata. Rispetto agli accordi di partenariato economico, chiedo al Consiglio di concedere alla Commissione un mandato negoziale più flessibile in modo da impedire che il 1° gennaio si verifichino effetti indesiderati come l’interruzione dei flussi commerciali verso i paesi non compresi tra i meno sviluppati (non PMS), semplicemente a causa della scadenza degli attuali accordi commerciali.</p>
      <p sl="de">Sì, la compatibilità con l’OMC è fondamentale, ma deve anche essere possibile esercitare un certo grado di creatività per ottenerla. A volte è possibile mettere da parte il cronometro per un po’. Tutti i nostri paesi, dopo tutto, sono membri dell’OMC.</p>
    </intervention>
    <intervention id="2-288" speaker_id="2123" name="Glenys Kinnock" is_mep="True" mode="spoken">
      <p sl="en">Signor Presidente, come ha detto l’onorevole Michael Gahler, è evidente che il Vertice sia stato in qualche misura eclissato dal fatto che vi sono stati aspre trattative sugli accordi di partenariato economico (EPA) che hanno rovinato le relazioni, nonostante il Commissario e il Consiglio abbiano cercato di ottenere un buon partenariato.</p>
      <p sl="en">Una serie di capi di Stato hanno manifestato la propria inquietudine, tra cui il Presidente dell’Unione africana Konaré, il quale ha dichiarato che la Commissione stava cercando di mettere l’una contro l’altra le regioni africane. Il Consiglio “Affari generali” questa settimana, deludendo alcuni di noi, non ha raccomandato la flessibilità che molti di noi volevano vedere, specialmente verso i paesi non inclusi tra i paesi meno sviluppati (non PMS), benché, per come la vedo, il Regno Unito e i Paesi Bassi in particolare, esercitassero pressioni perché ciò accadesse. Tuttavia la spada di Damocle è sospesa sopra le teste dei paesi non PMS, i quali subiscono le conseguenze, sia economiche che sociali, e shock economici che, per noi, sarebbero assolutamente impensabili.</p>
      <p sl="en">Vi sono ancora preoccupazioni ancora irrisolte in materia di EPA, di assistenza allo sviluppo, di norme di origine e di impegni sull’impatto delle sovvenzioni agricole. Queste sono tutte cose che gli Stati dell’Africa, dei Caraibi e del Pacifico (ACP), in generale, e l’Africa, in questo caso particolare, chiedevano. Non è sufficiente che la Commissione dica che coloro tra noi che criticano gli EPA sono al soldo delle organizzazioni non governative, che gli stati ACP sono male informati e ingannati e che essa sta solo cercando di conformarsi alle regole dell’Organizzazione Mondiale del Commercio. Argomentazioni di questo genere non convincono se guardiamo alla pericolosa situazione in cui versano i paesi non PMS.</p>
      <p sl="en">Voglio dire, infine, che i nostri cittadini in Europa non accetteranno che, nel 2008, alcuni paesi poveri si troveranno in condizioni peggiori di ora, dal canto nostro noi non possiamo permettere che ciò avvenga. Invitiamo la Commissione a mostrare una certa flessibilità.</p>
    </intervention>
    <intervention id="2-289" speaker_id="28248" name="Gabriele Zimmer" is_mep="True" mode="spoken">
      <p sl="de">Signor Presidente, mi permetta di riferire alcuni risultati del vertice che, penso, rivelano più di ogni altra cosa la carenza di una coerente politica di sviluppo. L’ottima ossatura creata per il raggiungimento degli obiettivi di sviluppo del millennio e degli obiettivi climatici viene ancora una volta demolita dalle crescenti pressioni relative ai negoziati sugli accordi di partenariato economico e, in misura ancora maggiore, da una politica energetica determinata dalle richieste dei grandi gruppi industriali.</p>
      <p sl="de">Gli accordi di libero scambio dovranno essere strappati ai singoli partner , e faranno sì che anche le zone economiche africane consolidate siano ancora una volta maggiormente segmentate. Nel campo della politica energetica, l’unica preoccupazione è quella di tutelare gli interessi dei maggiori investitori europei, inoltre giudico scandalose le pressioni per l’esportazione di centrali nucleari in Africa .</p>
      <p sl="de">Per quanto riguarda la gestione della migrazione, avete ancora una volta fatto promesse importanti. Ma esse vanno nella direzione opposta rispetto ai progetti di direttiva sulla migrazione selettiva presentate dal Commissario Frattini. Credo che quei progetti di direttiva vadano ritirati urgentemente, in modo da non rendere la mobilità e la libera circolazione tra Europa e Africa dei castelli in aria.</p>
    </intervention>
    <intervention id="2-291" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">Signora Presidente, a Lisbona l’Africa e l’Europa hanno discusso di politica ai massimi livelli, e questa è un’ottima notizia. Detto questo, vorrei essere certa che si intendano, soprattutto su tre delle principali questioni. In primis , un partenariato tra pari. Alpha Konaré ha detto al forum che l’Africa non ha bisogno né di carità, né di paternalismo. La Dichiarazione di Lisbona lo conferma: noi costituiremo un partenariato tra pari. L’Europa, tuttavia, ha spesso trattato questo impegno con una certa leggerezza o à la carte imponendo il proprio programma ogni volta che erano in gioco i propri interessi: su terrorismo, migrazione e, in questo momento, accorti di partenariato economico.</p>
      <p sl="fr">In secondo luogo, un partenariato di popoli. Ci attendiamo inoltre che si intervenga su questa questione. Il nuovo partenariato deve accomunare le società civili in modo molto più sistematico, e anche i rappresentanti del popolo, in altre parole i parlamenti, in particolare supportando le capacità dei parlamenti africani. Questo è il segnale mandato dalla dichiarazione comune adottata dal Parlamento europeo e dal Parlamento panafricano, e spero che questo messaggio sia ascoltato.</p>
      <p sl="fr">Infine, per quanto concerne l’immigrazione: a Lisbona europei ed africani hanno avuto l’occasione di mandare un forte segnale politico, ovvero che avremmo messo i diritti umani al centro del nostro partenariato. Ritengo veramente che Lisbona sia stata un’occasione persa, purtroppo. La nuova strategia mette ancora una volta l’accento sulla protezione dei confini, e non sui diritti dei migranti. Ciò vuol dire che l’Europa potrà continuare a violare qui e là i diritti dei migranti, perché ha in effetti preso pochissimi impegni nel suo piano d’azione “Migrazione, mobilità e occupazione”.</p>
    </intervention>
    <intervention id="2-292" speaker_id="28306" name="Ana Maria Gomes" is_mep="True" mode="spoken">
      <p sl="pt">Il Vertice UE-Africa si è svolto grazie all’ostinazione diplomatica e politica della Presidenza portoghese. L’Europa ha riportato un successo, ma non si sa se questo valga anche per l’Africa, soprattutto gli uomini e le donne che lottano contro regimi oppressivi e cleptomani. Essi sanno che la maggioranza dei propri rappresentanti non hanno alcuna intenzione di rispettare ciò che è stato legittimamente concordato al vertice. La futura sperimentazione della strategia congiunta e del piano d’azione adottati sarà nelle mani della Presidenza portoghese.</p>
      <p sl="pt">Poiché le terribili tragedie che affliggono l’Africa in Darfur e in Somalia sono state brevemente accennate al vertice, occorre passare ai provvedimenti concreti. Quand’è che le forze europee avanzeranno nel Ciad, come promesso l’estate scorsa? Quand’è che l’UE intraprenderà una vigorosa azione contro il regime sudanese che impedisce alla forza ibrida incaricata dal Consiglio di sicurezza dell’ONU di proteggere la popolazione civile in Darfur? Quand’è che le truppe europee o inviate da altri saranno inviate per costringere le truppe etiopiche a ritirarsi dalla Somalia che hanno invaso, come ha deciso il Consiglio di sicurezza dell’ONU?</p>
      <p sl="pt">L’organizzazione dei vertici non giustifica che si tralascino queste questioni urgenti, perché così si mette in dubbio la credibilità dell’UE tra milioni di africani e di europei. Occorre dimostrare che la protezione della vita umana in Sudan, in Somalia, nel Congo orientale e altri paesi africani conta più della firma di contratti nelle tende del criminale Gheddafi.</p>
    </intervention>
    <intervention id="2-293" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . − Signora Presidente, signor Commissario, sarò franco come lo sono stati alcuni deputati, alcuni più di altri. Il Vertice UE-Africa è stato un successo. Ecco i miei commenti, svincolati da un testo scritto. Ricordo benissimo quando, all’inizio della Presidenza portoghese o durante i preparativi per la Presidenza portoghese, abbiamo indicato che l’organizzazione di un Vertice UE-Africa era uno dei nostri obiettivi, abbiamo udito commenti, dubbi e talvolta persino critiche verso di noi e verso questo nostro obiettivo.</p>
      <p sl="pt">Alcuni dissero: “L’Africa non suscita, tra la pubblica opinione, la società, gli Stati membri o le istituzioni l’interesse e l’impegno richiesto per l’organizzazione di un vertice: voi, Presidenza, resterete da soli, pochi vi appoggeranno. L’Africa non fa parte dell’agenda internazionale e non interessa nessuno”. Altri dissero: “esistono problemi di partecipazione e organizzativi che saranno spinosi, se non insormontabili”. Fummo scoraggiati dal portare avanti questa idea. Tuttavia, il punto è che siamo riusciti a realizzare questo vertice, come diciamo noi in Portogallo, “contro il vento e il mare”, o in altre parole contro tutto e tutti. Siamo riusciti in questo perché avevamo il sostegno di molti Stati membri che hanno collaborato con noi, con la Presidenza, nella redazione dei testi e anche nella negoziazione diretta dei testi con i rappresentanti africani. Abbiamo anche potuto contare sull’appoggio delle istituzioni europee, della Commissione e del Parlamento, contro critici e scettici. Siamo anche riusciti a risolvere alcune delicate questioni diplomatiche. Non ho la presunzione di decidere se questo vertice ha rivestito un’importanza storica oppure no: sarà il futuro a dirlo. Tuttavia, è indubitabile che il vertice abbia segnato una nuova fase nelle relazioni tra Europa e Africa e il fatto che si è svolto rappresenta un successo in sé e per sé.</p>
      <p sl="pt">Come ha detto il Commissario Michel, non abbiamo evitato a questo vertice, nel nostro dialogo di ampio respiro con l’Africa, problemi, difficoltà e differenze di opinione. Al contrario! Abbiamo parlato dei problemi, delle difficoltà e di ciò che ci divide. Abbiamo discusso di commercio, sicurezza, conflitti e violazioni dei diritti umani, a quattr’occhi, con franchezza e trasparenza. Tuttavia, l’obiettivo del vertice non era ovviamente quello di negoziare accordi commerciali, non era il luogo giusto per farlo, e certamente non era quello di risolvere subito il problema del Sudan. Non mirava neanche a risolvere immediatamente, con una bacchetta magica, la situazione in Zimbabwe. Tuttavia, entrambe le parti hanno affrontato insieme questi problemi, li hanno discussi, noi abbiamo fornito il nostro parere e, se si riscontravano differenze, non ci siamo astenuti dal rimarcarle.</p>
      <p sl="pt">Il segnale lanciato dall’Unione europea su tutti questi temi è stato assolutamente esplicito. Come sapete, abbiamo discusso del Sudan sia in plenaria, sia, più tardi, in una riunione ministeriale a tre. Abbiamo anche difeso la nostra posizione, quella dell’UE, sugli accordi di partenariato economico. L’onorevole Mitchell forse ha parlato dell’argomento più approfonditamente e con maggiore dovizia di particolari, ma noi abbiamo avuto l’occasione di spiegare chiaramente quale è la posizione dell’UE in merito agli accordi di partenariato economico. Stiamo ricercando accordi che siano equi ed equilibrati, che favoriscano l’Africa e i nostri partner africani: la nostra posizione è questa, non è un’altra. Su questo dobbiamo essere assolutamente chiari! Stiamo cercando di rispondere alle preoccupazioni e alle aspirazioni africane, e non di fare altro. Coloro che, in questo ambito, attaccano, criticano o svalutano gli attuali sforzi della Commissione, e anche del Consiglio a sostegno della Commissione, di concludere quanti più accordi di partenariato economico possiamo entro la fine di quest’anno si sbagliano.</p>
      <p sl="pt">Ma coloro che sostengono che il vertice non è, in sé, la fine del cammino e che non rivoluzionerà da solo le relazioni con l’Africa hanno ragione. Dobbiamo dar seguito alle decisioni prese, senza alcun’ombra di dubbio. Il reale valore di questo vertice, la sua reale importanza, saranno determinati nel medio e nel lungo periodo dalla nostra capacità di rispettare quanto concordato, deciso e intrapreso. Dobbiamo pertanto dar seguito alle decisioni prese. Dobbiamo valutare i risultati conseguiti e, soltanto allora, una volta compiuta questa valutazione a medio e a lungo termine, potremo dire se il vertice ha avuto successo, date le sue conseguenze e i suoi effetti.</p>
      <p sl="pt">Come ho detto, accettando una strategia congiunta, uno specifico piano d’azione e concreti meccanismi di controllo, discutendo di questioni importanti e attuali come il cambiamento climatico, l’integrazione, l’energia e l’immigrazione, il vertice rappresenta chiaramente un passo avanti, una maturazione delle nostre relazioni con l’Africa. Abbiamo atteso sette anni per andare dal Cairo a Lisbona. Siamo assolutamente certi che non attenderemo molto prima di avere un altro vertice tra Europa e Africa. L’importanza, l’utilità e il significato di questo vertice dimostrano, senza alcun dubbio, che è necessario tenere un altro vertice a breve. Comprenderete perché la Presidenza portoghese è lieta di questo evento e di questa iniziativa che abbiamo condiviso. Ringraziamo tutti per la collaborazione, l’impegno e gli sforzi che hanno portato al successo di questo vertice.</p>
    </intervention>
    <intervention id="2-294" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione. − Signora Presidente, onorevoli deputati, vorrei rispondere rapidamente ai principali punti sollevati, quindi discutere brevemente degli accordi di partenariato economico (APE).</p>
      <p sl="fr">Due deputati hanno espresso il proprio rammarico per lo scarso coinvolgimento del Parlamento europeo. Devo dire che forse possiamo fare di meglio, ma onestamente, rispetto ad altri grandi incontri internazionali del passato, ho la sensazione che oggi, ad ogni modo, il Parlamento sia pienamente coinvolto in questo processo. Inoltre, per quanto mi riguarda, mi fa sempre molto piacere discutere con i deputati e persino contraddirli, perché questo mi aiuta ad affinare le mie posizioni. Cambio regolarmente parere a causa vostra, non per farvi felici, ma semplicemente perché riuscite a convincermi.</p>
      <p sl="fr">Il secondo punto è il Darfur e il Sudan. Prima di tutto anch’io, come il Presidente, desidero dire che la priorità di questo vertice non era quella di trovare una soluzione a questo problema. Abbiamo, tuttavia, organizzato una riunione a tre con la Presidenza portoghese, con il Presidente Barroso, con l’Alto rappresentante per la politica estera e di sicurezza comune, e con me. Ci siamo incontrati con il Presidente sudanese, e posso dirvi che il tono e il contenuto del messaggio espresso durante quella riunione rifletteva ampiamente le dure parole che abbiamo udito qui in questa Aula. Abbiamo detto chiaramente al Presidente Bachir che doveva rispondere positivamente all’ONU il prima possibile per consentire il rapido dispiegamento della forza ibrida che ovviamente è necessaria per migliorare la situazione umanitaria in Darfur, anche solo marginalmente.</p>
      <p sl="fr">Onorevole Cornillet, le devo dire che concordo appieno con il suo discorso sul diritto umanitario internazionale. Come sapete, ieri, per esempio, ho avuto una riunione con tutti gli operatori partner di ECHO. Ve ne erano molti, e con loro ho discusso di questo problema di diritto umanitario internazionale. Ho accolto la proposta che ha menzionato, e abbiamo dato disposizioni per organizzare una grande conferenza ad aprile o a maggio su questa materia. Ho anche detto loro, benché non abbia alcuna facoltà di invito, che avrei invitato il Parlamento europeo e i parlamenti nazionali a partecipare a questa conferenza, se ciò è possibile e se il Parlamento è interessato a tale proposta, perché è vero che ogni giorno osserviamo la crescente banalità con cui viene trattato il rispetto del diritto umanitario internazionale, il che è gravissimo. A punto tale, in effetti, che mentre ero lì, ho parlato con il responsabile dell’accesso ai convogli umanitari. Gli ho detto: “ma non rispettate affatto il diritto umanitario internazionale”, e questi mi ha risposto: “ma lei deve capire che c’è una guerra in atto”. E’ stato ovviamente drammatico udire queste parole, perché questo atteggiamento contraddice l’essenza stessa, le radici stesse del diritto umanitario internazionale. Pertanto andremo avanti su questo punto, credetemi.</p>
      <p sl="fr">Per quanto riguarda il tema del nucleare, onorevole Isler Béguin, devo dire che si tratta di una buona domanda che attira la mia attenzione. Le basti sapere che ci è stato richiesto dai nostri partner africani, penso più per una questione di principio che come una reale problematica. In caso contrario, concorderei con le sue perplessità. E’ stato loro chiesto in primo luogo di parlare della non proliferazione delle armi di distruzione di massa, ed essi hanno risposto: “va bene, possiamo parlarne, ma in tal caso non vi è motivo di non parlare degli impieghi civili nucleari”. Ebbene, tutto questo si inserisce nel clima attuale. Come lei, me ne rammarico, ma sono stati loro a chiederlo, e non possiamo rifiutarci di discutere di questo argomento con i nostri partner . Le discussioni in merito erano comunque in tono minore: nessuno parla di sviluppare un settore nucleare in Africa. Abbiamo accettato di discutere le questioni nucleari e abbiamo accettato che si trattava di una materia da discutere tra noi, perché è stato chiaro fin dall’inizio che nessun argomento era tabù. Pertanto ritengo che dobbiamo essere coerenti.</p>
      <p sl="fr">Esistono altre due tematiche che desidero commentare, quindi terminerò parlando degli APE. Penso che sia stata l’onorevole Zimmer a dire che vi è un particolare interesse per qualsiasi cosa possa essere usata dai principali investitori europei. Ritornerò su questo parlando degli EPA, ma ovviamente non concordo su questo punto. Potreste tenermi qui per altre due settimane, giorno e notte, ma questa critica non l’accetterò. Non l’accetto per un motivo semplicissimo. Partecipo a questi negoziati da diversi mesi, benché debba dire che io non negozio, ma partecipo ai negoziati. Mai mi è sembrato che l’obiettivo ultimo fosse quello di aiutare l’economia europea o le aziende europee. Coloro che fanno queste asserzioni, a mio parere, si sbagliano o sono malinformati, oppure sono in malafede. Penso che siano malinformati, perché non si agisce mai in malafede. Penso, tuttavia, che in relazione a questo punto, i commenti siano assolutamente ingiustificati.</p>
      <p sl="fr">Ora vengo agli accordi di partenariato economico. Sul tema degli accordi provvisori, vorrei chiedere: quali sono i loro obiettivi? Sono stati escogitati a sostegno delle aziende europee? Assolutamente no: l’obiettivo è in realtà quello di fornire protezione a paesi con redditi medi che rientrerebbero altrimenti, come ben sapete, in un sistema di preferenze generalizzate. Questo ovviamente è molto meno vantaggioso del sistema che adottano al momento, che è il sistema equivalente per i paesi meno sviluppati (PMS), in altre parole “Tutto tranne le armi”. Pertanto, se alla fine dell’anno, nonostante tutta la mia buona volontà, i paesi interessati non avranno alcun altro accordo che li metta sullo stesso piano che occupavano finora, certamente perderanno mercati, e ho già ricordato l’esempio della Costa d’Avorio. Quest’altro accordo è l’accordo provvisorio. Con chi abbiamo stretto tali accordi intermedi? Nella maggioranza dei casi, li abbiamo concordati con paesi di medio reddito che si ritroverebbero altrimenti ad usare un sistema molto più sfavorevole di quello attuale. Lo si è fatto per proteggere le nostre aziende, per aprire canali per le nostre aziende affinché si trasferiscano o invadano l’Africa? No, non è vero.</p>
      <p sl="fr">Cosa abbiamo proposto allora? Vengo ora al nocciolo degli accordi, perché va detta la verità. Sono disposto ad ascoltare tutti, sono disposto a capire tutti, e sono persino disposto ad accettare alcune osservazioni e critiche provenienti dall’Assemblea. Cosa abbiamo proposto allora? Abbiamo proposto periodi transitori compresi tra 15 e 25 anni. Il Presidente Wade afferma che il suo mercato sarà sommerso di prodotti agricoli europei sovvenzionati. E’ proprio quello che voglio dire. I prodotti agricoli possono offrirgli protezione dal 20 per cento che non è liberalizzato. Non capisco quale sia l’esatto significato della sua affermazione. Inoltre, il Presidente Wade non è direttamente coinvolto. E’ vero che ha il diritto di parlare a nome di tutta l’Africa, ma non è coinvolto perché il suo paese è un PMS e gode del sistema del tipo “Tutto tranne le armi”. Il Presidente Mbeki, che ammiro molto e con cui vado molto d’accordo, ama denunciare gli APE, ma è facile farlo. Ha concluso con noi uno speciale trattato di associazione. Questo vuol dire che possiamo chiederci fino a che punto non sia preoccupato che tutti gli altri paesi della regione diventino suoi concorrenti. Non parlo in malafede; dico solo che potremmo porgli questa domanda. Non penso che sia il caso, ma potremmo chiederglielo.</p>
      <p sl="fr">Per quanto riguarda il Presidente della Commissione dell’Unione Africana Konaré, egli è un brillante avvocato ed è sua vocazione radunare le preoccupazioni che sente tra coloro che lo circondano. Tutto questo è legittimo. Tuttavia, onorevole Hutchinson, quando afferma “tutti i leader africani hanno dichiarato …”, non dice il vero. Non è vero per tutti i leader africani. E’ vero che alcuni tra loro ci hanno posto domande. Per esempio: “cosa accadrà, Commissario Michel, quando si elimineranno le barriere tariffarie? Ovviamente perderemo denaro e il nostro bilancio “ways and means ”. Come pagheremo i nostri insegnanti, poliziotti, funzionari pubblici ecc.?”, noi abbiamo risposto: “Potete creare fondi regionali, e noi prepareremo quelli che definiamo contribution agreement , ovvero forniremo risorse finanziarie che siano almeno pari all’impatto fiscale netto dell’abbattimento delle barriere tariffarie per compensare le perdite, e questo vi fornirà i mezzi per finanziare i vostri servizi statali ecc.”</p>
      <p sl="fr">Si tratta di un sistema asimmetrico, di un periodo transitorio. Cos’altro abbiamo fatto? Abbiamo preparato matrici generiche con questi paesi, dietro loro richiesta, perché sono stati loro a fornire il contenuto degli accordi. Cosa significa questo termine burocratico? Le matrici generiche sono un tipo di piano contenente tutti i progetti, tutti i settori, infatti la natura stessa di ciò che desiderano quali misure di accompagnamento della graduale apertura dei mercati, se lo desiderano: trasferimenti di tecnologia, maggiori capacità, maggiore competenza, lavoro sulle infrastrutture, interrelazione o migliore accesso, tutti questi aspetti.</p>
      <p sl="fr">Ho anche preparato un memorandum di finanziamento della comunità economica regionale. Si tratta di un impegno, su carta e con dovizia di cifre, delle risorse che l’UE deve mettere a loro disposizione. C’è solo una cosa che non posso fare, ed è promettere loro il denaro promesso dagli Stati membri a Gleneagles. Hanno promesso un miliardo di euro, di cui almeno la metà per l’Africa. Spero che si compiano progressi in merito. Questo denaro sarà stanziato a partire dal 2010 ed è da intendersi come aiuto al commercio. Perciò si tratta di fondi supplementari. Abbiamo inoltre raddoppiato i fondi regionali che ho ricordato sopra. Tutto questo è sul tappeto.</p>
      <p sl="fr">Devo confessare che la mia principale preoccupazione è l’“integrazione economica”, perché ritengo che, rispetto all’aspetto dello “sviluppo”, all’inizio sia proprio l’“integrazione economica” a consentire loro di creare ricchezza, una ricchezza che ovviamente potranno investire nei servizi sociali e ridistribuirla tra i propri cittadini. E’ vero che abbiamo fatto pochi passi avanti in questo ambito, per il motivo che ricordavo prima.</p>
      <p sl="fr">Perciò discuteremo, l’anno prossimo probabilmente, degli EPA regionali per creare, mantenere e consolidare questa dimensione dell’integrazione economica. Pertanto lo ammetto, ma questo avverrà soltanto dopo aver dato tutto … La risposta a tutto quello che ci hanno richiesto è stata positiva. Questo era vero dal punto di vista finanziario, o comunque entro i limiti di bilancio, e anche in relazione ai problemi tecnico-legali, istituzionali e persino politici. E’ vero inoltre che, quando nel 2008 dovremo condurre negoziati per cercare di ottenere questa integrazione regionale, dovremo essere molto convincenti, e naturalmente dovremo avere argomentazioni da proporre. Non vi preoccupate, si faranno sentire e noi li ascolteremo … Sicuramente cercherò di fare del mio meglio per rispondere alle loro preoccupazioni, alle loro incertezze e alle loro domande così da poterli rassicurare nello specifico. Devo dirvi, tuttavia, che oltre a questa somma supplementare di un miliardo di euro, metà della quale dovrà essere stanziata per l’Africa, non ho molte altre argomentazioni. Vedremo cosa emergerà da questo.</p>
      <p sl="fr">Tuttavia sono un po’ rammaricato quando sento dire che abbiamo ricattato i nostri partner . Non c’è mai stato alcun ricatto dei nostri partner per la semplice ragione che non avevamo alcuna possibilità di ricattarli. In primo luogo, non lo avrei fatto. Non è possibile costringere i nostri partner a firmare accordi. Perdonatemi, ma questo vuol dire semplificare troppo le cose. Vedo già quale sarebbe il risultato. Desidero addirittura informarvi dell’attuale stato dei paesi che hanno firmato, per dimostrarvi che esistono molti più paesi di quanto pensiate che hanno firmato e compreso il meccanismo.</p>
      <p sl="fr">L’ultimo punto, concludendo, riguarda i PMS che ora beneficiano del meccanismo “Tutto tranne le armi” e che pertanto godono di un accesso completo e illimitato ai nostri mercati. In questo caso, mi hanno chiesto cosa rischiavano di perdere. In realtà non rischiano di perdere nulla, ma guadagnano l’opportunità di beneficiare di norme d’origine particolarmente generose. Quali sono queste norme d’origine particolarmente generose? Attualmente, affinché un prodotto sia considerato proveniente da uno Stato partner , deve avere subito almeno due trasformazioni. D’ora in poi la trasformazione sarà una sola. Per esempio, nel caso del pesce pescato nelle loro acque ma importato qui, sarà sufficiente questo. Questo equivarrà a una trasformazione, perciò essi potranno entrare sul nostro mercato senza essere soggetti a contingenti e a dazi. Questa, quindi, è la principale differenza. Esiste una lunga serie di opportunità di cui attualmente non possono godere.</p>
      <p sl="fr">Desideravo dirvi tutto questo, e naturalmente sono pronto a ripetere l’esperienza ogni volta che lo vogliate. Ponetemi domande, o inviatemi domande per iscritto. Prometto che cercherò di rispondere sinceramente e per esteso. Qualora sembri che la mia risposta ad una delle vostre domande non sia adeguata o sia errata, lo ammetterò volentieri e la correggerò, di questo potete stare certi. Finora ho ascoltato tutte le domande, le ho verificate tutte, e mi sono impegnato a fondo in prima persona. Non ancora udito una domanda che non abbia ricevuto una risposta modo precisa, esatta e onesta.</p>
    </intervention>
    <intervention id="2-295" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-296" speaker_id="23938" name="John Attard-Montalto" is_mep="True" mode="written">
      <p sl="en">Il vertice tra paesi europei e africani si è svolto l’8 e il 9 dicembre a Lisbona, in Portogallo. Vi hanno partecipato oltre 70 capi di Stato e di governo.</p>
      <p sl="en">Il contributo di Malta si è incentrato sul tema dell’immigrazione irregolare.</p>
      <p sl="en">E’ nell’interesse di Malta che l’Africa sia considerata responsabilità dell’Europa. L’assistenza fornita e gli investimenti in Africa faranno sì che sempre meno persone di quel continente siano costrette a lasciare il proprio paese in cerca di una vita migliore. La maggioranza degli immigranti irregolari che raggiungono le coste maltesi provengono dall’Africa subsahariana e sono immigrati economici. La situazione, tuttavia, potrebbe peggiorare quando gli accordi commerciali preferenziali generali giungeranno a scadenza il 31 dicembre 2007.</p>
      <p sl="en">La maggior parte dei paesi africani hanno respinto la proposta di “accordi di partenariato speciale”. Soltanto un quinto ha firmato gli accordi interlocutori. Persino se si prorogherà la data di scadenza, è nell’interesse di ogni paese firmare accordi interlocutori per assorbire l’impatto economico negativo che si avrà alla scadenza degli “accordi preferenziali”.</p>
      <p sl="en">Un altro genere di immigrati irregolari che sbarcano a Malta è costituito dai rifugiati politici. Il fatto che le questioni dei diritti umani in Darfur e in Zimbabwe siano state omesse dall’ordine del giorno originario non fa ben sperare per coloro che non hanno alcuna voce in capitolo e che continuano a soffrire in silenzio.</p>
    </intervention>
    <intervention id="2-297" speaker_id="2309" name="Richard Corbett" is_mep="True" mode="written">
      <p sl="en">Il Consiglio europeo deve rivolgere l’attenzione alla Birmania, paese in cui la situazione sul campo resta terribile.</p>
      <p sl="en">Le sanzioni dell’UE, decise il 15 ottobre, sono rivolte ai leader del regime, ai loro sostenitori e a coloro che beneficiano delle loro politiche e comprendono sanzioni commerciali in quei settori (legname, minerali, metalli, pietre preziose) da cui il regime trae la maggior parte delle proprie entrate.</p>
      <p sl="en">Ma basta questo? Il Consiglio europeo deve valutare la situazione e decidere quali altre misure può adottare l’UE per produrre un vero cambiamento in Birmania. E’ giunto il momento di applicare ulteriori misure restrittive, compreso un divieto di nuovi investimenti.</p>
    </intervention>
    <intervention id="2-298" speaker_id="31123" name="Pedro Guerreiro" is_mep="True" mode="written">
      <p sl="pt">Benché sia troppo presto per stabilire quale sia il vero impatto delle decisioni prese al Vertice UE-Africa, e nonostante alcune contraddizioni, il rifiuto degli accordi di libero scambio dell’UE (noti come “accordi di partenariato economico”) da parte dei paesi africani è una buona notizia.</p>
      <p sl="pt">E’ ironico che il rifiuto, nonostante le inaccettabili pressioni e i ricatti dell’UE, di questi “Accordi di partenariato economico” da parte dei paesi africani costituisca un concreto esempio di ciò che alla fine rappresenta veramente il famigerato “buon governo” così esaltato dall’UE. In altre parole, indica l’assunzione e la difesa da parte di un paese del controllo sulla propria economia.</p>
      <p sl="pt">A nostro parere, un’efficace cooperazione per lo sviluppo richiede il rispetto della sovranità nazionale, dell’indipendenza politica ed economica e del diritto di tutti i popoli di decidere del loro presente e del loro futuro e di definire e costruire il loro paese e il loro progetto di sviluppo. Questa cooperazione è incompatibile con gli obiettivi più o meno celati e con le idee di interferenza, sfruttamento, saccheggio delle risorse e controllo politico ed economico.</p>
      <p sl="pt">E’ stato detto che il Vertice UE-Africa ha segnato una “pagina nuova”. Da parte nostra, continueremo a levare la nostra voce affinché le ambizioni neocolonialiste dell’UE e delle sue maggiori multinazionali non siano (ri)scritte su quella pagina.</p>
    </intervention>
  </section>
  <section id="creitem38" title="17. Tempo delle interrogazioni (interrogazioni alla Commissione)">
    <intervention id="2-300" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0384/2007).</p>
      <p sl="unknown">Abbiamo dedicato un tempo piuttosto lungo alla discussione precedente, data la sua importanza, speriamo di poter proseguire al di là del tempo concessoci con il Tempo delle interrogazioni per recuperare.</p>
      <p sl="unknown">Dato che siamo in ritardo, prima di tutto cercheremo di affrontare ogni volta le interrogazioni supplementari raggruppandole in modo da esaminare più interrogazioni questo pomeriggio, inoltre, come al solito, inviterei i deputati a venire avanti per partecipare più attivamente al Tempo delle interrogazioni.</p>
      <p sl="unknown">Signor Commissario, mi dispiace che abbia dovuto aspettare, ma si trattava di un’importante discussione, e sono sicuro che le concorda.</p>
      <p sl="unknown">Le seguenti interrogazioni sono indirizzate alla Commissione.</p>
      <p sl="unknown">Prima parte</p>
      <p sl="unknown">Annuncio l’interrogazione n. 34 dell’onorevole Lambert van Nistelrooij (H-0934/07)</p>
      <p sl="unknown">Oggetto: Energia - Organizzazione mondiale del commercio</p>
      <p sl="unknown">Benché non previste specificamente a tal fine, le norme dell’Organizzazione Mondiale del Commercio (OMC) si applicano anche ai prodotti e ai servizi energetici e tutelano gli investimenti nel settore energetico. Di conseguenza sono vietate le restrizioni alle esportazioni e la discriminazione dei prodotti ed è garantito il libero scambio. Esistono tuttavia delle deroghe concernenti le misure adottate nell’interesse della sicurezza.</p>
      <p sl="unknown">Nel contesto degli scambi commerciali di energia non è sempre chiara la differenza fra produzione e servizi.</p>
      <p sl="unknown">A seguito dell’integrazione della politica energetica come competenza dell’Unione europea nel nuovo trattato, quali provvedimenti intende adottare la Commissione affinché le norme dell’OMC contemplino anche gli investimenti e i servizi nel settore energetico?</p>
    </intervention>
    <intervention id="2-301" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, come osservato dall’interrogante, nel quadro dell’Organizzazione mondiale del commercio (OMC) le clausole del GATT, l’Accordo generale sulle tariffe doganali e sul commercio, si applicano al commercio di prodotti energetici, mentre quelle del GATS, l’Accordo generale sul commercio dei servizi, si applicano al commercio di servizi energetici, ivi compresi gli investimenti diretti in tali servizi. Non vi è ancora un accordo che si applichi agli investimenti diretti in attività energetiche svolte per conto dell’investitore stesso nel settore secondario, quali l’estrazione, la raffinazione, la produzione e la distribuzione dell’energia.</p>
      <p sl="de">L’articolo 133 del Trattato CE, che disciplina la politica commerciale comune, garantisce esplicitamente alla Comunità europea il potere esclusivo di legiferare e negoziare accordi sullo scambio di prodotti energetici e di negoziare accordi sullo scambio dei servizi energetici. Inoltre, la Commissione ha il potere di negoziare a nome sia della Comunità, sia dei suoi Stati membri riguardo alla liberalizzazione degli investimenti diretti al di fuori del settore dei servizi, nel quadro di colloqui con paesi non appartenenti all’UE nell’ambito di accordi di libero scambio. Questo significa che la Commissione può già affrontare questioni fondamentali relative al commercio e agli investimenti nel settore dell’energia e rappresentare gli interessi europei in questi ambiti in negoziati bilaterali e multilaterali dell’OMC, ed è infatti proprio ciò che fa la Commissione.</p>
      <p sl="de">La politica energetica che sarà delineata nel nuovo trattato sarà incentrata su materie quali la sicurezza delle forniture energetiche dell’Unione e la promozione degli interscambi tra settori energetici, e in questo ambito essa integra ma non sostituisce la politica commerciale comune nel settore energetico.</p>
    </intervention>
    <intervention id="2-302" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, Commissario Verheugen, questa è veramente una buona notizia nel contesto del nuovo trattato. Oggi abbiamo anche deciso, per esempio di finanziare quattro iniziative tecnologiche congiunte (ITC) per un ammontare di 3 miliardi di euro mentre altri 3 miliardi di euro saranno stanziati dall’industria per tecnologie pulite, motori aeronautici ecc.</p>
      <p sl="nl">D’altro canto, sono ancora preoccupato che gli scambi riguardino ancora tecnologia obsoleta e dannosa per l’ambiente, specialmente con paesi in via di sviluppo. Vi è ancora ampio spazio per tecnologie obsolete, come le centrali a carbone del secolo scorso.</p>
      <p sl="nl">Quali probabilità esistono, secondo il Commissario e secondo l’Unione, che l’OMC crei almeno una nuova base da cui partire e chieda di bloccare questa o quella tecnologia?</p>
    </intervention>
    <intervention id="2-303" speaker_id="2278" name="Paul Rübig" is_mep="True" mode="spoken">
      <p sl="de">Ai negoziati dell’OMC sarà importantissimo stabilire in quale capitolo debba effettivamente rientrare il bioetanolo in futuro. Sarà classificato come prodotto agricolo, o apparterrà alla categoria dei prodotti non agricoli? Come vede la Commissione la struttura futura? E’ più probabile che sia discussa nel capitolo agricolo o che sia considerata un prodotto industriale? Il bioetanolo deriva da una coltura ed è fondamentalmente una materia prima agricola. D’altro canto, tuttavia, come prodotto energetico potrebbe rientrare nella rubrica dell’accesso al mercato per i prodotti non agricoli (NAMA). Si è già fatta la Commissione un’opinione in merito e, se sì, quale linea adotterà nei negoziati?</p>
    </intervention>
    <intervention id="2-304" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, ogni volta che nella mia circoscrizione elettorale si dibatte di scambio di fonti energetiche, di politica energetica, di Commissione europea e del nuovo trattato, e soprattutto dell’OMC, i miei elettori esprimono il timore che non avremo altra scelta se non importare l’energia nucleare e che potremmo persino essere costretti a costruire centrali nucleari, se le attuali tendenze proseguiranno. La prego di tranquillizzarmi e di dirmi che non è vero, mi fornisca inoltre dati concreti che io possa mettere a loro disposizione.</p>
    </intervention>
    <intervention id="2-305" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione. − Signora Presidente, in qualche caso trovo difficoltà nello scorgere un nesso tra l’interrogazione supplementare e quella originaria, ma se lei è di larghe vedute nei confronti di questi temi, sarò anch’io di larghe vedute nelle mie risposte.</p>
      <p sl="de">In risposta alla prima domanda, sono d’accordo con l’onorevole van Nistelrooij che la vendita di prodotti contenenti tecnologia di scarsa qualità in termini di efficienza energetica e di emissioni di CO2 non è certamente nel nostro interesse. Il Commissario Dimas e io attualmente stiamo esaminando proposte per trovare modi di realizzare un’economia a bassa emissione di CO2 in Europa sia per quanto riguarda la politica industriale, sia per quanto riguarda le prassi produttive e di consumo. Spero che questo lavoro culminerà nella definizione di standard che potranno quindi essere inseriti nei negoziati internazionali.</p>
      <p sl="de">Voi sapete quale è la situazione attuale. Al momento non abbiamo spazio di manovra per negoziare standard supplementari nel quadro dell’OMC e per garantirne l’introduzione. Tuttavia, il nostro obiettivo a medio e a lungo termine, come sapete, è quello di rendere vincolanti standard ambientali e sociali elevati tramite accordi multilaterali per evitare lo svantaggio competitivo che le nostre aziende dovrebbero subire in caso contrario.</p>
      <p sl="de">Vorrei inoltre sottolineare che siamo particolarmente interessati al perseguimento di una politica multilaterale perché riteniamo che l’occasione d’oro per le aziende europee consista nella nostra capacità di diventare leader di mercato nel campo dei prodotti ecologici, che usano l’energia in modo efficiente e permettono un alto risparmio energetico.</p>
      <p sl="de">Per quanto riguarda l’interrogazione dell’onorevole Rübig, devo confessare che ignoro la risposta. Poiché questa materia non rientra tra le mie responsabilità, onorevole Rübig, chiederò al Commissario Mandelson di fornirle immediatamente una risposta scritta. Certamente non ho alcuna intenzione di dire qualcosa di fuorviante a questo punto. So che la materia è compresa negli accordi di libero scambio che attualmente stiamo negoziando, come quello con il Sudafrica, ma in quale categoria sia effettivamente in discussione non saprei francamente dirlo. Riceverete informazioni complete al riguardo domani, al più tardi.</p>
      <p sl="de">Per quanto riguarda le centrali nucleari, la Commissione europea ha una politica perfettamente chiara, che è poi la politica di tutta l’Unione europea. Ogni Stato membro è del tutto indipendente e libero nella sua scelta del mix energetico. Non si può raccomandare, né dare disposizioni ad alcuno Stato membro riguardo all’uso dell’energia nucleare, né può la Commissione cercare di esercitare alcuna influenza. Siamo del tutto neutrali sulla tematica e resteremo tali. Non vi saranno raccomandazioni del genere che temete.</p>
      <p sl="de">Siete, tuttavia, sicuramente al corrente dell’integrazione del trattato EURATOM nel Trattato CE, il che significa che la promozione dell’utilizzo pacifico dell’energia nucleare è di sicuro uno dei compiti dell’Unione europea. Essa lo fa con il proprio sostegno alla ricerca, per il quale i progetti nel campo dell’energia nucleare sono pienamente ammissibili e ricevono finanziamenti da decenni, perciò non vi è nulla di nuovo, e a tal fine si impiega la Banca europea per gli investimenti, che ha contribuito in alcuni casi a finanziare centrali nucleari.</p>
      <p sl="de">In altre parole, non esiste alcuna politica UE per l’utilizzo generalizzato dell’energia nucleare, né esiste alcuna politica UE per l’abbandono generalizzato dell’energia nucleare.</p>
    </intervention>
    <intervention id="2-306" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 35 dell’onorevole Justas Vincas Paleckis (H-0879/07)</p>
      <p sl="unknown">Oggetto: Modello di sviluppo urbano sostenibile</p>
      <p sl="unknown">Negli Stati membri dell’UE, e in particolare in quelli che hanno aderito all’Unione europea nel ventunesimo secolo, le città si estendono rapidamente e spesso senza una strategia coerente. Le zone residenziali si allontanano dal centro, il che intensifica i problemi legati ai trasporti, alla distribuzione delle risorse e allo sviluppo delle infrastrutture tecniche. Lo sviluppo urbano ha dunque un’influenza molto negativa sull’ambiente e aumenta il consumo energetico.</p>
      <p sl="unknown">Nel Libro Verde sull’ambiente urbano, pubblicato dalla Commissione nel 1990, il modello di sviluppo previsto per rispettare l’ambiente era quello della città compatta. Oggi, invece, sembra piuttosto il modello di sviluppo urbano policentrico ad essere privilegiato. Quali sono le raccomandazioni dell’UE per promuovere uno sviluppo urbano sostenibile e rispettoso dell’ambiente? Quali sono gli argomenti in favore dell’uno o dell’altro modello di sviluppo? Su quali dati si basano tali raccomandazioni?</p>
    </intervention>
    <intervention id="2-307" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − La Commissione è fortemente a favore della promozione dello sviluppo urbano sostenibile nel pieno rispetto dell’ambiente. La Commissione ha adottato la propria strategia tematica sull’ambiente urbano nel 2006. La strategia riconosce l’intero sviluppo urbano sostenibile in relazione alla qualità della vita, ma la strategia riconosce anche la diversità esistente tra i cittadini in the Unione europea.</p>
      <p sl="en">Per questo motivo, e a seguito di consultazioni di ampio respiro con le autorità locali e gli Stati membri, la strategia, in accordo al principio di sussidiarietà, ha ritenuto che gli enti locali e nazionali siano i più adatti a trovare e attuare le soluzioni più appropriate alle circostanze locali.</p>
      <p sl="en">Data la diversità della situazione nei vari centri urbani, la Commissione non raccomanda alcuno specifico modello di sviluppo valido per ogni città europea. Essa ritiene sia fondamentale mettere in pratica gli adeguati strumenti di governance e di pianificazione, ma è del parere che non vi sia alcun vero valore aggiunto nell’imposizione di un obbligo di creazione di piani specifici, come i piani di gestione ambientale e i piani di trasporto urbano sostenibile.</p>
      <p sl="en">La Commissione, tuttavia, ha pubblicato una guida ai piani per un trasporto urbano sostenibile e ai piani di gestione integrata dell’ambiente, con l’obiettivo di aiutare gli enti locali ad attuare gli obiettivi della strategia. La guida deve essere considerata una descrizione del processo, e un promemoria degli elementi chiave che è possibile considerare quando si sviluppano programmi integrati di gestione ambientale e piani per un trasporto urbano sostenibile a livello locale. Entrambi i documenti si basano su consultazioni esaurienti e su esempi di migliori prassi sviluppati dalle città stesse.</p>
      <p sl="en">La legislazione che riguarda le zone urbane esiste già, per esempio nel campo della qualità dell’aria, della gestione delle acque, dell’inquinamento acustico e dei rifiuti. Occorre attuare meglio tale legislazione. Un evidente e notevole miglioramento delle condizioni di vita nelle aree urbane si vedrà con la piena attuazione degli strumenti legislativi esistenti.</p>
      <p sl="en">La Commissione ricorda il gran numero di idee in materia di sviluppo urbano che ha permesso ai ministri per gli affari urbani di raggiungere un consenso basato sul Programma d’azione di Lilla, l’Acquis urbano di Rotterdam, l’Accordo di Bristol e, ultimamente, la Carta di Lipsia sulle città europee sostenibili adottata a una riunione informale del Consiglio il 25 maggio 2007. A Settembre 2007 esso approvò una Carta verde sulla mobilità urbana, che ora è stata sottoposta a consultazione pubblica. Quei documenti costituiscono un contesto condiviso che delinea le principali condizioni necessarie per ottenere uno sviluppo urbano sostenibile. Inoltre, la Commissione incoraggia attivamente il dialogo e la diffusione delle migliori prassi tra le città nel quadro dei programmi finanziati dal Fondo europeo di sviluppo regionale.</p>
      <p sl="en">Per quanto riguarda i dati a disposizione sulla situazione delle città europee, che possono formare la base delle decisioni politiche, la Commissione ha realizzato l’Audit urbano, contenente dati sulla situazione delle città europee, che ora è in fase di aggiornamento. La Commissione ha pubblicato di recente uno studio sullo stato delle città europee, che analizza più in dettaglio i risultati dell’Audit urbano.</p>
    </intervention>
    <intervention id="2-308" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Molte grazie, signor Commissario, per la sua risposta dettagliata e convincente. Il contributo della Commissione nella ricerca di modi per incoraggiare le città a ricercare iniziative positive e a condividerle è molto importante. Vorrei chiedere quali regioni ritenete si siano avvicinate maggiormente all’ideale, che, naturalmente, resta irraggiungibile. Quali Stati membri UE hanno compiuto i maggiori progressi nell’attuazione delle idee raccomandate dalla Commissione europea?</p>
    </intervention>
    <intervention id="2-309" speaker_id="2206" name="Reinhard Rack" is_mep="True" mode="spoken">
      <p sl="de">Signor Vicepresidente, lei ha praticamente appena risposta alla mia interrogazione supplementare, ma poiché non vi è nulla più chiaro di una dichiarazione nella propria lingua madre, sarei lieto di sentirla ripetere in tedesco ciò che ha appena affermato riguardo al fatto che la Commissione non tenta di fungere da autorità suprema di pianificazione dell’Europa, interferendo in ogni ambito, soprattutto imponendo o raccomandando uno specifico modello di sviluppo. In qualità di relatore sulla Carta verde che ha citato, dal titolo “Verso una nuova cultura della mobilità urbana”, posso assicurarle che il Parlamento la seguirà certamente sulla strada del sostegno alla diversità.</p>
    </intervention>
    <intervention id="2-310" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − Se mi permette, signora Presidente, vorrei iniziare dalla seconda interrogazione, quindi rileggerò quello che ho detto, aggiungendo un breve commento in merito.</p>
      <p sl="en">Data la diversità della situazione nei vari centri urbani, la Commissione non raccomanda uno specifico modello di sviluppo valido per ogni città europea. Questo chiaramente rispetta il principio di sussidiarietà e il principio di diversità e, in altre parole, nelle mie parole, ciò vuol dire che non esiste una misura unica che vada bene per tutti. Non si tratta di un approccio generalista; si tratta di un approccio che tiene conto delle specificità, delle specifiche esigenze e degli interessi e delle capacità delle città, ma esso contiene tutto ciò di cui abbiamo bisogno (guida, raccomandazioni e scambio delle migliori prassi).</p>
      <p sl="en">Per quanto riguarda la prima interrogazione, sarei tentato di fornire una risposta fondata sulla mia personale esperienza e potrei certamente nominarvi la città in cui preferirei vivere, ma questa non è una questione politica. La Commissione non ha una classifica di quel genere e non ha neppure una graduatoria delle città europee che combinano tutti quegli elementi.</p>
      <p sl="en">Purtroppo, non sono veramente in grado di darvi una risposta oggettiva e sarebbe veramente poco saggio fornire una risposta soggettiva a discapito di tutte le altre.</p>
    </intervention>
    <intervention id="2-311" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 36 dell’onorevole Karin Riis-Jørgensen (H-0933/07)</p>
      <p sl="unknown">Oggetto: Neutralità delle reti nel contesto della riforma delle telecomunicazioni</p>
      <p sl="unknown">Da cinque anni siamo testimoni di un dibattito molto acceso negli USA a proposito della neutralità delle reti. Ci si domanda, segnatamente, in che misura gli operatori delle reti possano limitare e canalizzare il traffico Internet degli utenti. La questione figura nel programma di riforma delle telecomunicazioni, che ha tentato di risolvere il problema chiedendo maggiore trasparenza sui prodotti offerti ai consumatori. Tuttavia, la trasparenza non è sempre una garanzia sufficiente per il consumatore, come dimostrato dalle tariffe relative al roaming . L’accesso illimitato ad Internet favorisce l’innovazione (cfr. Skype , Joost , il 2.0), ma se le compagnie di telecomunicazioni hanno il diritto di dare la priorità e forse anche di bloccare il traffico Internet degli utenti, ritiene la Commissione che il programma di riforma delle telecomunicazioni protegga sufficientemente il consumatore e favorisca l’innovazione su Internet ? Qual è la soluzione ottimale?</p>
    </intervention>
    <intervention id="2-312" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − La questione sollevata dall’interrogante è importantissima per i consumatori, i gestori delle telecomunicazioni e i fornitori di contenuti, e naturalmente anche per le autorità di regolamentazione delle telecomunicazioni. Si tratta di mantenere un equilibrio tra il desiderio dei fornitori delle reti di offrire qualità di servizio differenziali per i servizi Internet , per ottimizzare l’uso delle proprie risorse di rete, e la libertà degli utenti di distribuire o accedere a qualunque contenuto legale on line senza interferenze come il blocco o la degradazione del servizio.</p>
      <p sl="en">La Commissione si impegna a mantenere Internet aperta, sia per i fornitori dei servizi che desiderano fornire servizi nuovi e innovativi, sia per i consumatori che desiderano accedere ai servizi prescelti e creare e caricare i propri contenuti.</p>
      <p sl="en">L’attuale dibattito negli Stati Uniti sulla neutralità della rete è fortemente influenzato dalla mancanza di regolamentazione negli USA che garantisca che l’accesso sia mantenuto aperto, e, assieme alla concentrazione della proprietà della rete, dalla mancanza di regole sull’accesso che preoccupa seriamente i consumatori e i fornitori di contenuti, che temono si possa arrivare a una compartimentazione di Internet .</p>
      <p sl="en">La situazione in Europa è questa: in generale abbiamo un alto grado di neutralità della rete e di libertà sulla rete perché abbiamo un efficace regolamento in materia di reti, in linea con le normative del settore TLC dell’UE, e i consumatori europei hanno una maggiore scelta di fornitori di servizi a banda larga. Il fatto che i consumatori abbiano una scelta più vasta e che vi sia maggiore concorrenza indica che, se un fornitore cerca di limitare i diritti degli utenti, qualcun altro potrà entrare nel mercato con un’offerta più vasta. L’attuale quadro normativo dell’UE finora a fatto sì che il mercato delle telecomunicazioni resti aperto, che le offerte fatte ai consumatori siano trasparenti e che la concorrenza funzioni bene.</p>
      <p sl="en">Capisco la domanda dell’interrogante, perché si corre il rischio che in futuro sia introdotta una prioritizzazione graduale del traffico. In passato tutte le informazioni, i pacchetti e i bit di dati erano trattati allo stesso modo. Ma oggi le nuove tecniche possono fare differenze tra i pacchetti, dando la precedenza alle comunicazioni più urgenti o agli utenti che hanno pagato di più per servizi di qualità superiore.</p>
      <p sl="en">Queste tecniche sono legittime nei casi in cui occorra garantire i livelli di servizio affinché esso possa essere efficace. Si pensi ai servizi voice-over Internet , per esempio, i quali hanno bisogno di un livello minimo di connessione di base per funzionare in modo soddisfacente, specialmente per le chiamate di emergenza o d’affari. Inoltre, la prioritizzazione crea un meccanismo di incentivi per gli operatori di rete ad investire nel potenziamento della larghezza di banda con la crescita della domanda. Questo è il lato positivo. Il rovescio della medaglia è che le stesse tecniche possono essere impiegate per degradare la qualità del servizio a livelli inaccettabili. Tale discriminazione potrebbe quindi produrre servizi di qualità scadente per consumatori e fornitori alternativi di servizi.</p>
      <p sl="en">E’ per questo che, nel pacchetto di riforma delle telecomunicazioni adottato dalla Commissione il 13 novembre 2007 e presentato al Parlamento il giorno stesso, abbiamo proposto di dare alle autorità di regolamentazione nazionali delle telecomunicazioni il potere di fissare livelli minimi di qualità dei servizi di trasmissione su rete basati sugli standard tecnici individuati a livello UE. Inoltre, ora è in vigore un nuovo obbligo nelle normative nel campo delle telecomunicazioni di indicare in anticipo agli utenti eventuali tecniche impiegate che potrebbero portare alla prioritizzazione. Si tratta di quella che viene definita la norma di trasparenza.</p>
      <p sl="en">Come Commissione, noi crediamo che questo approccio rappresenti un compromesso che salvaguarderà la concorrenza e l’accesso degli utenti senza limitare indebitamente la capacità dei fornitori delle reti di sperimentare diversi modelli economici.</p>
      <p sl="en">Inoltre, il Parlamento sa che la Commissione sta monitorando con attenzione gli sviluppi nel campo delle libertà in rete. In seguito al vertice mondiale del 2006 sulla Società dell’informazione, abbiamo presentato al Parlamento una comunicazione in cui si affermava chiaramente l’intenzione della Commissione di monitorare e salvaguardare la neutralità di Internet . I principi architettonici di un’Internet aperta e di una connettività end-to-end sono inoltre esplicitamente indicati nelle conclusioni del Consiglio del 2005.</p>
      <p sl="en">Queste tematiche vengono costantemente analizzate, monitorate e discusse regolarmente con gli Stati membri, per esempio nel gruppo di alto livello i2010, e con i paesi terzi. Questo è importante, perché Internet non ha confini. La Commissione promuoverà costantemente l’esigenza di un’Internet aperta e di un accesso non discriminatorio. Tutto questo è alla base della filosofia dell’approccio normativo ai sensi delle norme sulle telecomunicazioni dell’UE, che saranno ulteriormente rafforzate dal nostro progetto di riforma che sarà discusso dal Parlamento nei prossimi mesi.</p>
    </intervention>
    <intervention id="2-313" speaker_id="1926" name="Karin Riis-Jørgensen" is_mep="True" mode="spoken">
      <p sl="en">La ringrazio, signora Commissario. Sono molto soddisfatta della sua risposta. E’ stata molto dettagliata e ha mostrato veramente il suo interesse e la sua conoscenza di questa importante materia.</p>
      <p sl="en">Credo che lei monitorerà da vicino il sistema, come ha promesso. Spero che, entro un anno, sarà in grado di fornirci un resoconto per stabilire se la neutralità della rete è stata garantita dalla clausola di trasparenza e dal sistema di monitoraggio che abbiamo messo a punto. Spero che potremo ritornare su questo argomento entro sei/dodici mesi per vedere se il sistema funziona.</p>
    </intervention>
    <intervention id="2-314" speaker_id="4538" name="Malcolm Harbour" is_mep="True" mode="spoken">
      <p sl="en">Vorrei anche ringraziare il Commissario per la sua esauriente risposta. Ho parlato con i deputati del Congresso la scorsa settimana e ho dato loro la stessa risposta, perciò sono lieto che l’abbiate confermata. Comunque, potrebbe fornire un commento riguarda al sostegno all’accesso aperto, dato che ora stiamo entrando in una nuova era di grandi investimenti in reti di nuova generazione in fibra ottica fino alle singole case, ma alcuni attori del settore affermano che gli incentivi agli investimenti sono insufficienti? Potrebbe confermare a questa Assemblea che sosterrà i principi dell’accesso aperto per gli stessi motivi che ha delineato in risposta all’interrogazione dell’onorevole Riis-Jørgensen?</p>
    </intervention>
    <intervention id="2-315" speaker_id="2278" name="Paul Rübig" is_mep="True" mode="spoken">
      <p sl="de">Anch’io vorrei congratularmi con il Commissario per la sua elezione a Commissario dell’anno. Ci troviamo di fronte compiti veramente formidabili in quest’area. Da un lato, vi sono gruppi televisivi pubblici che hanno ricevuto grossi finanziamenti per i loro contenuti, finanziamenti che hanno permesso loro, naturalmente, di produrre buoni programmi educativi. Dall’altro, oggi la TV mobile sta raggiungendo un numero sempre maggiore di persone. Come valuta gli sviluppi in questo campo?</p>
    </intervention>
    <intervention id="2-316" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − In primo luogo vorrei ringraziare l’interrogante per avermi aiutato a fare passi avanti in questa politica. Si tratta di una politica basata su una rete aperta e su un’Internet aperta, che è sempre stata, e continuerà a corrispondere alla mentalità, all’approccio e al valore obiettivo dell’Europa.</p>
      <p sl="en">Non dovremmo essere troppo preoccupati per il momento, perché fortunatamente il nostro quadro normativo fa sì che non ci troviamo nelle stesse difficili condizioni di altre parti del mondo. Questo non vuole dire che dobbiamo metterci comodi e non fare nulla, è per questo che ho detto che vigileremo molto attentamente questa materia. Riferirò al Parlamento, e sono sicura che nel corso delle nostre discussioni sul pacchetto di riforma delle normative in materia di regolamentazione delle telecomunicazioni torneremo su questi argomenti. Prevedo anche che si registreranno progressi tecnologici che produrranno un rapido cambiamento della situazione, che forse eviteranno che io ritorni qui nei prossimi mesi.</p>
      <p sl="en">Riguardo all’accesso aperto a nuove tecnologie e ai nuovi investimenti nella banda larga, l’interrogante sa benissimo che la Commissione ha posto il veto sulla proposta del governo tedesco di creare un nuovo monopolio sulla fibra ottica. Non pensiamo che i monopoli siano la risposta all’accesso aperto a Internet e a tutto ciò in cui crediamo. Questo è anche il motivo per cui preferiamo la concorrenza, che consideriamo un mezzo per aprire nuove possibilità di investimento. Gli Stati membri in cui vi è la massima concorrenza in termini di mercati aperti sono anche gli stessi che hanno la massima concorrenza in termini di infrastrutture. La concorrenza nelle infrastrutture indica la disponibilità di contenuti e di servizi, nonché di scelta per il consumatore. E’ proprio questo che vogliamo ottenere.</p>
      <p sl="de">Membro della Commissione . − All’onorevole Rübig vorrei dire: è noto che ho condotto una campagna molto vigorosa a favore di uno standard europeo che ci permetterebbe di contribuire all’affermazione della TV mobile in tutta Europa nel più breve tempo possibile, proprio come è accaduto al nostro standard GSM. Penso soprattutto ai contenuti, perché questi formati più piccoli avranno bisogno di contenuti specifici, che offriranno al nostro settore creativo una grandissima opportunità se riusciremo commercializzare il prima possibile la televisione mobile, ovvero prima degli europei di calcio dell’anno prossimo e delle Olimpiadi. Questa è un’opportunità che noi europei non possiamo perdere.</p>
    </intervention>
    <intervention id="2-319" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 37 dell’onorevole Colm Burke (H-0897/07)</p>
      <p sl="unknown">Oggetto: Carta europea per le piccole imprese</p>
      <p sl="unknown">La Carta europea per le piccole imprese può giocare un ruolo centrale ai fini del miglioramento del contesto dell’attività delle piccole imprese nell’Unione europea.</p>
      <p sl="unknown">Può la Commissione far sapere se la Carta si stia rivelando uno strumento utile per assistere e sostenere le piccole imprese?</p>
    </intervention>
    <intervention id="2-320" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione. − Nei suoi sette anni di vita, la Carta europea per le piccole imprese è diventata un documento fondamentale per la politica per le piccole e medie imprese (PMI) in Europa. Rispetto ai 15 Stati membri del 2000, ora sono 44 i paesi che l’hanno adottata come quadro di riferimento e ancora oggi è utilizzata a livello regionale.</p>
      <p sl="en">Dal 2005, la politica per le PMI è divenuta un elemento fondamentale nel Partenariato di Lisbona per la crescita e l’occupazione, e la Carta è stata integrata nelle relazioni relative alla strategia di Lisbona. Ciò garantisce che vi sia la necessaria attenzione prioritaria a livello politico. Essa è integrata dall’esercizio annuale di buone prassi e dalle conferenze della Carta, che permettono di ottenere la necessaria enfasi sull’attuazione. Sia l’esercizio delle buone prassi, sia la conferenza annuale della Carta continuano ad avere un grande successo.</p>
      <p sl="en">L’esercizio delle buone prassi finora ha fornito oltre 250 esempi di misure politiche consolidate e di successo per le PMI. In circa 80 di questi casi, gli Stati membri hanno indicato di essere stati ispirati da misure in atto in altri Stati membri per lo sviluppo delle proprie politiche.</p>
      <p sl="en">Vi farò qualche esempio, benché l’elenco sia lungo. Il sistema greco di servizi tramite “sportelli unici” è stato ispirato dall’Irlanda e dalla sua presentazione alla Conferenza della Carta di Dublino nel 2004. L’esenzione fiscale austriaca per gli utili reinvestiti è stata sviluppata sulla base in una simile misura adottata in Italia. La Danimarca sostiene le PMI nell’uso dell’e-business sulla base di simili iniziative prese da Irlanda, Paesi Bassi, Finlandia, Svezia e Norvegia. In tutti questi casi, gli Stati membri hanno confermato che è stata la Carta la fonte dell’ispirazione.</p>
      <p sl="en">Il grande interesse per la Carta è anche dimostrato dal numero sempre maggiore di partecipanti alle conferenze annuali della Carta. Quest’anno la conferenza della Carta a Berlino ha richiamato 350 partecipanti, il più alto numero di partecipanti mai registrato, e sono stato felice di aver potuto essere presente e di poter rivolgermi a persone provenienti da oltre 40 paesi. La prossima conferenza della Carta si terrà dal 3 al 4 giugno 2008 a Bled, in Slovenia. Sarà coorganizzata dalla Presidenza slovena, e mi attendo un numero ancora maggiore di partecipanti.</p>
      <p sl="en">La Commissione nota che la Carta è molto utile nell’incoraggiare gli Stati membri a migliorare l’ambiente in cui operano le piccole imprese di tutta Europa. Dopo sette anni continua ad essere uno strumento politico di importanza cruciale. Perciò la risposta più ovvia alla sua domanda è “sì”.</p>
    </intervention>
    <intervention id="2-321" speaker_id="38724" name="Colm Burke" is_mep="True" mode="spoken">
      <p sl="en">La ringrazio, signor Commissario, per la sua esauriente risposta. Parto da considerazioni, so che non è questo il suo ambito, che si riferiscono veramente allo sviluppo complessivo dei servizi Internet e dei servizi a banda larga. In tutta Europa si registra un utilizzo del 19 per cento. Nel mio paese, si registra un utilizzo più o meno del 16 per cento, e questo si ripercuote sulle piccole imprese nelle zone rurali, soprattutto quella da cui provengo io. Per esempio, per recarmi qui in Parlamento prendo un aereo presso l’aeroporto più occidentale dell’UE, quello di Tralee.</p>
      <p sl="en">Voglio dire, fondamentalmente, che le organizzazioni volontarie delle piccole imprese che sostengono le piccole imprese sono state molto efficienti nel fornire informazioni e già mi domando se possiamo collaborare maggiormente con esse, aiutandole ad informare i propri membri.</p>
    </intervention>
    <intervention id="2-322" speaker_id="4538" name="Malcolm Harbour" is_mep="True" mode="spoken">
      <p sl="en">La ringrazio, Commissario Verheugen, per la sua risposta molto incoraggiante. Volevo sottolineare due punti nella mia interrogazione supplementare, sul metodo da seguire per portare avanti questa iniziativa e partire dal suo successo per migliorarla. La prima riguarda il modo in cui la Carta sarà inserita nelle sue idee in merito a una legge sulle piccole imprese, che considero un nuovo sviluppo importantissimo ed eccitante. In secondo luogo, collegando questa questione all’Agenda di Lisbona, concorda con me sul fatto che uno dei problemi più gravi è come aiutare le piccole imprese a crescere rapidamente, in particolare le piccole imprese che hanno buone idee ma incontrano difficoltà nel reperire capitali, accelerarne la crescita e creare nuova occupazione? Esiste, nel programma della Carta, un’opportunità di creare una “minicarta” per le imprese con un alto tasso di crescita?</p>
    </intervention>
    <intervention id="2-323" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − Per quanto riguarda la prima domanda, vorrei confermare che tutte le organizzazioni delle PMI sono coinvolte appieno, e che abbiamo portato a termine un progetto che creerà una rete di sostegno alle piccole imprese in tutta l’Unione europea. Uno degli elementi importanti di tale rete sarà proprio un utilizzo delle TIC in senso più ampio.</p>
      <p sl="en">Abbiamo individuato con chiarezza uno dei motivi della minore dinamicità, per esempio, delle PMI europee rispetto a quelle americane: le PMI americane crescono più rapidamente, sono più redditizie, più innovative e in media occupano un maggior numero di addetti. Una delle cause, che abbiamo analizzato chiaramente, è che l’utilizzo delle TIC è di gran lunga superiore negli Stati Uniti. In particolare, esse impiegano le tecnologie più moderne a disposizione. Noi europei ci accontentiamo che il proprietario di una piccola impresa di famiglia abbia una propria presenza on-line ! Si tratta di un dato di fatto. La realtà dell’impresa europea è che si tratta di minuscole micro-attività con meno di 10 addetti. Normalmente non è orientata alla crescita, ma è un’attività che esiste per garantire reddito a una famiglia. E’ per questo che esiste. Pertanto è difficile convincere queste imprese a modernizzarsi, a diventare soggetti operanti sul mercato e a crescere.</p>
      <p sl="en">Condivido appieno le sue opinioni e posso solo dire che abbiamo numerose iniziative già in campo a sostegno di queste imprese, alcune delle quali, per inciso, assieme ai vari settori di appartenenza, sono ovviamente interessate a vendere i propri prodotti. Pertanto noi combiniamo questi due aspetti, inoltre le iniziative non sono rivolte solamente alle PMI. Il problema dell’utilizzo delle tecnologie dell’informazione e delle telecomunicazioni per le PMI deve essere analizzato assieme al problema della scarsità di reti e di infrastrutture nelle zone rurali. La Commissione sta lavorando anche in questo importante settore. Ciò fa anche parte del processo della Carta, e farà parte del sistema dei resoconti.</p>
      <p sl="en">Riguardo alla seconda domanda, l’onorevole Harbour sa che sono sempre lieto di rispondere alle sue domande ma, per quanto riguarda la Legge sulle piccole imprese, precorre un po’ troppo i tempi. La Carta è un processo, come sapete, e sarebbe saggio concentrarsi su quello che è oggi: una rete di cooperazione nel campo delle nuove idee e delle migliori prassi. Esito a creare troppi strumenti, ma è ovvio che nel corso della preparazione della Legge sulle piccole imprese dobbiamo prendere in esame tutti quelli già esistenti, adatti o meno, e decidere se possiamo migliorarli in quel contesto oppure no.</p>
      <p sl="en">In linea di principio, devo dire che sono molto lieto che in tutta Europa sia un fatto ormai accettato che le PMI hanno veramente le maggiori potenzialità di innovazione, crescita e creazione di posti di lavoro. Tutte le iniziative che stiamo preparando aiuteranno le PMI ad sfruttare appieno quelle potenzialità e a sbloccarle.</p>
      <p sl="en">Da un paio d’anni sappiamo quali sono i problemi fondamentali, e lei sa bene di quali problemi sto parlando: il problema di un’insufficiente capacità di innovazione; il problema del mancato accesso agli strumenti finanziari, soprattutto al capitale di rischio; il problema del trasferimento delle attività, un aspetto importantissimo molto sottovalutato in alcuni Stati membri. Ogni anno perdiamo centinaia di migliaia di imprese in Europa che potrebbero facilmente continuare ad esistere se si potesse organizzare meglio il passaggio da una generazione a quella successiva. Si tratta di una questione molto importante. L’intero contesto fiscale delle PMI è un aspetto importante, e il mio argomento preferito naturalmente, ovvero l’eccessiva regolamentazione, è molto più importante per le PMI che per le grandi aziende.</p>
      <p sl="en">Le grandi società riescono a vivere anche con una regolamentazione molto pesante e complessa. Sono dotati di reparti legali che se ne occupano. A proposito, sono anche convinto che le grandi aziende non hanno tanto bisogno del mercato interno quanto le aziende più piccole. Le aziende più grandi sfrutterebbero il diritto di stabilimento e potrebbero stabilirsi dappertutto. L’intera filosofia del mercato interno, a mio modo di vedere, deve concentrarsi sulle PMI, e purtroppo devo ammettere che soltanto l’8% delle imprese europee sono impegnate in attività transfrontaliere.</p>
      <p sl="en">Se si analizza questo dato, si scoprirà che le potenzialità del mercato interno europeo sono poco sfruttate, se soltanto l’8% delle nostre imprese, di solito quelle maggiori, vi partecipano. Pertanto abbiamo ancora molto lavoro da fare.</p>
    </intervention>
    <intervention id="2-324" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 38 dell’onorevole Jim Higgins (H-0899/07)</p>
      <p sl="unknown">Oggetto: Inquinamento acustico dei veicoli a motore</p>
      <p sl="unknown">Può la Commissione illustrare la legislazione e gli orientamenti attualmente in vigore per fronteggiare l’inquinamento acustico dei veicoli a motore ed indicare in particolare, qualora esista, il limite di decibel stabilito? Può dire, altresì, se intende compiere ulteriori sforzi per garantire il contenimento dell’inquinamento acustico dei veicoli a motore?</p>
    </intervention>
    <intervention id="2-325" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − Del problema delle emissioni acustiche dei motoveicoli a quattro ruote (automobili, furgoni, camion e autobus) si occupa affrontato il regolamento UNECE n. 51 e l’equivalente direttiva 70/157/CEE che introduce le prove di rumorosità e i valori limite.</p>
      <p sl="en">I valori limite sono stati ridotti ripetutamente in passato, l’ultima volta nel 1995. Il livello sonoro massimo consentito oggi è compreso tra 74 dBA per le autovetture e 80 dBA per gli autocarri pesanti. Un’ulteriore deroga è concessa ai motori diesel a iniezione diretta, ai veicoli fuoristrada e alle auto sportive.</p>
      <p sl="en">Quest’ultima riduzione non ha avuto l’effetto sperato e i successivi studi hanno dimostrato che il metodo di misurazione non riflette più le reali condizioni di guida.</p>
      <p sl="en">Si è pertanto deciso che, prima di abbassare ancora una volta i limiti, fosse necessario sviluppare un nuovo ciclo di prove e avvicinare le condizioni di guida per la prova di rumorosità alle reali operazioni di guida.</p>
      <p sl="en">Il lavoro di preparazione di un nuovo ciclo di prove ormai è terminato. Esso sostituirà l’attuale protocollo di prove con un metodo di misurazione migliore che riproduce il livello sonoro generato dai veicoli pesanti durante la normale guida nel traffico urbano.</p>
      <p sl="en">Con la nuova procedura di prova, si prevede che le attuali emissioni aggiuntive per alcune veicoli o tecnologie siano abolite.</p>
      <p sl="en">Prima di poter utilizzare questo metodo per l’omologazione, occorre fissare nuovi valori limite per questo metodo in base a una valutazione di impatto. Per ottenere dati rappresentativi atti a fissare quei valori e creare una solida valutazione d’impatto, i produttori di veicoli sono obbligati ad utilizzare in parallelo il vecchio e il nuovo metodo di misurazione per due anni.</p>
      <p sl="en">Per ottenere l’omologazione continuerà ad essere richiesto il vecchio metodo, mentre quello nuovo sarà utilizzato a scopo di monitoraggio fino al 2009. Al termine della raccolta dei dati, la Commissione proporrà una nuova normativa che fissi valori limite rivisti.</p>
      <p sl="en">Sta per essere completato anche un nuovo metodo di prova per i motocicli. Le discussioni nell’UNECE ora si concentrano su ulteriori prove su strada che sarebbero effettuate durante l’omologazione per fornire valori di rumorosità che permettano un confronto con quelli misurati nel corso di controlli stradali per individuare le moto manomesse o senza adeguata manutenzione.</p>
      <p sl="en">Si prevede che i lavori possano concludersi nel 2008. La Commissione proporrà quindi di aderire al regolamento UNECE in materia con i nuovi valori limite.</p>
      <p sl="en">Inoltre, la Commissione ultimamente ha condotto una serie di consultazioni in merito a un pacchetto di misure relative agli pneumatici, ivi compresa la riduzione del limite di rumorosità in vigore in questo ambito. Le consultazioni propongono una riduzione di circa 4 dBA per gli pneumatici delle autovetture e di 6 dBA per quelli dei veicoli commerciali: è una riduzione notevole. I nuovi limiti per gli pneumatici nuovi dovrebbero entrare in vigore attorno al 2012.</p>
    </intervention>
    <intervention id="2-326" speaker_id="28117" name="Jim Higgins" is_mep="True" mode="spoken">
      <p sl="en">La ringrazio, signor Commissario, per la sua esauriente risposta. Sono lieto che esista un nuovo luogo di prova e che saranno fissati nuovi valori limite.</p>
      <p sl="en">Considero questo argomento dal punto di vista irlandese. Negli ultimi anni abbiamo conosciuto il fenomeno di quelli che chiamiamo “boy racer ”, i quali modificano vecchie automobili, percorrono le strade a tutte le ore del giorno e della notte e costituiscono un grosso problema per quanto riguarda le emissioni sonore, dato che la loro rumorosità è pari a quella di un aviogetto, con gravi disturbi soprattutto alle aree urbane.</p>
      <p sl="en">E’ positivo che esistano due regolamenti, come lei ha ricordato, signor Commissario: il regolamento n. 51 UNECE e la direttiva 70/157/CEE. Ma il problema del regolamento UNECE n. 51, a mio parere, è che riguarda solamente le nuove autovetture. Penso che ci dovrebbe essere una specifica, almeno in relazione alla risposta ricevuta dal Commissario Dimas: ci deve essere un regolamento che vieti qualsiasi modifica alle automobili e che preveda prove periodiche.</p>
    </intervention>
    <intervention id="2-327" speaker_id="2307" name="Hubert Pirker" is_mep="True" mode="spoken">
      <p sl="de">Signor Commissario, nel caso di veicoli stradali, le emissioni sonore non possono superare massimali predefiniti. Nel caso dei trasporti su rotaia, il massimale si basa su un livello medio di rumorosità, il che significa che nei pressi delle linee ferroviarie si dovranno sopportare livelli acustici altissimi soltanto perché il livello di rumorosità medio non supera il limite consentito. Intende la Commissione adottare misure simili a quelle riguardanti i motoveicoli per dare sollievo, in futuro, a coloro che vivono nei pressi di tratti ferroviari rumorosi?</p>
    </intervention>
    <intervention id="2-328" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Vorrei sottolineare che continuiamo a fare riferimento a specifici requisiti, ma il punto della loro attuazione non viene discusso a sufficienza. Parlando di inquinamento, vorrei richiamare l’attenzione del Commissario sul fatto che il meccanismo di monitoraggio di tutti i requisiti che abbiamo appena discusso in realtà è molto frammentato. A mio parere la Commissione deve presentare una proposta (che forse è in corso di preparazione) che armonizzi la procedura di gestione dei criteri sull’inquinamento e di valutazione dell’inquinamento, perché si tratta di un problema cruciale per piccoli paesi come la Lituania, i cui organismi di gestione sono deboli e non dispongono dei mezzi necessari per attuare tutti i requisiti.</p>
    </intervention>
    <intervention id="2-329" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, onorevoli colleghi, per quanto concerne la prima domanda, non vi è dubbio alcuno che le modifiche ai veicoli che producono emissioni sonore superiori al livello consentito sono vietate. Tali modifiche posso persino configurarsi come reato. E’ evidente, tuttavia, che è compito degli Stati membri garantire, mediante i normali sistemi di controllo del traffico, che questi trasgressori del codice della strada (perché questo sono) siano colti sul fatto. Non vedo la benché minima probabilità che noi possiamo, a livello europeo, fare alcunché per convincere gli Stati membri ad impegnarsi maggiormente per limitare pratiche indubbiamente illegali.</p>
      <p sl="de">Le corse automobilistiche sulle autostrade pubbliche sono, naturalmente, illegali in ogni paese europeo. Non vi è alcuna normativa europea che si possa citare per difendersi da un’accusa di praticare corse sulle autostrade pubbliche. Questa materia pertanto rientra interamente tra le competenze degli Stati membri, i quali dispongono di tutti gli strumenti necessari per prevenire tali reati.</p>
      <p sl="de">Per quanto concerne le emissioni sonore dei trasporti ferroviari, la mia responsabilità diretta si limita alla prevenzione attiva della rumorosità, in altre parole tutto ciò che è possibile fare alle autovetture per limitarne la rumorosità emessa. Non sono direttamente responsabile della prevenzione passiva della rumorosità che avete citato. Sono più che disposto, tuttavia, a discutere della materia con il Commissario competente e di fare in modo che riceviate una risposta il prima possibile alla questione degli eventuali piani della Commissione in proposito.</p>
      <p sl="de">Infatti condivido pienamente le vostre opinioni. Si tratta di una questione molto importante. Gli sforzi contro l’inquinamento acustico non possono limitarsi alla circolazione stradale. La moderna tecnologia ferroviaria può produrre problemi di rumorosità particolarmente gravi. So che in Germania l’inquinamento acustico è un fattore molto significativo nelle moderne tecnologie su cui si basa il sistema monorotaia Transrapid . Pertanto esamineremo questa materia, e riceverete una risposta definitiva.</p>
      <p sl="de">La terza domanda si riferiva ai meccanismi di controllo. Su questa materia, posso solo dire che la nostra legislazione è chiara. Le normative sono chiare, i limiti sono chiari, e il compito di garantire il rispetto dei limiti è assegnato agli Stati membri. La Commissione non possiede strumenti di controllo con cui poter verificare se la legislazione europea venga effettivamente applicata negli Stati membri per ogni singolo caso.</p>
      <p sl="de">Il principio di sussidiarietà è un fatto ormai assodato. Non posso stabilire in cui punti dovremmo modificare la legislazione europea per garantire che sia correttamente applicata dappertutto. Le normative sono le stesse per tutti gli Stati membri. Essi dispongono di istruzioni chiare che indicano i metodi per applicarle. In questo caso, relativo alla Lituania, posso solo dire che i nostri omologhi nel parlamento e nel governo di quel paese hanno il compito di evitare che si verifichino problemi di quel tipo.</p>
    </intervention>
    <intervention id="2-330" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">La ringrazio, Commissario Verheugen, per essere stato con noi così a lungo.</p>
      <p sl="unknown">Annuncio l’interrogazione n. 40 dell’onorevole Giovanna Corda (H-0871/07)</p>
      <p sl="unknown">Oggetto: Liberalizzazione dei mercati energetici a vantaggio dei consumatori</p>
      <p sl="unknown">Le conclusioni di un recente studio disposto dalla Commissione sulle conseguenze della deregolamentazione dei mercati europei del gas e dell’elettricità per i consumatori, così come i sensibili aumenti dei prezzi registrati o annunciati negli ultimi tempi, hanno dimostrato che numerosi Stati membri non sono ancora pronti a raccogliere la sfida della liberalizzazione di questi mercati.</p>
      <p sl="unknown">In tale contesto può la Commissione precisare come intende reagire ai notevoli aumenti dei prezzi dell’energia a scapito dei consumatori, i quali avrebbero dovuto invece essere i principali beneficiari di tale liberalizzazione? I consumatori saranno consultati e coinvolti, e con quali modalità, negli organi istituiti dalla Commissione e dalle autorità di regolamentazione europee e nazionali al fine di porre rimedio ai problemi e alle difficoltà attuali?</p>
    </intervention>
    <intervention id="2-331" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − La Commissione sta seguendo da vicino il recente andamento dei prezzi negli Stati membri. Essa ritiene che tali aumenti non si possano spiegare facilmente con un solo fattore, ma vanno visti nel più ampio contesto dell’aumento della domanda mondiale di petrolio e gas naturale. Tuttavia, anche l’aumento delle attività di investimento, in particolare il passaggio a una produzione energetica più sostenibile, senza dubbio svolge un qualche ruolo. Inoltre, il punto di partenza dell’apertura del mercato è coinciso con prezzi bassissimi in diversi Stati membri. Nel medio e lungo periodo, non è riuscito a darci i segnali per i necessari investimenti, e ora ne stiamo pagando le conseguenze.</p>
      <p sl="en">Per quanto riguarda la questione dell’attribuzione degli aumenti di prezzo all’esercizio di posizione dominante, la Commissione ha studiato la questione ed è giunta alla conclusione che i prezzi dell’elettricità in alcuni Stati membri erano più alti di quanto ci si attenderebbe in mercati veramente competitivi. In questo ambito, la Commissione, il Consiglio e le autorità di regolamentazione della concorrenza hanno munito i regolatori di strumenti per individuare eventuali comportamenti anticoncorrenziali e per adottare le misure più appropriate.</p>
      <p sl="en">Anche la Commissione sta indagando su un presunto comportamento anticoncorrenziale di alcuni operatori, e ha avviato cinque procedimenti antitrust nel corso di quest’anno. La Commissione conosce bene i problemi strutturali anche in questo settore. Pertanto, il terzo pacchetto energia offre proposte ad ampio raggio per porre rimedio a quei problemi strutturali, in particolare proponendo la separazione della proprietà dei gestori dei sistemi di trasmissione.</p>
      <p sl="en">La Commissione ha sempre pensato che i consumatori debbano essere i maggiori beneficiari della liberalizzazione. La proposta della Commissione per il terzo pacchetto energia contiene pertanto una serie di misure che rafforzeranno il ruolo e i diritti dei consumatori. In particolare, il pacchetto propone di dare ai consumatori il diritto di cambiare in qualsiasi momento fornitore di avere libero accesso ai propri dati sui consumi. Sensibilizzando e aumentando i diritti dei consumatori rispetto al loro consumo di energia, la Commissione sta fornendo gli strumenti per la creazione di un mercato al dettaglio funzionante.</p>
    </intervention>
    <intervention id="2-332" speaker_id="39023" name="Giovanna Corda" is_mep="True" mode="spoken">
      <p sl="fr">Signora Presidente, signor Commissario, sono lieta che intendiate permettere ai consumatori di gas ed elettricità di essere i beneficiari prioritari, applicando misure più restrittive in questo settore, misure che speriamo avranno un qualche effetto sui prezzi per i cittadini dell’UE, spingendoli verso il basso, naturalmente. Vi posso fare un esempio: in Belgio è stato annunciato un aumento del 20% che è semplicemente insostenibile per i meno abbienti. Come umanista non posso accettare una situazione del genere.</p>
      <p sl="fr">Inoltre, signor Commissario, può assicurarmi che i consumatori saranno effettivamente coinvolti in tutte le fasi esecutive della liberalizzazione, facendoli partecipare ai diversi comitati consultivi e anche coinvolgendoli nei nuovi meccanismi di risoluzione delle controversie?</p>
    </intervention>
    <intervention id="2-333" speaker_id="28349" name="Teresa Riera Madurell" is_mep="True" mode="spoken">
      <p sl="es">Signora Presidente, signor Commissario, vorrei porre una domanda in merito al forum dei consumatori al dettaglio per la cui creazione lei ha detto di volersi adoperare.</p>
      <p sl="es">Quando intende avviarlo? Che tipo di partecipanti può avere questo forum affinché abbia un’effettiva funzione a vantaggio dei consumatori? Quale sarà la funzione di questo forum rispetto a tutto ciò ha appena detto?</p>
    </intervention>
    <intervention id="2-334" speaker_id="28268" name="Danutė Budreikaitė" is_mep="True" mode="spoken">
      <p sl="lt">In Germania i prezzi dell’elettricità ultimamente sono aumentati del 10%, la motivazione addotta sarebbe che l’elettricità è una grande comodità, perciò è destinata a costare molto. Il terzo pacchetto energia avrà qualche effetto sulle autorità di regolamentazione? Sarebbe possibile avere qualche influenza sugli aumenti di prezzo qualora non siano ragionevolmente giustificati? Non sarebbe utile applicare alcune restrizioni agli aumenti di prezzo qualora non vi siano motivi per aumentare eccessivamente i profitti?</p>
    </intervention>
    <intervention id="2-335" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Inizierò dalla terza domanda.</p>
      <p sl="en">Esistono questioni che potrebbero essere affrontate dal mercato, dal potere dei consumatori, ma esistono tematiche per cui occorrono cambiamenti strutturali. La particolarità del mercato dell’elettricità è che è la centrale elettrica marginale a decidere il livello dei prezzi. Qui, è chiarissimo che vi sia bisogno della massima trasparenza sul mercato, è per questo che il terzo pacchetto di regolamenti tratta in realtà della separazione delle attività di trasmissione da quelle di erogazione. In caso contrario non avremo mai l’occasione di chiedere se stiamo pagando un prezzo equo.</p>
      <p sl="en">Secondo: se si creano le condizioni per la concorrenza sul mercato, l’andamento dei prezzi in realtà non sarà al rialzo né al ribasso, né aumenterà meno rispetto a un mercato non concorrenziale, perché altrimenti le società che hanno un semimonopolio potrebbero veramente dettare i prezzi. Ciò significa che questi due aspetti sono effettivamente nelle mani dei governi.</p>
      <p sl="en">Per quanto riguarda il potere dei consumatori, abbiamo adottato una Carta dei diritti dei consumatori che fornisce sicuramente tutte le informazioni corrette sui diritti dei consumatori che derivano dall’intera normativa in vigore. Abbiamo ulteriormente rafforzato tali diritti.</p>
      <p sl="en">Per quanto riguarda il forum dei consumatori, inviteremo certamente le organizzazioni dei consumatori che sono ben rappresentate negli Stati membri e la loro organizzazione generale. I migliori sostenitori delle nostre misure per l’effettiva creazione di un mercato concorrenziale paneuropeo provengono sicuramente dalle diverse organizzazioni dei consumatori.</p>
    </intervention>
    <intervention id="2-336" speaker_id="4544" is_mep="True" mode="spoken" role="Presidente">
      <p sl="unknown">Poiché l’autore non è presente, l’interrogazione n. 41 decade.</p>
      <p sl="unknown">Annuncio l’interrogazione n. 42 dell’onorevole Bernd Posselt (H-0892/07)</p>
      <p sl="unknown">Oggetto: Cooperazione energetica nell’Europa sudorientale</p>
      <p sl="unknown">Quali misure prende la Commissione per ridurre la dipendenza dalle forniture energetiche russe degli Stati membri e dei paesi candidati all’adesione dell’Europa sudorientale nonché dei paesi dei Balcani inclusi nel programma di Salonicco?</p>
    </intervention>
    <intervention id="2-337" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − La Commissione è molto attenta alla sicurezza della situazione delle forniture nell’Europa sudorientale. E’ stato tra i principali obiettivi della creazione di una comunità energetica, fondata sulla legislazione UE, per il mercato interno del gas e dell’elettricità, soprattutto le clausole sulla sicurezza delle forniture energetiche e sulla solidarietà.</p>
      <p sl="en">L’Europa sudorientale è punto di incontro di molte delle principali rotte energetiche. Molti dei paesi della regione sono produttori di gas. Si pensi alla Croazia e alla Romania. Nuovi terminali GNL sulla costa adriatica e nuovi interconnettori di gas e di elettricità che si collegano alle diverse fonti energetiche sono entrati in servizio ultimamente o sono in una fase avanzata di sviluppo.</p>
      <p sl="en">Tuttavia, in alcuni paesi una sostanziale quota di gas naturale proviene da un solo fornitore per il settore industriale, per il riscaldamento e anche per la produzione di energia elettrica.</p>
      <p sl="en">Nel quadro del trattato energetico comunitario, con il sostegno degli strumenti finanziari UE e delle istituzioni finanziarie internazionali, la Commissione promuove lo sviluppo di un mercato integrato nella regione, ancorato al mercato UE.</p>
      <p sl="en">Ma questo indica che lo sviluppo degli scambi di gas e di elettricità nella regione, lo sviluppo di nuove interconnessioni e di nuovi progetti di produzione di energia e l’elaborazione di un quadro normativo stabile miglioreranno notevolmente la sicurezza delle forniture.</p>
      <p sl="en">Inoltre, le nuove fonti di gas permetteranno lo sviluppo del settore del gas nei paesi in cui ancora non esiste. Vi è anche una notevole attenzione all’efficienza energetica. Per migliorare la sicurezza energetica, la Commissione promuove una strategia di diversificazione dei fornitori e delle vie di trasporto. In particolare, sostiene fermamente lo sviluppo del progetto Nabucco e di altri progetti nel settore del gas e del GNL nella regione, nonché di solidi progetti petroliferi volti a conseguire l’obiettivo della diversificazione.</p>
      <p sl="en">La Commissione ritiene inoltre che la Russia in futuro permarrà un’importante fonte energetica per l’Europa sudorientale, ma sarà affiancata da altre fonti nel bacino del Mediterraneo e nella regione del Mar Caspio.</p>
    </intervention>
    <intervention id="2-338" speaker_id="2229" name="Bernd Posselt" is_mep="True" mode="spoken">
      <p sl="de">Prima di tutto, grazie mille per la sua ottima ed esauriente risposta. Ho soltanto due brevi domande supplementari. Prima: esiste un’apposita cooperazione con i due paesi candidati della regione, ovvero Croazia e Macedonia? Seconda: la dipendenza energetica del Kosovo è un grosso problema; non è possibile fornire un sostegno speciale all’energia eolica e idroelettrica nella vicina Albania? In effetti, esiste un notevole potenziale di produzione di energia idroelettrica soprattutto in Kosovo e in Albania, ma anche in Macedonia.</p>
    </intervention>
    <intervention id="2-339" speaker_id="28268" name="Danutė Budreikaitė" is_mep="True" mode="spoken">
      <p sl="lt">Due settimane fa è giunta la notizia di un accordo tra Italia e Russia per la costruzione di un nuovo gasdotto nella regione meridionale. Questo gasdotto South Stream in realtà si sovrappone al progetto Nabucco. Vladimir Putin ha commentato di essere grato alla Commissione per aver approvato il progetto. Vorrei conoscere la sua opinione in merito.</p>
    </intervention>
    <intervention id="2-340" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Per quanto riguarda le relazioni con la Croazia, quel paese partecipa ai negoziati di adesione ed è il più avanzato nell’adozione dell’acquis comunitario, inoltre partecipa al contempo a tutte le attività della Comunità dell’energia. Data la fase avanzata in cui si trova nell’adozione dell’acquis , la Croazia è anche maggiormente integrata nel mercato dell’energia UE e sta guidando un paio di progetti.</p>
      <p sl="en">La Macedonia fa parte della comunità dell’energia e anch’essa sta compiendo passi avanti nell’attuazione dell’acquis . I suoi progressi in questo ambito indicano che è un leader nella regione.</p>
      <p sl="en">Per quanto concerne il Kosovo, siamo collaborando con l’UNMIG e stiamo sostenendo tutte le attività nel paese. So che vi sono sempre difficoltà nei pagamenti e nelle forniture energetiche, ma finora siamo riusciti a risolverle e la gente ha ricevuto le forniture energetiche di cui necessita.</p>
      <p sl="en">Riguardo al gasdotto Italia-Russia South Stream, non l’ho mai considerato un sostituto del progetto Nabucco. Nabucco sta registrando buoni progressi, come è stato riferito in Consiglio. Ho anche ricevuto le prime notifiche dai regolatori riguardo alla questione dell’accesso di terzi, e Nabucco sta cercando nuove fonti di approvvigionamento: Azerbaigian, Turkmenistan, Egitto e con il tempo, Iran.</p>
      <p sl="en">La questione di South Stream è molto netta. Si tratta di una fonte di approvvigionamento di gas russo. E’ un progetto che in questa fase è oggetto di uno studio di fattibilità che sarà condotto congiuntamente da ENI e Gazprom. Vedremo quali sono gli sviluppi del progetto. Esso fornisce certamente all’Unione europea una nuova rotta di approvvigionamento e rafforza la sicurezza delle forniture perché più gasdotti verso l’UE significano maggiore sicurezza delle forniture, ma non sostituisce Nabucco.</p>
      <p sl="en">Per quanto riguarda l’apprezzamento del Presidente Putin, non ho commenti da esprimere a riguardo.</p>
    </intervention>
    <intervention id="2-341" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 43 dell’onorevole Mairead McGuinness (H-0895/07)</p>
      <p sl="unknown">Oggetto: Integrazione dell’Irlanda nel mercato europeo dell’energia</p>
      <p sl="unknown">In Irlanda, la sicurezza dell’approvvigionamento energetico sta acquisendo un’importanza crescente per i consumatori, le imprese e i responsabili politici e quindi nasce l’esigenza di una completa interconnessione con il più esteso mercato europeo dell’energia. A questo scopo, occorre creare le infrastrutture necessarie a garantire un approvvigionamento di energia sicura e a prezzi ragionevoli.</p>
      <p sl="unknown">In Irlanda, la EIRGRID è attualmente in fase di concertazione riguardo al progetto Meath Cavan Power e al dispositivo di interconnessione Tyrone-Cavan, entrambi co-finanziati dall’iniziativa UE TEN-E ed è probabile che l’Unione europea contribuisca alla fase di costruzione. A livello locale, esiste preoccupazione circa le dimensioni dei progetti proposti, soprattutto in relazione alle probabili ripercussioni sulla salute di chi vive nelle immediate vicinanze degli elettrodotti. Può la Commissione rilasciare una dichiarazione su questo particolare aspetto del problema?</p>
      <p sl="unknown">Inoltre, poiché gli elettrodotti si estendono fino a 58 chilometri, è in atto un acceso dibattito a favore della loro collocazione sotterranea. Può la Commissione illustrare la propria posizione in merito a questo aspetto del progetto in parola e di altri progetti simili nell’UE? Può inoltre la Commissione indicare qual è la miglior prassi e di cosa occorre tener conto per stabilire se gli elettrodotti in questione vadano costruiti in superficie oppure essere interrati?</p>
    </intervention>
    <intervention id="2-342" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − La Commissione non è competente in materia di dislocazione degli elettrodotti, la quale è decisa esclusivamente dalle autorità degli Stati membri ai sensi del diritto ambientale UE in materia.</p>
      <p sl="en">La raccomandazione del Consiglio del 12 luglio 1999 relativa alla limitazione dell’esposizione della popolazione ai campi elettromagnetici stabilisce un quadro di restrizioni e di livelli di riferimento minimi, ma gli Stati membri sono responsabili dell’attuazione delle misure.</p>
      <p sl="en">Per quanto riguarda gli eventuali effetti sulla salute dell’esposizione ai campi elettromagnetici, il comitato scientifico sui rischi per la salute, emergenti e di recente scoperta, ha appena adottato un parere che prevede una valutazione dello stato della conoscenza scientifica in quest’ambito.</p>
      <p sl="en">Le linee elettriche aeree rappresentano spesso la soluzione più vantaggiosa in termini di costi per la trasmissione sulle lunghe distanze, superiori a 50 km. Anche i cavi interrati sono una tecnologia consolidata, ma finora sono usati più per brevi/medie distanze, con costi maggiori, allo stato attuale.</p>
      <p sl="en">La costruzione di linee aeree con una tensione di almeno 220 kW e lunghe oltre 15 km deve superare una valutazione di impatto ambientale. Inoltre, qualsiasi piano o progetto di linee aeree che abbiano probabilmente un pesante effetto negativo sui siti Natura 2000 è soggetto alle garanzie procedurali previste dall’articolo 6 della direttiva 92/43/CEE del Consiglio.</p>
    </intervention>
    <intervention id="2-343" speaker_id="28117" name="Jim Higgins" is_mep="True" mode="spoken">
      <p sl="en">Può dire il Commissario se esistono prove definitive o scientifiche della rischiosità o dell’assenza di rischi dei campi elettromagnetici per la salute pubblica? So che gli Stati membri, come ha detto, sono competenti in ultima istanza per i propri interconnettori e i propri cavi ecc.</p>
      <p sl="en">In secondo luogo, non accetterebbe il Commissario che, nonostante il settore opponga resistenza, allo stesso tempo, in termini di disturbo visuale, della salute pubblica e dell’ambiente, sarebbe preferibile che i cavi fossero interrati?</p>
    </intervention>
    <intervention id="2-344" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Inizierò rispondendo alla domanda sui cavi interrati. Finora, la tecnologia dei cavi sotterranei è stata utilizzata soltanto in casi particolari, come nell’aeroporto di Madrid.</p>
      <p sl="en">In linea di principio oggi non esistono limitazioni alla lunghezza dei cavi stessi. La questione è il loro costo. Esso normalmente sarebbe circa cinque volte quello delle linee elettriche aeree e, finora, non si utilizzano dato che esistono due opzioni. In effetti, sono stati usati quanto gli elettrodotti aerei non sono possibili.</p>
      <p sl="en">Esistono casi in cui i comuni prendono in considerazione l’uso dei cavi, ma sono casi pionieristici. Tuttavia, ciò porterà a un aumento dei costi per il consumatore.</p>
      <p sl="en">Riguardo alle prove scientifiche dell’esposizione della popolazione ai campi elettromagnetici, esiste un limite generale, esistono le raccomandazioni del Consiglio che ho ricordato e che risalgono al 12 luglio 1999, ed esistono le restrizioni quadro minime e i livelli di riferimento. Tuttavia, per quanto riguarda ulteriori prove scientifiche di danni alla salute, non vedo alcun motivo per andare oltre raccomandazioni in materia di sicurezza risalenti al 1999.</p>
      <p sl="en">In linea di massima, gli elettrodotti aerei sono ancora un’opzione valida e ritengo che la scelta tra questi e i cavi sia da compiere in base alla situazione contingente, se si considera che neanche i cavi sono privi di problemi. Occorre sapere che può essere coinvolto un sito Natura 2000 o che vi può essere un certo impatto sull’ambiente. Non esiste soluzione che abbia un impatto zero sull’ambiente. Allo stesso tempo, esistono scelte tecnologiche che si potrebbero proporre, e le aziende le conoscono.</p>
    </intervention>
    <intervention id="2-345" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Il Commissario Piebalgs resta con noi ma ora risponderà alle interrogazioni a nome del Commissario Dimas.</p>
      <p sl="unknown">Annuncio l’interrogazione n. 53 dell’onorevole Georgios Papastamkos (H-0875/07)</p>
      <p sl="unknown">Oggetto: Finanziamento di ONG ambientali europee da parte dell’UE</p>
      <p sl="unknown">La società civile, mediante le ONG, svolge un ruolo estremamente importante nel quadro delle necessità del processo di integrazione europea e delle nuove forme di governance europea. Qual è il programma comunitario d’azione attualmente vigente destinato ad appoggiare le ONG europee operanti principalmente nel settore della difesa dell’ambiente? Quali sono le ONG e le loro attività, che contribuiscono all’ulteriore sviluppo e attuazione della politica e della legislazione comunitaria in materia di ambiente, ad essere state finanziate finora? Qual è l’ammontare degli aiuti per ONG? Esistono differenze per quanto riguarda il campo geografico d’applicazione del vigente programma comunitario? Quali sono le ONG greche che partecipano, o hanno partecipato, in modo indipendente o su base transnazionale, al programma vigente? Quali sono i criteri che disciplinano il sistema di ammissibilità, di controllo e di valutazione in base ad indicatori d’impatto e di risultati?</p>
    </intervention>
    <intervention id="2-346" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − I finanziamenti della Commissione volti a sostenere l’attività delle ONG ambientali europee sono previsti da un programma che esiste dal 1997. La base giuridica dell’attuale programma è il regolamento LIFE+.</p>
      <p sl="en">L’obiettivo è quello di rafforzare la partecipazione delle ONG europee allo sviluppo e all’attuazione della politica ambientale UE.</p>
      <p sl="en">Nel corso del programma sono state fondate numerose ONG diverse. Gli elenchi delle operazioni e gli importi sono pubblicati sul sito web della DG ambiente. Il tempo a mia disposizione non mi consente di elencarle tutte, ma il loro elenco sarà trasmesso all’interrogante.</p>
      <p sl="en">Non vi sono differenze geografiche nel programma, perché è rivolto alle organizzazioni europee e non a quelle nazionali. Per essere ammesse, le organizzazioni devono esercitare la propria attività in almeno tre Stati membri dell’UE. Ma soltanto una delle organizzazioni finanziate regolarmente, l’Ufficio informativo del Mediterraneo per l’ambiente, la cultura e lo sviluppo sostenibile, ha sede in Grecia. La maggioranza conta organizzazioni greche tra i suoi membri, per esempio, l’Ufficio ambientale europeo, l’EUROPARC e gli Amici internazionali della natura.</p>
      <p sl="en">Le sovvenzioni sono concesse in un invito annuale a presentare proposte. Le domande sono valutate in base a criteri di aggiudicazione e le ONG che hanno le maggiori possibilità di contribuire allo sviluppo e all’attuazione delle priorità UE in materia di politica ambientale vengono selezionate.</p>
      <p sl="en">Il monitoraggio e la valutazione sono garantiti dalla Commissione, in base alle relazioni e da una procedura approfondita di revisione presentate dai beneficiari. In questo processo, si valuta fino a che punto l’organizzazione ha adempiuto al suo programma di lavoro e ha contribuito allo sviluppo e all’attuazione della politica UE.</p>
    </intervention>
    <intervention id="2-347" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, faccio i miei migliori auguri al Commissario Dimas, che rappresenta l’Unione europea alla Conferenza di Bali. Tuttavia, mi aspetterei che le singole domande che ho posto siano chiarite meglio, perché si trattava di domande specifiche, e la risposta data è stata di carattere generale. Vorrei credere che il Commissario Piebalgs intervenga per far sì che la Commissione mi invii informazioni in merito alle specifiche domande che ho posto. Se non altro, sono uno di quelli che ritengono che le organizzazioni non governative siano una forma di governance europea, benché informale; essi svolgono un ruolo importantissimo, e a tale ruolo, è questo il motivo della mia domanda, va dato maggiore rilievo. Pertanto attendo quelle informazioni, non per motivi di trasparenza, ma di responsabilità democratica a cui è tenuta la Commissione.</p>
      <p sl="el">Concludendo, vorrei chiedere al Commissario Piebalgs di utilizzare il nome ufficiale accettato dall’Unione europea, quando fa riferimento a paesi terzi.</p>
    </intervention>
    <intervention id="2-348" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, vorrei porvi una domanda su questo tema, di cui mi occupo da tempo. Io stesso appartengo ad alcune di queste organizzazioni. Ultimamente, tuttavia, mi sono chiesto spesso con quanta democraticità operano queste organizzazioni e se la Commissione verifica se queste ONG sono organizzazioni democratiche che tengono elezioni interne oppure se sono organismi con una struttura di comando poco trasparente e che non risponde ai suoi membri, né a nessun altro, il che significherebbe che i finanziamenti, in alcuni casi, potrebbero essere convogliati in direzioni insospettate.</p>
    </intervention>
    <intervention id="2-349" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − La base giuridica è molto chiara: è il regolamento LIFE+. Noi valutiamo le organizzazioni sulla base di questo regolamento. Ciò significa che abbiamo determinati criteri a cui le organizzazioni possono conformarsi, ma non valutiamo la struttura interna, né l’organizzazione interna.</p>
      <p sl="en">Rispetto alla questione della trasparenza, noi siamo senza dubbio a favore della trasparenza. Forniremo risposte per iscritto a tutte le domande che avete posto, assieme all’elenco che vi ho promesso nella mia risposta. Penso sia importante che l’opinione pubblica possa monitorare la situazione, perché è chiaro che le ONG ricevono soldi pubblici e che il processo deve essere completamente trasparente. La Commissione fa tutto ciò che è in suo potere per fare in modo che il processo sia trasparente e giustificabile, in conformità al regolamento LIFE+.</p>
    </intervention>
    <intervention id="2-350" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 54 dell’onorevole Claude Moraes (H-0878/07)</p>
      <p sl="unknown">Oggetto: Reati in materia di rifiuti / Protezione dell’ambiente attraverso il diritto penale</p>
      <p sl="unknown">Nel febbraio del 2007 la Commissione ha proposto una direttiva (COD/2007/0022) che obbliga gli Stati membri a trattare i reati gravi contro l’ambiente come atti di rilevanza penale e a disporre sanzioni minime per i reati contro l’ambiente, come, ad esempio, quelli in materia di rifiuti. Tale fatto è un passo in avanti significativo. Come ha sottolineato l’agenzia ambientale del governo britannico, uno dei maggiori problemi concernenti la lotta ai reati contro l’ambiente è che le multe sono troppo basse e quindi non esistono sufficienti incentivi al rispetto dei regolamenti ambientali.</p>
      <p sl="unknown">Visti, tuttavia, gli ostacoli che si frappongono a tale direttiva prima che diventi legge negli Stati membri, quali altre misure intende adottare la Commissione per combattere i reati in materia di rifiuti in Europa?</p>
    </intervention>
    <intervention id="2-351" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Far sì che gli Stati membri applichino correttamente la normativa UE in materia di rifiuti e che prevengano le attività illegali in tale ambito sono tra le principali priorità della Commissione. La proposta di direttiva sui reati contro l’ambiente renderà i gravi reati ambientali punibili con efficaci sanzioni penali in tutta l’Unione europea. Tutti i più gravi crimini legati ai rifiuti, tra cui il trattamento, il trasporto, l’esportazione e l’importazione illegali di rifiuti, sono trattati nella proposta di direttiva.</p>
      <p sl="en">L’iniziativa sui reati ambientali, tuttavia, lungi dall’essere l’unica azione adottata dalla Commissione per prevenire i crimini nell’ambito dei rifiuti. La Commissione sta adottando una serie di azioni specifiche nelle zone in cui il crimine ambientale è un grave problema per gli Stati membri. Ciò riguarda, in particolare, le discariche illegali e le spedizioni illegali di rifiuti sono disciplinate da importanti normative comunitarie.</p>
      <p sl="en">La Commissione interviene rapidamente per prevenire negativi impatti ambientali e sanitari in seguito alle attività nel campo dei rifiuti. Gli eventi di sensibilizzazione in tema di discariche e di spedizioni di rifiuti sono organizzati laddove il rischio è elevato. L’anno scorso, si sono svolti 16 eventi di questo tipo e, quest’anno, ne sono previsti altri 10. Inoltre si svolgono periodicamente anche riunioni multilaterali con le autorità nazionali e le parti interessate che affrontano la mancata attuazione delle normative UE in materia di rifiuti.</p>
      <p sl="en">Vengono continuamente sviluppati orientamenti riguardanti normative UE chiave in materia di rifiuti, per esempio quelle sulle spedizioni di rifiuti e mirati ad alcuni schemi per rifiuti problematici, per esempio, dispositivi elettrici ed elettronici e veicoli leggeri usati. Concentrandosi su tali orientamenti sarà possibile applicare in modo uniforme e corretto la normativa comunitaria in tutta l’Unione europea.</p>
      <p sl="en">E’ importantissimo sapere cosa sta accadendo negli Stati membri e verificare la conformità in loco . La Commissione collabora a stretto contatto con la rete IMPEL per quanto riguarda, per esempio, le azioni congiunte di attuazione in materia di spedizioni di rifiuti e di ispezione e vigilanza sulle discariche.</p>
      <p sl="en">Alla sistematica incapacità degli Stati membri di rispettare la normativa UE sui rifiuti la Commissione risponde costantemente con azioni legali, tra cui potenti minacce di multe ai sensi del trattato CE. Per esempio, nel 2003 la Grecia è stata multata con 20 000 euro al giorno per aver tollerato una discarica illegale sull’isola di Creta. Attualmente, un gran numero di discariche illegali in molti Stati membri è oggetto di una serie di gravi procedure di infrazione avviate dalla Commissione.</p>
      <p sl="en">La Commissione sta inoltre incoraggiando gli Stati membri a sfruttare opportunità di finanziamento a livello UE e a garantire che la spesa per i programmi di gestione dei rifiuti tramite i diversi strumenti contribuisca a migliorare l’attuazione nella normativa sui rifiuti.</p>
      <p sl="en">Il regolamento UE in materia di spedizioni di rifiuti contiene la base per la cooperazione tra gli Stati membri per evitare la spedizione illegale dei rifiuti. Attualmente stiamo prendendo in esame l’esigenza di ulteriori interventi che rafforzino l’esecuzione delle normative UE in materia di rifiuti, ivi comprese regole giuridicamente vincolanti per le ispezioni delle spedizioni di rifiuti. Forse sarebbe possibile definire appositi criteri per garantire una sufficiente qualità e frequenza delle ispezioni.</p>
    </intervention>
    <intervention id="2-352" speaker_id="4519" name="Claude Moraes" is_mep="True" mode="spoken">
      <p sl="en">La ringrazio, signor Commissario, per la sua esauriente risposta.</p>
      <p sl="en">Di recente ho consultato l’agenzia ambientale del Regno Unito in merito a questa direttiva. Se da un lato siamo tutti favorevoli alla prioritizzazione della Commissione in questo ambito, ciò che mi ha riferito l’agenzia per l’ambiente del mio Stato membro è stato il timore che le sanzioni e le eventuali multe negli Stati membri saranno calibrate troppo in basso per creare un vero incentivo al rispetto delle regole, laddove le misure attuative sarebbero, in realtà, assenti. Ciò provocherebbe una massiccia diffusione di discariche abusive e lo scarico di rifiuti illegali.</p>
      <p sl="en">Ha un’opinione in merito, tenendo presente inoltre che l’Agenzia per l’ambiente e altre agenzie nazionali sono molto favorevoli a queste proposte?</p>
    </intervention>
    <intervention id="2-353" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − Per quanto riguarda le multe imposte agli Stati membri, ricordo che, per la Grecia, la multa è su base giornaliera, e in un anno diventa abbastanza considerevole. Secondo me, in caso di mancata attuazione della normativa da parte degli Stati membri, dovremmo seguire le procedure legali d’infrazione che seguiamo, ed è il Tribunale a stabilire la multa.</p>
      <p sl="en">Per le società, le multe sono anche imposte in conformità alla normativa nazionale, in caso di loro violazione. Perciò è compito degli Stati membri rendere più severe quelle multe, perché, dal punto di vista della Commissione, facciamo quanto è previsto e non possiamo imporre multe per non aver attuato le normative comunitarie con la convinzione richiesta. Occorrerebbe adire la Corte, perché la struttura giuridica dell’Unione europea è questa.</p>
      <p sl="en">Se è necessario rafforzare il sistema di multe, seguiremo certamente questo consiglio con molta attenzione, perché, fondamentalmente, le multe vanno imposte in modo tale da evitare le violazioni della legge, non in modo tale che le società possano scrollarsele di dosso facilmente o trasferirne i costi ai consumatori. Ma, in questo ambito, credo che lo stesso obiettivo sia condiviso da tutti, perciò credo che il livello delle multe imposte oggi non sia un problema.</p>
      <p sl="en">Il punto è che la normativa non viene attuata energicamente e le ispezioni non sono particolarmente frequenti, e ciò richiede che la Commissione debba agire ancora per guidare gli Stati membri affinché intervengano più energicamente contro i reati nel campo dei rifiuti.</p>
    </intervention>
    <intervention id="2-354" speaker_id="2206" name="Reinhard Rack" is_mep="True" mode="spoken">
      <p sl="de">Signor Commissario, lei ha giustamente osservato che l’attuazione delle disposizioni giuridiche ha almeno la stessa importanza della loro attuazione. Abbiamo un caso a cui ancora non ha accennato. E’ la situazione per cui lo smaltimento di alcuni tipi di rifiuti è considerato un reato penale in un paese, pertanto essi vengono spediti in un altro paese. In tal caso, in fatti, due Stati membri stanno probabilmente commettendo violazioni del trattato. E’ stata considerata anche questa eventualità?</p>
    </intervention>
    <intervention id="2-355" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − Disponiamo di normative in materia di spedizione dei rifiuti, questo significa che abbiamo punti in comune e che vi è un’ulteriore collaborazione sulle questioni penali, perché la tematica non si limita ai problemi legati ai rifiuti. Si sono registrati alcuni sviluppi, e gli attuali processi legislativi consentono di sanzionare le aziende che spediscono rifiuti illegalmente. Non penso che incontreremo difficoltà per una carenza di normative appropriate, ma piuttosto perché la legislazione non viene attuata.</p>
    </intervention>
    <intervention id="2-356" speaker_id="4544" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 55 dell’onorevole Dimitrios Papadimoulis (H-0880/07)</p>
      <p sl="unknown">Oggetto: Impianti di trattamento di acque reflue in Grecia</p>
      <p sl="unknown">Può la Commissione riferire quante e quali sono le zone della Grecia in cui sussistono problemi relativamente all’esistenza e al funzionamento di impianti di trattamento delle acque reflue? In quali zone è necessario un trattamento delle acque reflue più performante rispetto a quello di secondo grado? Hanno le autorità elleniche riesaminato l’elenco delle regioni sensibili procedendo alla determinazione delle altre masse acquose da considerare sensibili? Di quali masse si tratta?</p>
      <p sl="unknown">Come giudica la Commissione l’evidente riduzione della grandezza degli agglomerati che convogliano i loro scarichi in regioni sensibili in modo da monitorarne il grado di osservanza della direttiva 91/271/CEE ? Sono state avviate procedure di violazione nei confronti della Grecia e per quali casi? Ha la Grecia adottato i provvedimenti necessari per dare esecuzione alla sentenza C-119/2002 della Corte di giustizia delle Comunità europee per quanto riguarda la regione del Thriasio Pedio (Pianura attica)?</p>
      <p sl="unknown">Qual è il tasso di utilizzazione delle risorse del Fondo di coesione, del programma operativo per l’ambiente e dei programmi operativi regionali in riferimento agli impianti di trattamento delle acque reflue in Grecia?</p>
    </intervention>
    <intervention id="2-357" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − La verifica della conformità ai requisiti della direttiva 91/271/CEE sul trattamento delle acque reflue urbane è un’attività complessa che comporta la valutazione dei dati relativi a migliaia di agglomerati urbani in tutta l’Unione europea. I servizi della Commissione raccolgono e valutano tutte le informazioni disponibili e si concentrano sui dati inclusi nelle relazioni di attuazione nazionali.</p>
      <p sl="en">Quando la loro valutazione dimostra che gli Stati membri non ottemperano ai propri obblighi, previsti dalla direttiva, la Commissione avvia procedure d’infrazione ai sensi dell’articolo 226 del Trattato CE.</p>
      <p sl="en">Dato che bisogna controllare migliaia di agglomerati urbani, la Commissione ha privilegiato un approccio orizzontale. Pertanto, invece di avviare a caso singole procedure d’infrazione per ogni agglomerato, la Commissione ha avviato cause globali per far fronte alla situazione per ogni Stato membro e per ogni principale obbligo. La Grecia è uno degli Stati membri che ancora deve affrontare notevoli problemi per quanto riguarda la corretta attuazione della direttiva.</p>
      <p sl="en">Per quanto concerne gli agglomerati con oltre 10 000 abitanti, la Grecia ha designato 36 aree sensibili. Dei 18 agglomerati che scaricano in quelle zone, 14 sono conformi ai requisiti della direttiva. Tuttavia, la Commissione ritiene che altri 10 corpi idrici avrebbero dovuto essere designati come aree sensibili. In questa fase di un parere motivato si è avviata una procedura d’infrazione. Le autorità greche contestano l’esigenza di designare quelle aree come sensibili. La valutazione delle informazioni inviate è in corso e, se necessario, la Commissione non esiterà a rinviare il caso dinanzi alla Corte.</p>
      <p sl="en">Per quanto riguarda la questione specifica dell’agglomerato della regione del Thriasio Pedio, nella sua sentenza del 24 giugno 2004, la Corte di giustizia ha dichiarato che la Grecia non aveva installato un impianto di raccolta e non aveva previsto un apposito trattamento. La Commissione ha pertanto avviato una procedura d’infrazione ai sensi dell’articolo 228 del trattato.</p>
      <p sl="en">Le autorità greche hanno approvato la costruzione dell’infrastruttura richiesta, la quale è co-finanziata dal Fondo di coesione. Stando alle informazioni a disposizione, si prevede che il progetto divenga operativo entro la fine del 2009.</p>
      <p sl="en">Per quanto riguarda gli agglomerati di oltre 15 000 abitanti o equivalenti, dei 75 agglomerati, 52 soddisfano gli standard definiti dalla direttiva per quanto riguarda i sistemi di raccolta delle acque reflue urbane e il trattamento secondario.</p>
      <p sl="en">Riguardo agli agglomerati non conformi, la Commissione ha avviato una procedura d’infrazione. Nella sua sentenza del 25 ottobre 2007, la Corte ha stabilito che 23 agglomerati non erano ancora conformi ai requisiti della direttiva. La Commissione ha richiesto informazioni alle autorità greche riguardo alle misure che intendono adottare per conformarsi alla sentenza.</p>
      <p sl="en">Per quanto riguarda il punto sollevato riguardante la riduzione delle dimensioni degli agglomerati, la Commissione verifica le informazioni a disposizione e si occupa di eventuali incongruenze nel quadro della procedura d’infrazione in corso.</p>
      <p sl="en">Occorre sottolineare che, per conformarsi, la Grecia utilizza i finanziamenti comunitari europei a sua disposizione. Per quanto riguarda il Fondo di coesione, in Grecia sono attualmente aperti 41 progetti. Il tasso di assorbimento è pari al 49 per cento. Molto spesso, questi progetti sono progetti combinati che, a parte l’infrastruttura relativa alle acque reflue e all’acqua piovana, possono anche comprendere l’infrastruttura delle forniture idriche.</p>
      <p sl="en">Il programma operativo FESR “Ambiente” co-finanzia nove progetti relativi alle acque reflue. Tali progetti riguardano la costruzione e/o modernizzazione degli impianti di trattamento delle acque reflue e delle reti fognarie. Il tasso di assorbimento è pari al 19 per cento.</p>
      <p sl="en">Per quanto riguarda il sostegno ai programmi operativi regionali dell’FESR, la domanda relativa ai tassi di assorbimento nel settore delle acque reflue deve essere indirizzata alle autorità regionali competenti.</p>
      <p sl="en">Contrariamente al caso del programma operativo “Ambiente”, uno Stato membro non è tenuto a informare la Commissione dei progressi compiuti da ogni progetto.</p>
    </intervention>
    <intervention id="2-358" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signora Presidente, signor Commissario, nella sua risposta lei ha citato decine di grandi città greche che restano senza adeguato trattamento delle acque reflue per l’incompleta costruzione degli impianti di depurazione biologica, benché la stragrande maggioranza erano co-finanziati con fondi comunitari. Le chiedo: può fornire un elenco delle città a cui si riferiva, fornendo i numeri? E in secondo luogo, cosa ha da dire la Commissione circa il fatto che anni dopo l’attuazione della normativa europea persistono questi problemi? Intende sottoporre la materia alla Corte di giustizia europea? Se sì, quando?</p>
    </intervention>
    <intervention id="2-359" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − In un paio di casi stiamo proseguendo con le procedure d’infrazione. Noi forniremo le informazioni che siamo in grado di fornire. Tuttavia, in alcuni dei casi che ho ricordato, possiamo informarvi dei progressi del programma operativo “Ambiente”, ma non possiamo rendervi conto di ogni progetto perché queste informazioni sono disponibili a ogni Stato membro. Pertanto riceverete le informazioni a nostra disposizione. Come mi sono ripromesso di dire nella mia risposta, stiamo perseguendo con energia l’attuazione del nuovo acquis in quest’area.</p>
    </intervention>
    <intervention id="2-360" speaker_id="4544" is_mep="True" mode="spoken" role="Presidente">
      <p sl="unknown">Le interrogazioni nn. 67 e 83 sono irricevibili.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Desidero ringraziare il Commissario per essere restato con noi e, in particolare, i nostri interpreti per avere fatto gli straordinari.</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.10, è ripresa alle 21.05)"/>
    </intervention>
  </section>
  <section id="creitem39" title="18. Agenzia europea per la sicurezza aerea (discussione)">
    <intervention id="2-363" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura, a nome della commissione per i trasporti e il turismo, concernente la posizione comune definita dal Consiglio in vista dell’adozione del regolamento del Parlamento europeo e del Consiglio recante regole comuni nel settore dell’aviazione civile, che istruisce un’Agenzia europea per la sicurezza aerea e che abroga la direttiva 91/670/CEE del Consiglio, il regolamento (CE) n. 1592/2002 e la direttiva 2004/36/CE [10537/3/2007 –C6-0353/2007 – 2005/0228(COD) ] (relatore: Jörg Leichtfried) (A6-0482/2007).</p>
    </intervention>
    <intervention id="2-364" speaker_id="28251" name="Jörg Leichtfried" is_mep="True" mode="spoken" role="relatore">
      <p sl="de">Signora Presidente, signor Vicepresidente, onorevoli colleghi, come post scriptum a questa relazione, dal momento che il processo si sta avviando alla sua conclusione, voglio cogliere questa opportunità per esprimere i miei più sinceri ringraziamenti a tutti i deputati che mi hanno sostenuto in questo lavoro per oltre un anno e mezzo. Ringrazio in particolare gli onorevoli Becsey, Degutis, Lichtenberger e Kohlíček, la Commissione per il suo forte sostegno e il nostro segretariato, e in particolare l’onorevole Vervloet. E’ stato certamente molto interessante vedere come dei colleghi sono diventati veri amici nel corso di quell’anno e mezzo in seguito alla loro collaborazione. Ciò si riflette anche nella relazione che abbiamo prodotto. Molte grazie a tutti.</p>
      <p sl="de">Nella relazione stessa, vi è un paradosso relativo allo spazio aereo europeo. Da un lato, lo spazio aereo europeo è stato completamente liberalizzato per il settore dell’aviazione e per i vettori aerei, mentre, dall’altro, esistono ancora 27 diverse autorità per l’aviazione civile con 27 disposizioni normative e mentalità che talvolta sono divergenti. Pertanto, i cieli europei non sono diventati più sicuri, ma sono in realtà meno sicuri di quanto lo fossero in passato. Ciò ha fatto sì che alcune compagnie aeree si dessero a una specie di shopping delle licenze, in cui hanno cercato di ottenere le licenze in paesi in cui è possibile ottenerle in modo più facile e in cui le normative talvolta non vengono applicate con la stessa severità di altrove. Le conseguenze sono stati molti eventi di poco conto, alcuni incidenti e alcuni disastri nello spazio aereo europeo.</p>
      <p sl="de">L’idea di fondo di questa relazione, un’idea che condivido appieno, era quella di creare normative uniformi per disciplinare le attività di trasporto aereo, la certificazione degli aeromobili, le parti degli aeromobili e il rilascio di licenze ai piloti. Lo scopo non era solo quello di creare regole uniformi ma anche di fare in modo che fossero attuate assieme e contemporaneamente. Questo era l’intento originario della Commissione, e una vasta maggioranza del Parlamento europeo ha appoggiato quell’intento.</p>
      <p sl="de">La nostra aspirazione, tuttavia, era di andare oltre e di agevolare il conseguimento dell’obiettivo previsto. Volevamo che l’AESA, l’Agenzia europea per la sicurezza aerea, divenisse più efficiente, che fosse in grado di agire con maggiore rapidità e che fosse più reattiva. Il Parlamento desiderava che l’organismo di controllo dell’AESA, il consiglio di amministrazione, che ancora rifletteva e affermava in qualche misura gli interessi nazionali degli Stati membri o delle agenzie nazionali nelle proprie deliberazioni e attività, assumesse una posizione un po’ più indipendente.</p>
      <p sl="de">La seconda idea era che, dal momento che fino ad allora la AESA aveva solo due opzioni per risolvere errori e problemi, ovvero non fare nulla o revocare del tutto la licenza di un operatore, era necessario trovare risposte intermedie.</p>
      <p sl="de">Il terzo punto, che considero cruciale, era che una sezione del personale assegnata alle operazioni di trasporto aereo con speciali compiti di sicurezza, ovvero il personale di bordo, fosse ancora l’unica categoria non certificata del personale nell’intero settore del trasporto aereo: questo deve cambiare.</p>
      <p sl="de">Cosa si è ottenuto? Per quanto riguarda il consiglio di amministrazione, siamo riusciti a migliorare la situazione obbligando i suoi componenti a presentare una relazione alla commissione competente del Parlamento europeo. Siamo anche riusciti a introdurre un sistema di sanzioni che permette all’AESA di reagire con flessibilità invece di dover scegliere tra la cosiddetta “opzione nucleare” e il mancato intervento. Soprattutto, siamo riusciti a trovare uno strumento per far sì che d’ora in poi il personale di bordo abbia la licenza prevista. In altre parole, anche tra il personale di bordo si troveranno un alto livello uniforme di addestramento, norme di sicurezza e tutti i relativi attributi.</p>
      <p sl="de">Siamo riusciti a produrre una relazione che è stata largamente accettata da tutte le parti in causa. Il settore in questione si è detto soddisfatto della relazione, i sindacati si sono detti soddisfatti, i dipendenti si sono detti soddisfatti, la nostra Assemblea si è detta soddisfatta, e tutti gli Stati membri, tranne alcuni, si sono detti soddisfatti.</p>
      <p sl="de">Il successo più importante, tuttavia, è rappresentato dal fatto che i passeggeri dei velivoli europei saranno più sicuri in futuro. Questo era il risultato più importante che potevamo ottenere, e l’abbiamo raggiunto.</p>
      <a text="(Applausi)"/>
    </intervention>
    <intervention id="2-365" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Signora Presidente, onorevole Leichtfried, onorevoli colleghi, oggi siamo alla vigilia di un accordo in seconda lettura con il Consiglio su una proposta importantissima. Lo dobbiamo in particolare al buon lavoro svolto dal relatore, onorevole Leichtfried, con cui desidero congratularmi nello specifico. Dobbiamo inoltre questo risultato allo spirito di compromesso presente tra tutti i relatori ombra, a cui desidero esprimere i miei ringraziamenti.</p>
      <p sl="fr">Vorrei ricordarvi dell’approccio alla base di questa proposta di regolamento. Adottando il regolamento (CE) n. 1592/2002, che fissa regole comuni relative alla navigabilità e alla creazione della Agenzia europea per la sicurezza aerea, è stato concordato che sia possibile assicurare un livello ottimale e uniforme di sicurezza soltanto espandendo la portata di questo testo, quindi, ampliando i poteri dell’Agenzia stessa alle operazioni di trasporto aereo, alle licenze dei piloti e alla sicurezza delle compagnie aeree di paesi terzi: questo è lo scopo dell’emendamento al regolamento (CE) n. 1592/2002. Inoltre, questa proposta intende intensificare i controlli e le sanzioni nei casi di mancato rispetto di tali regole, alla luce dell’esperienza, per migliorare il funzionamento dell’Agenzia europea per la sicurezza aerea.</p>
      <p sl="fr">La posizione comune del Consiglio segue in generale la proposta avanzata dalla Commissione, benché una serie di disposizioni, come quelle relative alla governance dell’Agenzia, siano state ridotte. La posizione comune tiene inoltre conto di una serie di emendamenti presentati dal Parlamento in prima lettura.</p>
      <p sl="fr">Le nostre tre istituzioni si sono impegnate a fondo negli ultimi mesi per giungere a un accordo in seconda lettura. Sono stati apportati notevoli miglioramenti grazie agli emendamenti proposti dal Parlamento. Questo ha prodotto un sistema di ammende, come ci ha appena riferito l’onorevole Leichtfried, che consentirà alla Commissione di fornire una risposta su misura in caso di infrazioni minori delle norme di sicurezza. Questa opzione si aggiunge al ritiro dei certificati e aumenta la flessibilità delle relazioni tra l’Agenzia e gli enti che amministra.</p>
      <p sl="fr">Grazie alla perseveranza del Parlamento, è stata reintrodotta la proposta iniziale della Commissione di attestati per il personale di bordo. Questo è un grosso passo avanti nel riconoscimento di questa professione. Il valore aggiunto di un personale di bordo ben addestrato è piuttosto ovvio. Essi hanno risolto delicate situazioni in moltissime occasioni. Il personale di bordo svolge un’importante funzione di sicurezza. Inoltre è stata escogitata una soluzione pragmatica alle limitazioni dei tempi di volo.</p>
      <p sl="fr">Inoltre, in specifiche discussioni sul bilancio dell’Agenzia relative ai diritti e agli oneri, la Commissione si è impegnata a tenere conto della specifica situazione delle piccole e medie imprese al momento della revisione del regolamento sui diritti e gli oneri, soprattutto l’impatto sulla loro fattibilità economica.</p>
      <p sl="fr">In relazione alla definizione di aeromobile complesso, ritengo che il compromesso sia equilibrato. Comprendo i timori nutriti da alcuni deputati, che alcuni settori del mercato possano essere oberati di requisiti. Qui la Commissione valuterà inoltre l’impatto economico dell’inclusione di aeromobili dotati di uno o più motori a turbogetto o turboreattori. Riguardo alle eventuali modifiche al sistema degli aeromobili ultraleggeri, la Commissione chiederà all’Agenzia il suo parere in materia.</p>
      <p sl="fr">Signora Presidente, onorevoli colleghi, penso di essermi occupato di tutti i principali punti del compromesso. La Commissione pertanto potrà facilmente inserire questi emendamenti che riflettono un compromesso negoziato tra le tre istituzioni. Ringrazio ancora il Parlamento e il Consiglio per aver concesso una rapida seconda lettura. La rapida adozione del presente testo garantirà inoltre lo stanziamento della riserva dell’Agenzia per il 2007. In tal modo, l’ultima fase di attuazione nell’UE di una serie coerente e uniforme di norme di sicurezza terminerà con la proposta che presenterò al Collegio nel giugno del 2008 sull’estensione dei poteri dell’Agenzia europea per la sicurezza aerea alla sicurezza delle infrastrutture aeroportuali, al controllo del traffico aereo e ai servizi di navigazione aerea.</p>
      <p sl="fr">Perciò, onorevoli colleghi, grazie alla vostra determinazione e, ripeto, soprattutto a quella del vostro relatore, possiamo far avanzare i cieli europei verso il massimo della sicurezza.</p>
    </intervention>
    <intervention id="2-366" speaker_id="28138" name="Zsolt László Becsey" is_mep="True" mode="spoken">
      <p sl="hu">a nome del gruppo PPE-DE . – Grazie, Signora Presidente. Desidero congratularmi con il relatore e con i relatori ombra anche a nome mio, e penso che forse in questo modo riusciremo a chiudere questo capitolo domani in seconda lettura. Accennando brevemente ai compromessi per la seconda lettura che il mio gruppo ritiene importanti: il primo è la questione delle sanzioni, che è ripetutamente riaffiorata. Il testo attuale è già molto migliorato, e credo che esso contenga un alto livello di protezione per i soggetti interessati. Il fatto che non si debba revocare subito la licenza è veramente un passo avanti, e spero anche che il sistema incorporato di un’autorità di ricorso creata dalla Commissione funzioni veramente e non distrugga le piccole aziende.</p>
      <p sl="hu">L’altra grande questione per il mio gruppo era quella delle tariffe, soprattutto per britannici e cechi. E’ ancora troppo dispendioso per le piccole imprese e penso che i miei colleghi britannici concorderanno, spero inoltre che l’impegno assunto dalla Commissione, ovvero che porrà maggiormente l’accento sulla situazione delle piccole imprese al momento della revisione contabile, sarà evidente. Ritenevo molto importanti la composizione dell’autorità di gestione e dell’amministrazione di gestione, inoltre al Parlamento è stato affidato realmente un ruolo di controllo politico in questo ambito, che ritengo segni un fondamentale passo avanti, affinché gli Stati membri non mandino all’amministrazione qualunque cosa o chiunque preferiscono. Anche l’indipendenza finanziaria è importante per questa autorità: essa ci consente di classificare le entrate in categorie diverse a seconda della loro provenienza.</p>
      <p sl="hu">Riassumendo, vorrei congratularmi con tutti i miei colleghi, e dire loro che spero che la responsabilità si sia diffusa a tutti. Ciò dimostra inoltre che unendo le forze siamo stati in grado, con l’aiuto del Consiglio, di riportare la questione del personale di bordo alla Commissione, come all’inizio, e dimostra che siamo riusciti a raggiungere un ottimo compromesso sulle restrizioni al tempo di volo. Vorrei ringraziare il Consiglio, la Commissione e ancora una volta il relatore per il loro operato.</p>
    </intervention>
    <intervention id="2-367" speaker_id="28292" name="Inés Ayala Sender" is_mep="True" mode="spoken">
      <p sl="es">a nome del gruppo PSE . – Signora Presidente, vorrei congratularmi con il mio collega Jörg Leichtfried per le sue qualità umane e per la sua capacità di stringere amicizia in un complesso confronto parlamentare su una questione così tecnica, ma anche così cruciale, per garantire la sicurezza in un settore così fondamentale per lo sviluppo economico europeo quale è l’aviazione.</p>
      <p sl="es">Vorrei anche dichiarare la mia soddisfazione per i progressi compiuti in materia di sicurezza, un tema difficile e complesso quanto nessun altro, con alcuni punti chiarissimi, come dimostra la relazione odierna, e altre piuttosto oscuri, anche se preferisco non dire quali sono i punti che mi vengono in mente. Oggi abbiamo sicuramente compiuto un altro grosso passo in avanti verso la fine di un processo lungo e complicato, iniziato almeno in parte molti anni fa con il trasferimento dei requisiti JAR-OPS ai requisiti EU-OPS; mi riferisco in particolare ai passi avanti compiuti nei tempi di riposo e di volo.</p>
      <p sl="es">All’epoca sia il Parlamento che la Commissione si impegnarono ad incaricare l’Agenzia a compiere passi avanti in un campo che, benché difficile, colmava alla fine un’inspiegabile lacuna e che, in quel particolare momento, necessitava di essere aggiornata. Pertanto sono lieta che gli attori coinvolti abbiano potuto accettare questo impegno, che ritengo importante, e questo era ciò che il Parlamento era destinato a fare. Dopo tutto, penso che queste tematiche debbano essere riviste a seguito dello studio e delle proposte ora in corso di preparazione da parte della Commissione sulla situazione del settore dell’aviazione dal punto di vista sociale e occupazionale, una considerazione importante.</p>
      <p sl="es">Sono inoltre molto soddisfatta dell’accordo sul personale di bordo, la cui professionalità e certificazione va riconosciuta. Come ha detto giustamente il Commissario, è nell’interesse di tutti, dal punto di vista della sicurezza, migliorare l’addestramento.</p>
      <p sl="es">Sono allo stesso modo molto lieta per il positivo esito della definizione degli elicotteri, che a un certo punto avevano fatto sorgere timori nel settore produttivo.</p>
      <p sl="es">Ritengo inoltre che le soluzioni fornite alla questione delle sanzioni e del controllo del Parlamento siano importantissime non solo in relazione alla comitatologia, nel caso del tempo di volo, ma anche in relazione al diritto di informazione, nel caso del consiglio di amministrazione.</p>
      <p sl="es">Vorrei congratularmi con il relatore per la sua flessibilità e chiarezza in materia di bilancio dell’Agenzia, poiché, in qualità di membro della commissione per il controllo dei bilanci, penso che sia fondamentale per questo tipo di Agenzia.</p>
      <p sl="es">Per concludere, vorrei esprimere la speranza che l’agenzia possa svilupparsi senza entrare in conflitto con Eurocontrol. A mio parere la sicurezza aerea europea e mondiale hanno bisogno di entrambi gli organismi, e hanno bisogno che entrambi siano ugualmente efficienti.</p>
    </intervention>
    <intervention id="2-368" speaker_id="28270" name="Arūnas Degutis" is_mep="True" mode="spoken">
      <p sl="lt">a nome del gruppo ALDE. – I miei ringraziamenti vanno al relatore e ai relatori ombra, alla Commissione e al Consiglio. Ho trovato questa materia e tutto il lavoro svolto in questo ambito non solo interessante, ma anche utile.</p>
      <p sl="lt">Nonostante il fatto che dopo lunghe discussioni sia stato raggiunto un compromesso accettabile su quasi tutti i punti, la posizione della Commissione riguardo alla classificazione dei tipi di aeromobile fino a 7 500 kg in base al peso è motivo di preoccupazione. Il Commissario ha accennato brevemente all’argomento. Questo argomento, evidentemente molto tecnico, è di grande rilevanza per il settore aeronautico ed è anche molto complesso; pertanto avrebbe un pesante impatto sullo sviluppo di nuove tecnologie e sulla loro applicazione al settore aeronautico.</p>
      <p sl="lt">Purtroppo, i dibattiti su questa direttiva sono stati usati, e non per la prima volta, a quanto ne so, per promuovere la concorrenza interna senza considerare granché i danni provocati a tutta l’Unione europea in termini di concorrenza esterna. Mi riferisco alla concorrenza con gli Stati Uniti, il Brasile e forse molto presto con la Cina.</p>
      <p sl="lt">Personalmente sono deluso per la posizione del Commissario su questo tema. Apprezzo in qualche misura il fatto che la posizione dei singoli Stati membri sia protetta in seno al Consiglio europeo. Tuttavia, la Commissione europea non avrebbe dovuto considerare questo tema dal ristretto punto di vista degli interessi delle aziende dei singoli paesi. I vantaggi per l’Unione e i possibili danni causati dall’attuazione di tali decisioni avrebbero dovuto essere esaminati seriamente. Per evitare la burocrazia, le piccole aziende e i singoli proprietari di aeromobili sarebbero costretti a usare aeromobili monomotore prodotti con tecnologie obsolete invece che moderni bimotori con moderna tecnologia a getto.</p>
      <p sl="lt">Il fatto più scandaloso in questo è che la decisione sia stata presa con il pretesto della sicurezza del trasporto aereo. Chi ha mai sentito dire che i velivoli monomotore sono più sicuri dei bimotori? Purtroppo, questa è la conoscenza della sicurezza del trasporto aereo oggi condivisa dal Consiglio e, ahimè, dalla Commissione.</p>
      <p sl="lt">Oggi non temo di sembrare troppo categorico perché, essendo pilota io stesso, so di cosa parlo. Non sono interessato al lato dichiarativo, dipartimentale del problema, ma semplicemente al lato pratico. Sono sicuro che non passerà molto tempo prima che le conseguenze di una posizione che ritengo veramente sbagliata si facciano sentire: a quel punto dovranno inevitabilmente fornire i nomi dei suoi autori alla comunità del trasporto aereo. Nondimeno, credo nell’efficienza dell’Agenzia europea per la sicurezza aerea e nella sua capacità di essere pronta ad avviare un altro studio allo scopo di valutare queste conclusioni, e forse di negarle.</p>
    </intervention>
    <intervention id="2-369" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN . – Signora Presidente, l’onorevole Leichtfried ha svolto uno splendido lavoro in merito al compito che gli è stato affidato. Desidero pertanto porgergli le mie personali congratulazioni e quelle del gruppo Unione per l’Europa delle nazioni. Questo ragionevole compromesso dovrebbe permetterci di completare il lavoro sulle regole concernenti l’aviazione civile nell’Unione e la sicurezza del trasporto aereo.</p>
      <p sl="pl">Esso riguarda anche le operazioni di trasporto aereo, le licenze, l’addestramento, l’equipaggio e gli aeromobili di paesi terzi . Il lavoro a cui partecipiamo oggi è un proseguimento del regolamento iniziale del 2002. A mio parere, stiamo trattando di un sensato ampliamento delle competenze dell’Agenzia europea per la sicurezza aerea (AESA) e del miglioramento di molte procedure finanziarie e gestionali.</p>
      <p sl="pl">In una tale situazione sorgerà la questione della necessità e dell’utilità di tutto questo. La risposta deve essere affermativa, data la straordinaria crescita del traffico di aeromobili nei cieli dell’Europa e l’esigenza di coordinare i collegamenti, pur mantenendo il massimo livello di sicurezza. Queste misure unificatrici non comportano una vera restrizione alla sovranità degli Stati membri. Al contrario, corrispondono a un’accettazione da parte di questi paesi degli standard più alti nel campo dell’aviazione civile.</p>
      <p sl="pl">La sicurezza in tutte le fasi del volo stesso e anche delle condizioni degli aeroporti deve essere considerata prioritaria e non diventare oggetto di conflitti di competenza con le autorità nazionali. Prevedo inoltre che la competenza dell’Agenzia europea sarà ampliata includendovi le materie di cui attualmente si occupa Eurocontrol. Perciò non vi è alcun bisogno di una proliferazione di standard .</p>
      <p sl="pl">In questo contesto, è particolarmente importante includere gli aeromobili di paesi terzi nell’ambito delle azioni AESA. Ciò consentirà di eseguire verifiche ex-ante per stabilire se un operatore di un determinato paese soddisfa le norme di sicurezza prima di essere autorizzato a volare nell’Unione o ad arrivarvi da altri paesi terzi.</p>
      <p sl="pl">La Convenzione sull’aviazione civile internazionale firmata a Chicago il 7 dicembre 1944 svolge un ruolo chiave in questo ambito. Infatti, abbiamo festeggiato il suo anniversario solo quattro giorni fa, quando abbiamo celebrato la Giornata internazionale dell’aviazione civile. Desidero ricordare all’Aula che lo slogan del 2007 per questa giornata era: “Trasporto aereo mondiale: una fonte di sviluppo economico, sociale e culturale sostenibile”. Confido che non passerà molto tempo prima che l’AESA assuma un ruolo all’interno dell’ICAO (Organizzazione dell’aviazione civile internazionale), un organismo delle Nazioni Unite che si occupa delle questioni aeronautiche a livello mondiale. Dopotutto, questo è un problema che riguarda il mondo intero.</p>
      <p sl="pl">La questione dei diritti e degli oneri va chiarita. Spero veramente che la Commissione tenga conto degli interessi delle piccole e medie imprese in questo ambito. Il deputato ungherese ha già dichiarato la propria opinione in tal senso. Ci stiamo occupando di un tema importantissimo che porterà benefici ai nostri cittadini. Confidiamo pertanto che questa impresa sia coronata da successo. Inoltre, speriamo che i dettagli della sua attuazione non risultino irritanti per i passeggeri, come purtroppo accade talvolta in situazioni di questo tipo.</p>
    </intervention>
    <intervention id="2-370" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE . – Signora Presidente, anch’io vorrei iniziare il mio intervento ringraziando il relatore, onorevole Leichtfried. Egli ha collaborato strettamente con noi e ci ha sempre tenuti al corrente. Quello è stato un buon punto di partenza, perché l’argomento non era semplicemente di natura tecnica e amministrativa, come potrebbe sembrare a prima vista. Alla fine è diventato chiaro che, come spesso accade, questa è stata una lotta che ha coinvolto diversi interessi in conflitto.</p>
      <p sl="de">Ora permettetemi di occuparmi dei singoli punti. Ritengo, e spero che sia convinzione diffusa, che un singolo spazio aereo debba essere sottoposto a una stretta e uniforme vigilanza. Dobbiamo fare in modo che le divergenze negli standard di indagine diventino una cosa del passato, alla fine dovremo ottenere uno strumento, (uno strumento convincente) per attuare e far osservare le regole delle liste nere per i velivoli aventi base al di fuori e all’interno dello Spazio economico europeo. Abbiamo saputo a un’udienza che i velivoli contenuti sulle liste nere provocano molti più incidenti di tutti gli altri. E’ evidente, per farla breve, che le regole europee sono molto ragionevoli.</p>
      <p sl="de">Speriamo tutti, naturalmente, che ora registreremo progressi ugualmente rapidi sulla questione dei blocchi funzionali dello spazio aereo, che continua ad essere ostacolata, come sapete, dagli interessi nazionali di alcuni Stati membri. E’ un vero peccato, oltre ad essere molto dannoso a lungo andare per gli sforzi di ridurre il volume delle emissioni prodotte dal traffico aereo.</p>
      <p sl="de">Se debbano essere imposte sanzioni o multe è una delle questioni più complesse. Sì, temo che non vi siano alternative al mondo. Abbiamo notato che erano necessarie misure intermedie per un efficiente sistema, ed esse ora sono state poste in essere.</p>
      <p sl="de">Un’ultima parola sul personale di bordo: sono felice che abbiamo trovato un solido accordo. Era ora. Il riconoscimento di quella categoria occupazionale deve proseguire ulteriormente, e un altro punto all’ordine del giorno sarà la riduzione delle emissioni e dei danni che l’aviazione provoca al clima.</p>
    </intervention>
    <intervention id="2-371" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Onorevoli colleghi, permettetemi di esprimere il mio ringraziamento a tutti coloro che hanno lavorato per produrre questo esito della procedura di concertazione, ovvero gli onorevoli Leichtfried e Props dell’Agenzia europea per la sicurezza aerea (AESA). Vedo con favore l’ambizioso piano dell’AESA di semplificare le procedure di sperimentazione degli aeromobili inferiori a 1 tonnellata e degli aeromobili con una massa massima al decollo inferiore alle 2 tonnellate. La discussione finora mi fa ritenere che l’Allegato 2 sarà mantenuto nella sua forma attuale.</p>
      <p sl="cs">Spero che insieme apriremo presto la porta del mercato interno per tutti i produttori dei paesi dell’UE alla categoria dei velivoli sportivi leggeri (LSA). Non credo che nessuna delle parti interessate vorrebbe vedere la fine di questo promettente settore in rapido sviluppo, che conta diverse decine di piccole e medie imprese. Ci servono con urgenza una serie di norme temporanee per queste imprese, situate soprattutto in Germania, Repubblica Ceca, Italia e Francia. Spero inoltre che, dopo l’approccio accomodante del Parlamento, i rappresentanti della Commissione e dell’AESA mostreranno una simile flessibilità e visione riguardo all’attuale posizione di questo segmento in rapida crescita del mercato mondiale.</p>
      <p sl="cs">Credo che la loro decisione sosterrà l’ulteriore sviluppo del settore dei velivoli leggeri nell’Unione europea utilizzando le procedure, i meccanismi e le organizzazioni di sperimentazione e certificazione.</p>
      <p sl="cs">Spero che i rappresentanti della Commissione e del Consiglio sosterranno, in conformità alla Strategia di Lisbona, l’ulteriore sviluppo di questa branca del settore aeronautico, che è così orientata al progresso sia tecnicamente, sia tecnologicamente. In questa particolare fase di sviluppo, decisioni premature da un lato o un’eccessiva esitazione dall’altro, potrebbero avere conseguenze fatali per il settore. Attendo con interesse ulteriori dibattiti e la proposta di una graduale riduzione dei contributi dei piccoli produttori all’ingegneria aeronautica. Vorrei ringraziarvi in anticipo per il vostro sostegno e comprensione anche in questo campo. Come gesto di buona volontà, desidero esprimere il mio pieno sostegno per il compromesso raggiunto.</p>
    </intervention>
    <intervention id="2-372" speaker_id="4540" name="Philip Bradbourn" is_mep="True" mode="spoken">
      <p sl="en">Signora Presidente, non vi è dubbio che la sicurezza aerea sia una questione assolutamente importante che non possiamo permetterci di ignorare. Tuttavia, l’Agenzia europea per la sicurezza aerea continua a mostra numerose carenze, soprattutto per quanto riguarda la sua capacità di funzionare in modo efficace ed economico.</p>
      <p sl="en">A causa di queste inefficienze, il Parlamento ha deciso in passato di sospendere i finanziamenti provenienti dall’Agenzia. Sono pertanto allarmato per il fatto che, nonostante questi problemi, il Parlamento ora sembri felice di sovrintendere a un ampliamento dei poteri dell’Agenzia.</p>
      <p sl="en">Per porre in evidenza l’impatto che l’AESA ha sulle aziende di tutta l’Unione, vorrei richiamare l’attenzione del Parlamento e della Commissione sul caso di una società nella mia circoscrizione elettorale. Questa società, con cui ho intensi scambi di corrispondenza, vedrà un vertiginoso aumento delle spese per l’emissione e il rinnovo delle omologazioni di manutenzione a causa di questi nuovi regolamenti.</p>
      <p sl="en">Secondo il mio elettore, i cui aumenti dei costi ho qui documentati per iscritto, i costi di manutenzione passeranno da 1 206 sterline quest’anno a oltre 3 000 sterline l’anno prossimo. Si tratta di un aumento del 150%. Sono a dir poco preoccupato che un ampliamento dei poteri dell’AESA rappresenti soltanto un aumento della burocrazia e non il miglioramento della sicurezza che tutti auspichiamo.</p>
      <p sl="en">Fino al momento in cui l’AESA si dimostrerà adeguata al suo scopo in un modo che non sia dannoso, specialmente per le piccole imprese, e che non rappresenti pastoie burocratiche ancora maggiori, io e i miei colleghi conservatori britannici, dobbiamo opporci a qualunque ulteriore ampliamento dei poteri di questa Agenzia.</p>
    </intervention>
    <intervention id="2-373" speaker_id="1859" name="Ulrich Stockmann" is_mep="True" mode="spoken">
      <p sl="de">Signora Presidente, signor Commissario, onorevoli colleghi, la mia opinione è l’esatto contrario di quella dell’onorevole Bradbourn, ma, prima di proseguire, vorrei estendere i miei ringraziamenti all’onorevole Leichtfried per la relazione e, naturalmente, per questo compromesso negoziato con grande abilità. Ampliare i poteri dell’Agenzia europea per la sicurezza aerea (AESA) è un passo avanti verso gli standard più alti possibili di sicurezza aerea, l’uniformità delle licenze dei piloti con livelli di addestramento equivalenti, il rilascio di licenze alle compagnie aeree dei paesi non appartenenti allo Spazio economico europeo e l’uniformità dell’addestramento del personale di bordo, nonché la responsabilità per l’attuazione degli EU-OPS.</p>
      <p sl="de">Autorizzando l’AESA ad imporre multe per il mancato rispetto dei regolamenti di sicurezza, credo che siamo migliorando sensibilmente i suoi poteri di esecuzione. Questo, spero, porrà presto fine alle inutili e improduttive rivalità e lotte di potere che talvolta scoppiano tra le autorità nazionali e l’AESA. La rapida crescita dell’aviazione in Europa fa sì che sia fondamentale che l’AESA sia un organismo solido dotato di mansioni centralizzate di supervisione della sicurezza tecnica. A mio parere, questo significa inoltre che il finanziamento dell’AESA deve essere stabile e durevole.</p>
      <p sl="de">Credo che uno dei prossimi passi sia quello di fare in modo non solo che il lavoro delle autorità nazionali di indagine sugli incidenti aerei europei sia coordinato, ma anche che i loro risultati siano analizzati dall’AESA. Ciò migliorerà la sicurezza in Europa e preverrà eventuali insabbiamenti da parte degli Stati membri coinvolti. Nel lungo periodo, e ripeto nel lungo periodo, in Europa avremo bisogno di un modello che non solo renderà superfluo il livello nazionale, ma si occuperà congiuntamente di materie relative alla sicurezza e alla prevenzione degli incidenti, come fa la Federal Aviation Administration negli Stati Uniti. E’ questa la mia visione.</p>
    </intervention>
    <intervention id="2-374" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, la tre giorni di discussioni su questo argomento è già terminata e ora siamo semplicemente invitati a concordare su una questione complessa: complessa perché cerca di fornire una soluzione mondiale a problemi che hanno una portata specifica.</p>
      <p sl="el">Pertanto, si propone che la Commissione possa imporre multe, in alternativa al potere dell’AESA di revocare il certificato di una compagnia aerea in caso di infrazione. Si noti che ai sensi del presente regolamento, l’agenzia in questione sarà responsabile dell’emissione dei certificati. Questo comporterà un’attenta ristrutturazione tecnocratica e, per tale motivo, la proposta di regolamento prevede un bilancio indipendente per l’agenzia, in modo che non perda la sua indipendenza nei confronti degli Stati membri.</p>
      <p sl="el">Benché questo ambizioso schema sembri inserirsi in una matrice tecnocratica, mi chiedo su chi graverà la responsabilità politica di eventuali errori futuri, che attualmente grava sul ministro nazionale competente o sull’amministratore dell’Autorità per l’aviazione civile. In questo caso, quindi, stiamo creando, nel nome dell’unificazione politica, un’agenzia che non ha motivo di esistere perché queste materie potrebbero facilmente essere state organizzate a livello multilaterale nel quadro di meccanismi esistenti come l’ICAO. Inoltre, se esiste il problema della sicurezza del volo, non si può accusare nessun altro se non la Commissione europea, la quale ha spinto al massimo per la liberalizzazione del settore, con il risultato che le piccole compagnie aeree private spuntano come funghi, senza la necessaria infrastruttura o know-how .</p>
      <p sl="el">Cerchiamo di non iniziare a difendere i nostri errori sprecando il denaro dei contribuenti! Ora abbiamo 22 agenzie esterne dell’Unione europea. In futuro dovremo limitarci a quelle essenziali.</p>
    </intervention>
    <intervention id="2-375" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, signor Vicepresidente, onorevoli colleghi, i “cieli europei” spesso invocati sono ancora lontani dall’essere un autentico spazio aereo comune, anche dopo più di 50 anni di Comunità europee. Gli Stati membri restano fondamentalmente poco disposti a cedere il proprio spazio aereo sovrano per il bene di un’Europa unita o persino a condividere la propria sovranità con l’Europa. Inoltre, la legislazione europea comune è carente anche in molti specifiche aree tecniche.</p>
      <p sl="de">Il nostro obiettivo nella creazione dell’Agenzia europea per la sicurezza aerea, o piuttosto nell’estensione della sua sfera di competenza, è quello di spingersi avanti con un piccolo ma importante pacchetto di normative. La Commissione ha presentato una proposta equilibrata. La commissione per i trasporti e il turismo e il suo relatore l’hanno migliorata, speriamo.</p>
      <p sl="de">Nella successiva fase del processo, la relazione è stata oggetto di positive consultazioni con il Consiglio, il che significa che ora possiamo sperare in una sua adozione in seconda lettura domani.</p>
      <p sl="de">Infine, come molti deputati hanno fatto prima di me, vorrei menzionare il relatore e ringraziarlo per la qualità del suo lavoro. Assieme ai suoi relatori ombra, l’onorevole Leichtfried ha fatto veramente un buon lavoro. Permettetemi di ricordare a questa Assemblea, tuttavia, che c’è ancora molto da fare. Ieri e oggi abbiamo discusso di molte questioni irrisolte della sicurezza aerea. Spero che riusciremo a giungere a un consenso sulle restanti questioni fondamentali dei finanziamenti, della comitatologia e dei liquid , uno slogan , forse, ma con implicazioni più profonde. Abbiamo bisogno di un consenso su queste materie, se vogliamo che il sogno di un cielo aperto comune europeo divenga realtà.</p>
    </intervention>
    <intervention id="2-376" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signora Presidente, l’obiettivo della proposta di emendamento del regolamento sulle regole comuni nel campo dell’aviazione civile e di creazione dell’Agenzia europea per la sicurezza aerea è quello di migliorare la sicurezza dell’aviazione civile in Europa. Questi emendamenti mirano ad espandere l’iniziale applicabilità del regolamento agli aeromobili usati anche nello spazio aereo comunitario, ovviamente entro i limiti imposti dalla Convenzione di Chicago.</p>
      <p sl="ro">Uno degli argomenti che hanno suscitato controversie riguarda la certificazione del personale di bordo. La Commissione ha costantemente intrapreso azioni per migliorare la sicurezza del trasporto aereo; ha pubblicato periodicamente una lista nera delle compagnie non conformi agli standard di sicurezza imposti dall’Unione europea. E’ già stata pubblicata una sesta lista.</p>
      <p sl="ro">Il campo del trasporto aereo ha registrato un forte sviluppo ma questo sviluppo non è possibile senza rispettare gli standard di sicurezza. Anche le compagnie low-cost partecipano a questo sviluppo e dobbiamo indicare che, solo nel 2006, sono state create circa 300 nuove rotte, ovvero circa 1 800 voli alla settimana. Secondo una recente inchiesta, solo nel 2006, le compagnie low-cost hanno trasportato 140 milioni di passeggeri, essendo presenti in 280 aeroporti europei. Esse hanno creato, direttamente o indirettamente, 427 000 posti di lavoro.</p>
      <p sl="ro">Credo che questo regolamento sia importantissimo per la sicurezza del trasporto aereo. Benché vi sia la possibilità di sanzionare il mancato rispetto delle norme di sicurezza, non dobbiamo creare un sistema burocratizzato, ma un sistema flessibile che contribuisca al miglioramento dei trasporti aerei.</p>
      <p sl="ro">Ritengo inoltre che sia importante riconoscere i certificati del personale di bordo. Mi congratulo con il relatore.</p>
    </intervention>
    <intervention id="2-377" speaker_id="4542" name="Timothy Kirkhope" is_mep="True" mode="spoken">
      <p sl="en">Signora Presidente, fin dalla sua nascita nel 2003, l’Agenzia europea per la sicurezza aerea (AESA) è stata, purtroppo, un esempio di incompetenza. Ora è giunto il momento di esaminare l’agenzia con attenzione. Tutto sta a indicare che gli standard di sicurezza sono stati talvolta trascurati e, dopotutto, l’AESA è intesa come un’agenzia per la sicurezza. Cosa c’è di più importante della sicurezza? E’ chiaro che l’agenzia ha incontrato gravi difficoltà nella fase di avviamento e operative, che gli hanno impedito di funzionare in modo soddisfacente.</p>
      <p sl="en">Le sue procedure sono gravate ancora da ritardi ingiustificabili. Ancora non riesce a conseguire i propri obiettivi e la sua confusione e le sue perturbazioni stanno determinando svantaggi competitivi per l’UE.</p>
      <p sl="en">Nel Regno Unito, i costi normativi sono alti, naturalmente, perché l’Autorità per l’aviazione civile è tenuta a recuperare i propri costi tramite i servizi che eroga. Ma questo non tiene conto dei nuovi aumenti dei costi di manutenzione e delle ripercussioni negative sul settore delle riparazioni creati dall’AESA.</p>
      <p sl="en">Ma questa agenzia non solo influisce sulle grandi compagnie aeree commerciali o sulle aziende commerciali. Influisce anche sui piloti privati come me. Sono preoccupato. Si prenda la qualifica “Condizioni meteorologiche per il volo strumentale” (IMC), di cui io stesso sono in possesso: essa permette ai piloti privati del Regno Unito di volare usando gli strumenti di volo di un velivolo in condizioni meteorologiche più sfavorevoli, bene apprendo che essa ora è minacciata dalla AESA.</p>
      <p sl="en">La rivista britannica Flyer scrive che il caso dell’IMC non è aiutato dal fatto che è stato progettato per le particolari condizioni britanniche. Le condizioni meteorologiche del Regno Unito fanno sì che i piloti abbiano più bisogno di una qualifica IMC rispetto agli altri. La sua eliminazione sarebbe disastrosa per il settore dell’aviazione leggera del Regno Unito e potrebbe condurre alla revoca dei certificati di migliaia di piloti come me. Devo chiedervi, qualunque altro aspetto esamini la Commissione, di rassicurare me e molti altri piloti su questo punto così importante.</p>
      <p sl="en">La gestione dell’AESA è stata inaccettabile. Temo che non sia ancora adatta al suo scopo. Un solo mercato unico dell’aviazione non si otterrà finché permangono distorsioni, mentre persistono ritardi procedurali e mentre non si applica il buon senso al settore aeronautico.</p>
    </intervention>
    <intervention id="2-378" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . – Signora Presidente, sono a disposizione dell’onorevole Kirkhope, il quale è un eccellente pilota. Se egli ha dei problemi con l’Agenzia europea per la sicurezza aerea (AESA), e non penso che l’Agenzia abbia compiuto mosse controverse di recente, ma se proprio ne avesse, sarei io il primo a protestare e resterei a sua disposizione.</p>
      <p sl="fr">Detto questo, vorrei anche rassicurarla che il regolamento e la funzione di controllo dell’Agenzia non comporterà nessuna attività che richieda ulteriori risorse finanziarie, se tali attività siano finanziate tramite fondi pubblici. Chiedo semplicemente al Parlamento di fare in modo che l’Agenzia disponga delle risorse necessarie affinché, come ci ha riferito l’onorevole Bradbourn, non sia obbligata a produrre oneri che potrebbero essere in alcuni casi eccessivi.</p>
      <p sl="fr">Onestamente credo che i risultati dell’AESA siano stati positivi. Si comprende naturalmente che occorra perfezionare gli strumenti di intervento pratico dell’Agenzia, ma ritengo che non vadano sottovalutate le potenzialità dell’AESA per l’intera aviazione europea. A dimostrazione di questo, posso dirvi che Marion Blakey, un’ex amministratrice della FAA negli Stati Uniti, ha svolto riunioni con l’Agenzia a Colonia per discutere di cooperazione perché riteneva che l’AESA fosse un’agenzia di qualità. Me l’ha detto di persona.</p>
      <p sl="fr">Ho ascoltato con grande attenzione i commenti dell’onorevole Degutis. Come ho detto, la Commissione non ha ignorato le sue argomentazioni. Essa valuterà l’impatto economico su mercato degli aeromobili, se definire complessi i velivoli oppure no, e desidero dirle che abbiamo preso nota della sua richiesta. Vedo che anche lei è un pilota, non concluderemo l’esame di questa materia senza averla studiata con grande attenzione e aver adottato i provvedimenti più adeguati. Aveva ragione ad insistere.</p>
      <p sl="fr">Signora Presidente, sarebbe scortese da parte mia prolungare troppo la discussione. Desidero ringraziare in particolare il Parlamento. Ritengo che siano stati compiuti notevoli progressi in materia di sicurezza e, come ha dichiarato l’onorevole Rack, per un cielo unico europeo imposto con blocchi funzionali dello spazio aereo. L’onorevole Lichtenberger dice giustamente che i blocchi sono fondamentali per un cielo molto più efficiente e per ridurre i danni all’ambiente.</p>
      <p sl="fr">Pertanto, signora Presidente, ringrazio il Parlamento per il suo positivo lavoro su questa materia. Questo processo conoscerà fasi successive (ogni cosa a suo tempo), ma ritengo che ora abbiamo un regolamento che renderà ancora più sicuri i cieli europei. Desidero ancora una volta esprimere la mia gratitudine a questa Assemblea.</p>
    </intervention>
    <intervention id="2-379" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 12 dicembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-380" speaker_id="4347" name="Christine De Veyrac" is_mep="True" mode="written">
      <p sl="fr">Sono lieta che siamo riusciti a trovare un accordo equilibrato con il Consiglio. Questo ci dovrebbe consentire una rapida attuazione del testo, il quale rappresenta senza dubbio un passo avanti per l’UE e per la sicurezza dei passeggeri.</p>
      <p sl="fr">Ora tutti gli aeromobili di paesi terzi saranno ispezionati e dovranno ottenere una certificazione per il trasporto passeggeri in ambito UE, e anche questo è un passo avanti in direzione dell’armonizzazione della protezione dei cittadini europei. In tal modo si porta avanti il processo iniziato con la lista nera europea che permette di tutelare allo stesso modo tutti i passeggeri a prescindere da quale aeroporto utilizzino all’interno dell’UE.</p>
      <p sl="fr">Prima di terminare, vorrei menzionare un altro punto che ritengo importante. Nella recente adozione del progetto Galileo, sono stati tratti 50 milioni di euro dai bilanci di diverse agenzie europee, compreso quello della Agenzia europea per la sicurezza aerea (AESA). Ho sempre appoggiato il progetto Galileo perché è particolarmente importante per la mia regione, e sono molto felice che si sia raggiunto un accordo sul suo finanziamento. Vorrei sottolineare, comunque, che non possiamo allo stesso tempo aumentare i poteri di un’agenzia e ridurne il bilancio. L’AESA non deve essere interessata da questo prelievo.</p>
    </intervention>
  </section>
  <section id="creitem40" title="19. Eurobollo (discussione)">
    <intervention id="2-382" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale alla Commissione dell’onorevole Paolo Costa a nome della commissione per i trasporti e il turismo concernente l’eurobollo (O-0072/2007 – B6-0386/2007).</p>
    </intervention>
    <intervention id="2-383" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">sostituto dell’autore. − Signora Presidente, il tema di cui stiamo discutendo è un requisito che la commissione per i trasporti ha da un po’ di tempo in serbo e che ha sottoposto alla Commissione europea per presentare modello di internalizzazione dei costi esterni, applicabile a tutte le modalità di trasporto. Ho chiesto infatti alla Commissione di presentare, entro giugno 2008 al più tardi, dopo aver esaminato tutte le opzioni, ivi compresi i costi ambientali, in termini di rumorosità, di congestione e sanitari, un modello generalmente applicabile, trasparente ed esauriente per la valutazione di tutti i costi esterni, che definirebbe e formerebbe la base del successivo calcolo degli oneri per l’utilizzo delle infrastrutture.</p>
      <p sl="ro">In base ai risultati intermedi ottenuti nello sviluppo di questo modello, la Commissione deve indicare se i costi ambientali globali, per esempio i costi legati ai cambiamenti climatici e i costi appena pubblicati legati alla salute, saranno esaminati nella relazione intermedia e se saranno ritenuti un fattore sostanziale nella successiva valutazione e nei successivi calcoli.</p>
      <p sl="ro">Vorrei ricordare che la direttiva in questione offre agli Stati membri la possibilità di introdurre una tassa per l’utilizzazione stradale e, per il suo calcolo, di tenere conto di più elementi di costo rispetto a prima. In effetti, si sta discutendo dell’inclusione dei cosiddetti costi esterni, come quelli relativi all’ambiente, nella tassa stradale.</p>
      <p sl="ro">Molti Stati membri sono contrari all’inserimento di tali costi nella tassa stradale, perché pensano che non vi sia alcun modello sostenibile per tale calcolo, ma altri paesi ritengono che tali imposte genereranno entrate e, in tal modo, i fondi necessari per costruire le infrastrutture.</p>
      <p sl="ro">Vorrei inoltre ricordare che è importantissimo garantire la concorrenza leale tra le varie modalità di trasporto, ma anche garantire una diminuzione della rumorosità del traffico.</p>
      <p sl="ro">Credo che la proposta che la Commissione europea presenterà ci aiuterà a migliorare l’efficienza dei trasporti e, soprattutto, l’uso efficiente delle varie modalità di trasporto e, ovviamente, contribuirà alla sostenibilità dello sviluppo complessivo dei trasporti.</p>
      <p sl="ro">Il 24,1% delle emissioni di gas a effetto serra nei 27 Stati membri provengono o derivano dal campo dei trasporti. Per questo motivo, per noi è importante sapere se i costi ambientali, come i mutamenti climatici, faranno parte di questa proposta.</p>
      <p sl="ro">Vorrei inoltre ricordare che la direttiva sull’eurobollo consente agli Stati membri di includere una tassa supplementare per alcune strade situate in zone sensibili, come le regioni montuose delle Alpi e dei Pirenei. Eventuali introiti così raccolti dovranno essere reinvestiti in altri mezzi di trasporto alternativi e nelle infrastrutture correlate.</p>
      <p sl="ro">Vorrei chiedere alla Commissione se ci può confermare che, dopo la ratifica dell’Unione europea del protocollo sui trasporti della Convenzione alpina, i paragrafi di detto protocollo relativi all’applicazione delle tasse al trasporto merci saranno presi in considerazione in questo modello. Spero che il Commissario Barrot ci fornirà informazioni dettagliate in merito alla data in cui la Commissione proporrà un nuovo emendamento della direttiva sull’eurobollo in vigore.</p>
      <p sl="ro">Desidero concludere questa presentazione con altre due domande, vorrei cioè chiedere alla Commissione se questi costi esterni saranno internalizzati non soltanto per il trasporto su strada, ma anche per altri mezzi di trasporto, per assicurare uno sviluppo equilibrato delle diverse modalità di trasporto, inoltre le vorrei chiedere in che modo intende monitorare l’attuazione della presente direttiva eurobollo.</p>
    </intervention>
    <intervention id="2-384" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signora Presidente, la Commissione ha svolto uno studio per raccogliere tutte le pubblicazioni in materia e individuare le migliori prassi per la valutazione dei costi esterni. Molte delle numerose metodologie individuate si riferivano a progetti di ricerca finanziati dalla Commissione: Unit, ExternE, e altri progetti più recenti. In questo momento è in corso di preparazione un manuale che intendiamo pubblicare tra breve. Questo è il primo punto.</p>
      <p sl="fr">Secondo, la Commissione ha iniziato a lavorare a una valutazione di impatto relativa al risarcimento dei costi esterni. Sono state individuate numerose opzioni di tariffazione che saranno sottoposte a consultazione pubblica. Tale consultazione terminerà il 31 gennaio 2007, mentre nel gennaio del 2008 si terrà una conferenza di alto livello per presentare il manuale e i risultati della consultazione pubblica che contribuirà alla valutazione di impatto in corso. Questa è il nostro calendario di lavoro.</p>
      <p sl="fr">Come vedete, è molto intenso. Si prendono in considerazione i seguenti costi esterni: incidenti, congestione, inquinamento atmosferico, cambiamento climatico e inquinamento acustico. La valutazione riguarda tutti i mezzi di trasporto. Essa prevede diversi sistemi e diversi strumenti economici come la tassazione, i diritti degli utenti e lo scambio dei diritti di emissione. Stiamo valutando gli strumenti mediante l’analisi quantitativa basata su modelli. Lo scopo di tutto ciò è rendere i nostri mezzi di trasporto sempre più rispettosi dell’ambiente. In base ai risultati di questo lavoro, la Commissione produrrà una comunicazione prima dell’estate prossima.</p>
      <p sl="fr">Apro una parentesi per rispondere all’onorevole Ţicău sulla Convenzione alpina. Lo scopo del protocollo sui trasporti della Convenzione è quella di creare specifici sistemi di tariffazione che tengano conto dei costi effettivi e incoraggino l’adozione dei sistemi di trasporto più ecologici. Il sistema introdotto dalla direttiva eurobollo del 2006 per incoraggiare l’uso di sistemi di trasporto più ecologici persegue gli stessi obiettivi del protocollo sui trasporti della Convenzione alpina. Cosa dice effettivamente l’attuale direttiva sull’eurobollo? Prevede una modulazione obbligatoria dei pedaggi da pagare a partire dal 2010 per i veicoli che inquinano fino al 100 per cento di più dei veicoli ecologici. Nelle zone montuose, la direttiva mira a internalizzare i costi esterni dei danni ambientali e della congestione mediante un pedaggio supplementare che può arrivare fino al 25 per cento del pedaggio per le infrastrutture. Le entrate del pedaggio supplementare vanno riassegnate a progetti che contribuiscono direttamente ad attenuare i danni ambientali.</p>
      <p sl="fr">Ora, onorevoli colleghi, vorrei essere molto chiaro: questa comunicazione, considerato tutto il lavoro che ho descritto, è un compito difficilissimo, credetemi. Esso ci consentirà di valutare i migliori metodi di calcolo in questo campo. Inoltre definirà una metodologia utilizzabile per i vari mezzi di trasporto. A metà del 2008, prima dell’estate, nella fattispecie a giugno, intendo anche sottoporre una relazione al Collegio relativa alla valutazione e all’internalizzazione dei costi esterni. Ho parlato di una comunicazione, perciò presenterò questa relazione, con l’accordo del Collegio, assieme ad una proposta di modifica dell’attuale direttiva eurobollo. E’ chiaro, ma occorre dirlo, che la proposta relativa all’attuale direttiva eurobollo costituisce un emendamento che permetterà di internalizzare i costi esterni nell’ambito dell’attuale direttiva.</p>
      <p sl="fr">Questo è quello che avevo da dire all’Assemblea. Signora Presidente, so che tutto questo è il fulcro della nostra politica per uno sviluppo sostenibile. Effettivamente è necessario internalizzare i costi esterni ma, per farlo, occorre una definizione comunitaria e occorre scegliere la migliore metodologia di internalizzazione.</p>
      <p sl="fr">Ho cercato di essere il più preciso possibile stasera e intendo ritornare in questa Aula per riferire dei difficili e importanti compiti richiesti dalla relazione che presenterò a metà del 2008.</p>
    </intervention>
    <intervention id="2-385" speaker_id="1" name="Georg Jarzembowski" is_mep="True" mode="spoken">
      <p sl="de">a nome del gruppo PPE-DE. – Signora Presidente, signor Vicepresidente, ciò che avete detto sugli studi commissionati e le conferenze organizzate è rincuorante, ma permettetemi di porvi una semplice domanda. Non intendo chiedervi se presenterete una comunicazione entro il 10 giugno 2008, ma vi chiederò se presenterete, entro il 10 giugno 2008, ai sensi del terzo comma dell’articolo 11 dell’attuale versione della direttiva eurobollo, ciò che la direttiva definisce, cito, “un modello generalmente applicabile, trasparente e comprensibile per la valutazione di tutti i costi esterni” e per l’assegnazione di questi costi esterni agli operatori di tutti i modi di trasporto. Pertanto ci doteremo di un modello per la valutazione e l’assegnazione dei costi esterni, sì o no? La mia prima domanda è molto semplice, come vedete.</p>
      <p sl="de">E ora la seconda domanda. Se interpreto correttamente la situazione, se da un lato dovete presentare un modello, non avete alcun obbligo di presentare un emendamento alla direttiva eurobollo nel 2008. Ciò sarebbe comunque impossibile perché l’idea, se ho capito bene, è quella di sviluppare un modello per la ripartizione dei costi e quindi, in fase di attuazione, assegnare i costi esterni agli operatori di tutti i modi di trasporto: navigazione fluviale, trasporto marittimo, ferrovie, autovetture private ecc. Non deve verificarsi però che voi avviate un emendamento della direttiva eurobollo assegnando i costi esterni agli autotrasportatori ma non fate nulla per far sì che anche gli operatori di chiatte, treni, ecc. sostengano i propri costi esterni. E’ per questo che vorrei sapere se avvierete una revisione della direttiva eurobollo mentre provvedete allo stesso tempo alla ripartizione dei costi esterni tra gli altri modi di trasporto.</p>
      <p sl="de">Due domande semplici, spero di ricevere due risposte semplici.</p>
    </intervention>
    <intervention id="2-386" speaker_id="1859" name="Ulrich Stockmann" is_mep="True" mode="spoken">
      <p sl="de">a nome del gruppo PSE . – Signora Presidente, mi permetta di iniziare ringraziando il Commissario per le sue osservazioni. Come sa, Commissario, è dagli anni ‘20 che si discute della valutazione dei costi esterni, e noi deputati abbiamo anche proposto diversi modelli al momento dell’adozione della direttiva eurobollo. Tuttavia, poiché allora non riuscimmo, per ragioni politiche, ad inserire gran parte dei costi esterni nel metodo impiegato per calcolare i pedaggi stradali per i veicoli di trasporto pesanti, abbiamo raggiunto un accordo per cui la Commissione, ovvero voi, avrebbe presentato un metodo uniforme entro l’estate 2008. Tale accordo assume una notevole rilevanza alla luce dell’attuale dibattito sul cambiamento climatico. Stando così le cose, ora abbiamo alcune domande da porre. Alcune sono già state poste.</p>
      <p sl="de">Primo: la Commissione presenterà un modello universalmente applicabile e trasparente per la valutazione di tutti i costi esterni entro il giugno dell’anno prossimo, un modello che possa essere considerato universalmente vincolante? Quando sento parlare di un manuale, sembra positivo, ma il termine tende a suggerire un’accozzaglia di buone prassi. Ciò che desideriamo, tuttavia, è un metodo universalmente vincolante che non sia messo in discussione in seguito.</p>
      <p sl="de">Secondo: questo modello terrà conto degli obiettivi climatici e ambientali fissati dall’UE? E’ questo che la mia collega, onorevole Ţicău, ha chiesto. In termini metodologici, non sarebbe una questione semplice, perché tutti gli approcci esistenti si concentrano soltanto sull’inclusione degli attuali costi e non sul raggiungimento degli obiettivi ambientali. Se si tenesse conto del perseguimento di tali obiettivi, ciò creerebbe un elemento prescrittivo, una dimensione normativa, per così dire, mentre sinora il dibattito si è limitato ai costi correnti.</p>
      <p sl="de">Terzo: non c’è bisogno di dire che noi desideriamo avere una proposta di legge al termine di questa giornata. Posso, pertanto, chiedere quando intende la Commissione rivedere la direttiva eurobollo? E’ questa la sua intenzione, oppure non c’è ancora nulla di definitivo?</p>
      <p sl="de">Quarto: quando è che questo metodo o modello inizierà ad applicarsi alla valutazione degli oneri di infrastruttura anche per altre modalità di trasporto? Era proprio questo il punto che ci interessava, come ha detto l’onorevole Georg Jarzembowski. Vogliamo liberarci della concorrenza distorta tra le modalità di trasporto e portarle tutte a un livello comune paragonabile.</p>
    </intervention>
    <intervention id="2-387" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE. – Signor Commissario, molte grazie per le sue osservazioni. E’ stato molto eccitante sentire ciò che ci ha detto riguardo a questo processo e al suo calendario. La tematica che sarà esaminata a giugno è di importanza cruciale, e non soltanto per la regione alpina. Credo che lei, uomo di montagna, come si è descritto, sia ben consapevole di questo e che ciò sia importante per lei. Ha infatti importanti implicazioni per tutte le strade e per tutti i paesi i cui itinerari di trasporto, in particolare le strade, sopportano alti volumi di traffico e per tutti coloro che vivono in prossimità di arterie trafficate. Gli altissimi costi generati da un traffico così intenso creano un enorme fardello per i paesi più coinvolti. Tale fardello è più che raddoppiato, secondo numerosi studi già pubblicati, dai costi esterni. Occorre tenere conto di questo punto, e la sua importanza deve riflettersi ancora più chiaramente nelle azioni della Commissione.</p>
      <p sl="de">Tuttavia, non ci accontenteremo, signor Commissario, di un’analisi filosofica e matematica del problema della valutazione dei costi esterni. Abbiamo bisogno di passare alla fase di attuazione, ma non possiamo aspettare vent’anni che l’ultimo lobbista si sia convinto. Né potremo attendere che si calcoli anche l’inquinamento ambientale provocato dalle biciclette. Insomma: alla fine dobbiamo agire subito. Ci serve la proposta di uno strumento normativo nel corso del 2008, dobbiamo discuterla, inoltre questo dibattito va svolto ora, non tra vent’anni perché abbiamo dovuto attendere che tutti si siano fatti convincere dai governi di paesi che sono, in molti casi, molto meno interessati dal problema rispetto a quelli che si trovano al centro dell’Unione europea.</p>
      <p sl="de">Signor Commissario, dovete agire per le montagne. Luoghi sensibili come le città e altre zone protette richiedono un regolamento scritto che dichiari chiaramente quello che è calcolabile. Gli Stati membri non possono più sostenere da soli il peso dell’inquinamento ambientale, e non si deve chiedere loro di sostenerlo ancora per molto.</p>
    </intervention>
    <intervention id="2-388" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, signor Vicepresidente, come già è stato ricordato, lei si è descritto come un uomo di montagna all’epoca della discussione sul bollo di circolazione europeo, l’eurobollo, e sicuramente ha fatto molto per essere degno di quel nome, almeno nel contesto di quelle discussioni passate.</p>
      <p sl="de">Ora, tuttavia, occorre compiere ulteriori passi, passi che probabilmente hanno una maggiore rilevanza. E’ giunto il momento di internalizzare i costi esterni o, se posso passare dall’euro-neolingua ad un linguaggio che la gente possa comprendere, di garantire che noi tutti paghiamo per quello che riceviamo nel campo dei trasporti e per migliorare la nostra conoscenza dei responsabili dei vari costi e, certamente, di come possiamo recuperare i costi da coloro che li generano.</p>
      <p sl="de">Oggi ci avete presentato un calendario che si richiama nei suoi primi elementi essenziali ciò che ha promesso allora. Ritengo che ciò sia un bene e che quello che ha presentato deve certamente essere accettato con favore. Quello che manca, tuttavia, ed è stato già ricordato, è il passo successivo, di importanza assolutamente cruciale. Quando sarà proposto uno strumento legale che applicherà ai diversi utenti delle infrastrutture tariffe basate sui reali costi delle loro operazioni? E vi è un’enorme varietà di utenti di cui tenere conto.</p>
      <p sl="de">Attendiamo con il fiato sospeso di vedere se risulterà possibile, e prevediamo sia possibile, raggiungere questo obiettivo nel corso dell’attuale legislatura, perché soltanto se noi metteremo veramente in moto questo strumento, altri importanti progetti approvati nelle ultime settimane e negli ultimi mesi, alcuni proposti da lei, diverranno solidi investimenti.</p>
      <p sl="de">Se riversiamo una pioggia di denaro nella costruzione del tunnel del Brennero, questo diventerà un solido investimento soltanto se un mutamento nella struttura dei costi porterà effettivamente alle modifiche desiderate nell’itinerario transalpino. In tale ambito abbiamo fiducia che lei, in quanto uomo di montagna, ci aiuterà su questo importante punto.</p>
    </intervention>
    <intervention id="2-389" speaker_id="28292" name="Inés Ayala Sender" is_mep="True" mode="spoken">
      <p sl="es">Signora Presidente, partendo dall’ampio accordo sull’esigenza di affrontare l’adeguamento dei trasporti alla sfida del cambiamento climatico e ad altri effetti per renderli il più sostenibili possibile, perché questo è l’unico modo di rendere competitivi i trasporti nell’UE e in tutto il mondo, l’eurobollo si è rivelato un utile strumento iniziale per affrontare i problemi della congestione, dell’inquinamento e così via, permettendo una modulazione che sia sufficiente e alquanto differenziata in termini della sua applicazione a una gamma di veicoli pesanti.</p>
      <p sl="es">Tuttavia, data la complessità del problema, mi vengono in mente una serie di domande, pertanto desidero chiedere al Commissario se, in base alla sua offerta e all’accordo raggiunto con l’Assemblea, gli studi in corso comportino la stessa regola di misurazione per tutti i mezzi di trasporto, intendo proprio tutti.</p>
      <p sl="es">Vorrei anche sapere se, dopo che la formulazione della metodologia, le proposte da sottoporre si riferiranno anche a tutti i mezzi di trasporto. Penso che non possiamo permetterci di perdere l’occasione di applicare tale importante esercizio a tutti i mezzi di trasporto, dal momento che sono tutti coinvolti, e che ci occorre una soluzione credibile per tutti i mezzi, coerentemente con la proposta di comodalità.</p>
      <p sl="es">Gradirei inoltre ricevere informazioni su una serie di materie che ritengo importanti. Come intende collegare la proposta di emendamento dell’eurobollo e la nuova metodologia per l’internalizzazione dei costi esterni ai “corridoi verdi” che compaiono nel piano d’azione logistico e che potrebbero forse creare spazio di manovra per l’espansione di questa metodologia?</p>
      <p sl="es">In che modo si potrà aggiungere questo strumento di finanziamento all’attuale dibattito sul finanziamento delle politiche UE? Sarà disposta la Commissione ad estenderlo anche ai veicoli privati? Non sarebbe più efficiente e meno discriminatorio? In che modo possiamo limitare i suoi effetti sugli ulteriori problemi del crescente isolamento di un numero sempre più alto di aree e di regioni?</p>
      <p sl="es">Infine, ritiene che questo strumento, lo strumento che sta preparando, si dimostrerà sufficiente da solo per fornire finanziamenti per lavori pubblici come i grandi tunnel che fanno parte dei sistemi stradali transeuropei?</p>
    </intervention>
    <intervention id="2-390" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, signor Vicepresidente, forse vi ricorderete che, durante le discussioni sull’ultimo emendamento della direttiva eurobollo, io appartenevo a quelli che chiedevano a gran voce l’internalizzazione del costo esterno dei trasporti pesanti su gomma. Noi abbiamo fallito. Per questo sono felice, da un lato, che ci stiamo muovendo in tale direzione.</p>
      <p sl="de">Non lo sono perché ho lottato per questo obiettivo la scorsa volta, ma perché vedo cosa è successo in Austria in questo breve lasso di tempo. Non è più soltanto l’Austria occidentale ad essere sommersa dai veicoli pesanti. Ora siamo arrivati al punto che anche l’Austria orientale è congestionata, con alcune delle sue strade completamente bloccate e la zona attorno alla nostra capitale, la città di Vienna, che sta già scoppiando. Per questo motivo è giunto il momento di riuscire finalmente ad includere il costo esterno del settore del traffico pesante nel bollo europeo.</p>
      <p sl="de">Apprezzo, naturalmente, che questo tipo di sistema sia applicato a tutte le forme di trasporto, ma abbiamo una serie di regole in vigore per il traffico pesante su gomma, pertanto è da qui che dobbiamo partire; inutile dire che dobbiamo proseguire dallo stesso punto anche per gli altri modi di trasporto. Vorrei aggiungere la mia voce a quelle dei miei colleghi deputati che hanno chiesto quando riceveremo una bozza legislativa concreta.</p>
      <p sl="de">Il secondo punto che desidero affrontare è che forse dovremmo riflettere sul fatto che si tratta di un problema presente in tutta Europa, e limitarsi a prevedere pedaggi elevati in alcune parti di alcuni piccoli paesi servirà a poco. Al contrario, dobbiamo escogitare un sistema valido per tutti. In questo quadro, mi chiedo se non dovremmo valutare le potenzialità dei pedaggi minimi, almeno sulle reti stradali transeuropee, come strumento per regolare l’equilibrio modale in Europa.</p>
    </intervention>
    <intervention id="2-391" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. − Signora Presidente, ascolto sempre l’Assemblea con grande interesse, tuttavia desidero chiarire una serie di punti. Prima di tutto, dal momento che si tratta di trovare il modello, come osservate, dobbiamo tener conto del fatto che esistono determinate prassi negli Stati membri e che, prima di decidere il modello, occorre discutere dei metodi di calcolo utilizzati nei vari Stati membri. Mi dispiace, ma il manuale almeno ha il merito di avviare un dibattito pubblico proprio a questo scopo: trovare il modello migliore. Ora, non capisco in che modo la Commissione starebbe a guardare rispetto a questo problema, quando si è presa la briga di esaminare tutte le prassi vigenti negli Stati membri per riuscire a trovare un vero modello di calcolo che si potrebbe utilizzare in Europa: al contrario, ritengo che siamo arrivati al nocciolo della questione.</p>
      <p sl="fr">Onorevoli colleghi, devo dirvi che si tratta di un esercizio difficile. Penso anche di essere tenuto a difendere i servizi forniti dalla Direzione generale dei trasporti, che attualmente è obbligata ad escogitare metodi affidabili, perché senza metodi affidabili, essi e questo modello non saranno mai accettati nell’UE, come ha osservato l’onorevole Stockmann.</p>
      <p sl="fr">Desidero inoltre esprimere la mia grande sorpresa all’onorevole Jarzembowski. Mi si dice: dobbiamo agire, dobbiamo impegnarci per un trasporto più sostenibile, un trasporto più attento all’ambiente, dobbiamo sostenere le ferrovie, dobbiamo sostenere il trasporto fluviale, dobbiamo sostenere il trasporto marittimo. Come ha detto molto saggiamente l’onorevole Leichtfried, dobbiamo iniziare dall’inizio, dopodiché potremo correggere il tiro. Iniziamo col migliorare l’attuale direttiva eurobollo, questa è la mia proposta, se la Commissione è d’accordo con me, nel giugno 2008. Noi internalizzeremo i costi esterni dei trasporti dei veicoli pesanti perché è proprio così che riusciremo a promuovere l’utilizzo delle altre modalità di trasporto.</p>
      <p sl="fr">Tuttavia, onorevole Jarzembowski, in un futuro un po’ più lontano applicheremo anche i metodo di calcolo anche a questi altri modi di trasporto. Detto questo, dobbiamo considerare una cosa alla volta. E’ difficile intervenire facendo tutto e subito. Non è possibile. Ci serve un metodo; se vogliamo che l’UE accetti questa politica, credetemi, dobbiamo agire con intelligenza. Sono molto determinato su questa tematica.</p>
      <p sl="fr">Devo ringraziare l’onorevole Rack per aver reso omaggio alle mie qualità di alpinista. Io non mi fermo mai a metà del cammino, anche quando si inerpica o è irto; occorre mantenere un’andatura ragionevole per raggiungere la cima.</p>
    </intervention>
    <intervention id="2-392" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
    <intervention id="2-394" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, non mi è mai accaduto prima che il mio nome fosse pronunciato così bene dagli interpreti britannici. Volevo soltanto cogliere l’occasione per esprimere la mia gratitudine. E’ la prima volta da quando siedo in questo Parlamento che è stato pronunciato perfettamente. Molte grazie.</p>
    </intervention>
  </section>
  <section id="creitem41" title="20. Azioni di informazione e di promozione a favore dei prodotti agricoli (discussione)">
    <intervention id="2-396" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Bogdan Golik, a nome della commissione per l’agricoltura e lo sviluppo rurale, sulla proposta di regolamento del Consiglio relativo ad azioni di informazione e di promozione dei prodotti agricoli sul mercato interno e nei paesi terzi [COM(2007)0268 – C6-0203/2007 – 2007/0095(CNS) ] (A6-0461/2007).</p>
    </intervention>
    <intervention id="2-397" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione. − Signora Presidente, vorrei iniziare ringraziando il relatore, onorevole Golik, per la sua eccellente relazione sulla proposta della Commissione per un unico regolamento del Consiglio per la promozione dei prodotti agricoli sui mercati interni ed esterni.</p>
      <p sl="en">Lo scopo dell’attuale proposta è quella di fondere due regolamenti del Consiglio sulla promozione interna ed esterna ottenendo un regolamento unico. Gli obiettivi generali di questo processo sono totalmente in linea con la nostra opera di semplificazione, ed è teso ad aumentare la trasparenza dello schema di promozione dell’Unione europea per i prodotti agricoli. L’obiettivo fondamentalmente non è quello di cambiare le informazioni e le politiche di promozione.</p>
      <p sl="en">Gli emendamenti proposti dall’onorevole Golik e dai suoi colleghi riguardano diverse importanti tematiche relative allo schema di promozione dell’UE, come, in primo luogo, una maggiore importanza e un bilancio più ampio per i programmi di promozione nei paesi terzi; in secondo luogo, una maggiore quota comunitaria di misure di promozione e, terzo, una minore quota di contributi finanziari da parte delle organizzazioni proponenti.</p>
      <p sl="en">Per quanto riguarda la suddivisione dei contributi tra i diversi partner , sapete che il normale contributo comunitario è pari al 50 per cento, e che l’altro 50 per cento è suddiviso tra gli Stati membri e le organizzazioni proponenti, con queste ultime che versano almeno il 20 per cento.</p>
      <p sl="en">Questa ripartizione dell’onere finanziario tra i diversi partner si fonda su una lunghissima esperienza nei programmi di promozione. Se tutti i partner contribuiscono e partecipano finanziariamente, le possibilità di un programma efficiente e mirato aumentano sensibilmente. In casi eccezionali, come il recente caso della frutta e della verdura per gli alunni delle scuole, è possibile incrementare la quota comunitaria fino al 60 per cento.</p>
      <p sl="en">In linea di principio, vedo con favore la vostra idea di enfatizzare maggiormente i programmi per la promozione nei paesi terzi, ma essa deve essere inserita nel contesto giusto. Questa proposta riguarda semplicemente la fusione di due regolamenti; non riguarda discussioni politiche o l’aumento dei finanziamenti, perciò il momento giusto per tenere questa discussione sarebbe quello in cui esamineremo il futuro della nostra politica agricola comune, in cui le nostre priorità dovranno riflettersi negli stanziamenti di bilancio.</p>
      <p sl="en">Comunque, ciò non significa che sto mettendo la promozione in secondo piano. Come forse sapete, nelle nostre due recenti riforme, la prima sui prodotti alimentari e i vegetali, quella che, si spera, completeremo all’inizio della prossima settimana, ovvero la riforma vitivinicola, abbiamo concentrato l’attenzione e sottolineato l’importanza dei programmi di promozione. Prendendo ad esempio il vino, abbiamo stanziato 120 milioni di euro all’anno proprio per la promozione dei nostri eccellenti vini europei nei paesi terzi.</p>
      <p sl="en">Penso che la strada sia quella giusta, ma torneremo a parlarne in un secondo momento: questa non è nient’altro che una fusione di due regolamenti.</p>
    </intervention>
    <intervention id="2-398" speaker_id="28373" name="Bogdan Golik" is_mep="True" mode="spoken" role="relatore">
      <p sl="pl">Signora Presidente, effettivamente, questa proposta di regolamento del Consiglio sulla fornitura di informazioni e sulle misure di promozione per i prodotti agricoli sul mercato interno e nei paesi terzi è volta ad armonizzare e ad ottenere il consolidamento tecnico dei due regolamenti attualmente in vigore. Tutto ciò si inserisce nel più ampio processo di semplificazione della legislazione comunitaria e di aumento della sua trasparenza.</p>
      <p sl="pl">Vorrei sottolineare, tuttavia, che in tal caso la semplificazione viene intesa esclusivamente come processo tecnico. La bozza di regolamento in esame non si riferisce, purtroppo, ai principi chiave della promozione e dell’informazione formulati nelle disposizioni di applicazione della Commissione europea.</p>
      <p sl="pl">Nonostante questi vincoli, nella mia relazione ho adottato un approccio molto più ampio e strategico alla promozione dei prodotti agricoli nell’Unione europea. Il Parlamento europeo deve essere in grado di riferirsi alle tematiche fondamentali legate a un meccanismo così importante. Questo aspetto è particolarmente rilevante se consideriamo i progressi dei negoziati multilaterali a livello di OMC, e anche i mutamenti delle condizioni operative della politica agricola comune.</p>
      <p sl="pl">I sussidi alle esportazioni di tutti i tipi dovranno terminare entro il 2013, ivi comprese le restituzioni comunitarie all’esportazione. E’ prevista una riduzione dei dazi doganali. In queste condizioni, l’intensificazione delle azioni nell’ambito della promozione e dell’informazione costituisce l’unico modo per mantenere competitivele esportazioni dei prodotti agricoli dell’UE . Ciò contribuirà certamente ad acquisire nuovi mercati nei paesi terzi e ad informare i clienti dei vantaggi dei prodotti europei, stimolando in tal modo la domanda.</p>
      <p sl="pl">Allo stesso tempo, nulla di tutto ciò influirà sulle condizioni di concorrenza dei mercati. Non avrà neanche ripercussioni negative sul commercio mondiale. E’ per questo che non possiamo permetterci che la campagna di promozione e informazione sia messa da parte. Al contrario, dobbiamo inserirla tra le priorità dell’Unione europea.</p>
      <p sl="pl">Nell’attuale sistema, la Commissione europea redige un elenco di specifici prodotti di paesi terzi per i quali è possibile condurre campagne. Tale elenco potrà essere rivisto ogni due anni, mentre i programmi stessi potranno essere presentati soltanto una volta all’anno. Inoltre, sta alla Commissione europea prendere la decisione definitiva in merito a quale programma sarà adottato e alla quantità di sostegno finanziario che riceverà.</p>
      <p sl="pl">Il bilancio 2007 per le attività di promozione ammonta a soli 45 milioni di euro e diminuisce di anno in anno. Questa è una tendenza molto sorprendente se pensiamo che il numero di paesi dell’Unione europea è aumentato, e che si è registrato un sensibile aumento dei programmi discussi. Tale politica non può consolidare concretamente la posizione della Comunità e aumentare la consapevolezza degli standard qualitativi europei, soprattutto nei mercati di paesi terzi.</p>
      <p sl="pl">Sono necessarie risorse finanziarie adeguate per conseguire questi ambiziosi obiettivi. Pertanto, ritengo che la soglia del coinvolgimento finanziario comunitario debba passare dal 50 per cento dell’effettivo costo dei programmi al 60 per cento. Propongo inoltre che il contributo minimo delle organizzazioni di settore al finanziamento dei programmi debba essere abbassato al 10 per cento, proprio per consentire la partecipazione delle organizzazioni minori. Inoltre, la partecipazione della Comunità potrebbe raggiungere il 70 per cento nel caso dell’agricoltura biologica e dei programmi relativi agli interventi a seguito di situazioni di crisi come l’influenza aviaria e l’ESB, per esempio.</p>
      <p sl="pl">I programmi devono essere universalmente accessibili e più flessibili. L’inclusione di tutti i prodotti e di tutti i paesi, oltre a permettere alle organizzazioni di presentare programmi almeno due volte l’anno permetterà di rispondere rapidamente ad eventuali occasioni che potrebbero presentarsi sul mercato, e ad eventuali possibilità per i produttori di espandersi in paesi terzi.</p>
      <p sl="pl">Tornando a quegli aspetti del regolamento riguardanti la semplificazione, sarebbe logico includere nel regolamento azioni di promozione che creino un’organizzazione comune dei mercati agricoli. Questo migliorerebbe la trasparenza legislativa. Occorre sottolineare che vi è un riferimento allo strumento di promozione comunitario nel regolamento sul mercato dell’ortofrutta e anche nella bozza di riforma del settore vitivinicolo a cui faceva riferimento, signora Presidente. Occorre compiere ogni sforzo per evitare che le disposizioni in materia di risorse per la promozione vadano indebitamente disperse.</p>
      <p sl="pl">Per concludere, vorrei approfittare di questa opportunità per ringraziare i componenti della commissione per l’agricoltura che hanno adottato all’unanimità la presente relazione, i rappresentanti della Commissione europea che ho più volte incontrato, i 24 ministri dell’Agricoltura da cui ho ricevuto lettere su questa materia, e anche le organizzazioni del settore sia nazionali, sia europee. Desidero esprimere il mio apprezzamento per la loro attiva cooperazione e per i loro commenti sensati. Le consultazioni mi hanno permesso di valutare il sistema vigente e di prendere anche confidenza con i desideri di questi paesi e di queste organizzazioni in modo da inserirli.</p>
      <p sl="pl">Infine, credo che se sarà disponibile un bilancio più consistente e adeguato, la campagna di promozione e di informazione consentirà ai produttori e agli agricoltori europei di acquisire nuovi mercati. L’etichetta “Made in Europe ” sarà inoltre meglio riconosciuta a livello mondiale, come dovrebbe essere.</p>
    </intervention>
    <intervention id="2-400" speaker_id="4319" name="Pilar Ayuso" is_mep="True" mode="spoken">
      <p sl="es">a nome del gruppo PPE-DE . – Signora Presidente, signora Commissario, desidero in primo luogo congratularmi con il relatore, onorevole Golik, per il suo ottimo lavoro, e ringraziarlo anche per la sua splendida collaborazione con noi relatori ombra.</p>
      <p sl="es">Oggi, come ha giustamente sottolineato, signora Commissario, la Commissione propone un singolo quadro legale in cui si possano fondere due regolamenti del Consiglio in un unico regolamento per la promozione dei prodotti agricoli. L’obiettivo è quello di ridurre e semplificare le procedure per consentire di applicare questa politica pur mantenendo la natura specifica dell’azione in questione, a seconda della località in cui dovrà essere attuata.</p>
      <p sl="es">Si tratta di una proposta importantissima, come si riconosce nelle due proposte adottate e da adottare sull’organizzazione comune del mercato vitivinicolo. La proposta ritiene sia importante promuovere i prodotti agricoli. Inoltre, non considera semplicemente la promozione all’interno e all’esterno dell’UE, ma ottiene un effetto moltiplicatore mediante azioni nazionali e private in quei settori.</p>
      <p sl="es">Fin dal 2000 sono state attuate linee d’azione volte a promuovere le virtù dei prodotti alimentari europei tra i consumatori, il loro alto valore nutritivo, la sicurezza alimentare, i processi di produzione, il benessere degli animali ecc. Le attuali regole che disciplinano la promozione, tuttavia, e lo ricordo perché mi occupavo di questi due regolamenti presso il ministero spagnolo dell’Agricoltura, tendono a mettere a repentaglio il sistema, e vanno riviste affinché siano semplificate, consentendo loro di funzionare con maggiore efficacia per quanto riguarda l’utilizzo corretto dei finanziamenti.</p>
      <p sl="es">La politica di promozione deve essere uno strumento moderno, flessibile e ambizioso per soddisfare le aspirazioni degli operatori. Penso che queste siano le intenzioni della proposta della Commissione, e questo è proprio l’intenzione degli emendamenti adottati all’unanimità dalla commissione per l’agricoltura e lo sviluppo rurale. Vorrei qui ricordare, in particolare, gli emendamenti su finalità e ambito, poiché sarebbe opportuno che la promozione fosse svolta in relazione ai marchi commerciali e non si concentri unicamente su una promozione generica.</p>
      <p sl="es">Spero che il Consiglio e la Commissione tengano conto di questa relazione, e li ringrazio per la loro attenzione.</p>
    </intervention>
    <intervention id="2-401" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">a nome del gruppo PSE. – Signora Presidente, la semplificazione del regime comunitario per l’informazione e la promozione dei prodotti agricoli sul mercato interno e nei paesi terzi è conforme con l’obiettivo del Parlamento europeo di semplificazione del quadro giuridico.</p>
      <p sl="ro">Questo documento è inoltre importantissimo perché, in questo periodo, discutiamo anche della riforma della politica agricola comune e, in questo quadro, i meccanismi comunitari per la promozione dei prodotti agricoli devono svolgere un ruolo centrale.</p>
      <p sl="ro">Le riforme anche in campo ortofrutticolo e in campo vitivinicolo andranno a buon fine soltanto se l’Europa riuscirà a promuovere adeguatamente i suoi prodotti agricoli.</p>
      <p sl="ro">Il 5 per cento delle persone attive nell’Unione europea sono impiegati direttamente nel settore agricolo, contribuendo alla produzione dell’1,6 per cento del PIL dell’Unione europea.</p>
      <p sl="ro">Dopo l’entrata in vigore del nuovo trattato, la procedura di codecisione si applicherà anche alla politica agricola comune.</p>
      <p sl="ro">Come socialisti, noi siamo favorevoli all’apertura graduale dei mercati a livello mondiale, ma con regole corrette e soprattutto reciproche. Il nostro modello agricolo prevede standard elevati in campo sociale e ambientale e nella qualità dei prodotti alimentari. Ciò comporta inoltre che alcuni costi siano attribuiti agli agricoltori, ma dovremmo specificare che occorre considerare anche la protezione dell’ambiente.</p>
      <p sl="ro">La qualità dei nostri prodotti deve essere la principale preoccupazione del commercio internazionale. Come socialisti, noi crediamo che occorra creare e individuare il marchio “made in Europe ”, collegandolo inoltre alla qualità dei prodotti in base agli standard europei; inoltre, anche la promozione dei prodotti agricoli dell’Unione europea è fondamentale.</p>
      <p sl="ro">Mi congratulo con il relatore.</p>
    </intervention>
    <intervention id="2-402" speaker_id="28142" name="Nils Lundgren" is_mep="True" mode="spoken">
      <p sl="sv">a nome del gruppo IND/DEM. – Signora Presidente, questa relazione mi ricorda Alice nel Paese delle Meraviglie e, signora Presidente, è un’irresistibile tentazione sfidare gli interpreti esclamando “‘Stranissimo, molto stranissimo!’ gridò Alice” . Cosa sta succedendo? Ha veramente senso per l’UE usare il denaro dei contribuenti europei per campagne pubblicitarie che cercano di persuadere gli stessi contribuenti ad acquistare beni che hanno già finanziato tramite i sussidi. Certamente no. Uno degli obiettivi dell’UE nella politica agricola comune è quello di garantire ai consumatori prezzi ragionevoli. Ma, quando lo si fa finanziandosi tramite le tasse invece che tramite aumenti della produttività, i consumatori pagano comunque gli alimentari allo stesso prezzo, soltanto con mezzi diversi. In più, l’incentivo all’aumento della produttività si è indebolito. Pertanto, a lungo andare, questa politica agricola farà lievitare i prezzi degli alimentari.</p>
      <p sl="sv">La commissione è a favore di restrizioni alla concorrenza. Quando si aboliranno le tariffe, la produzione negli Stati membri sarà minacciata da prodotti meno costosi provenienti da paesi terzi; la relazione propone di aumentare la spesa per campagne volte a rafforzare il marchio dell’Unione e ad incrementare i consumi al suo interno. La proposta puzza di protezionismo mascherato! Abbiamo già visto molti esempi di campagne pubblicitarie UE.</p>
      <p sl="sv">Nel 1997 furono organizzate campagne pubblicitarie per promuovere la floricoltura dell’UE quando i prezzi dei prodotti importati si abbassarono in seguito all’abolizione delle tariffe. L’eminente giornalista svedese, Johan Hakelius, scrisse quanto segue su uno dei principali giornali svedesi: “Se i cittadini dell’UE acquistano lo stesso tipo di fiori in tutta Europa, migliorano certamente la coesione e l’armonia europea. I tulipani sono essenziali per la pace”. In questa Aula, forse occorre sottolineare che l’osservazione era ironica …</p>
      <p sl="sv">Nel 2000 l’UE aveva 450 000 tonnellate di olio d’oliva nei magazzini, quindi decise di organizzare campagne pubblicitarie nei paesi nordici per informarci della bontà e dei benefici dell’olio d’oliva.</p>
      <p sl="sv">Nel 2007 il Parlamento europeo votò per finanziare la pubblicità nel settore dei prodotti lattieri per difenderlo dalla maggiore liberalizzazione del mercato.</p>
      <p sl="sv">Stiamo effettivamente assistendo a una riforma della politica agricola comune. I suoi progressi sono lenti, ma ci sono. Tuttavia, le proposte del relatore ci fanno indietreggiare di molti passi. Essi cercano di sostituire le riforme che si stanno alla fine attuando con più misure per la promozione delle vendite e campagne informative. Il relatore dà la colpa all’OMC e intende aumentare il numero di prodotti che dovrebbero ricevere questo sostegno. Non si tratta di null’altro che di concorrenza sleale con i produttori agricoli dei paesi terzi. La politica agricola comune alla fine dovrà essere abolita e i prezzi e i prodotti dovranno essere determinati da domanda e offerta, proprio come accade in tutti gli altri settori.</p>
      <p sl="sv">Siamo incastrati da un sistema irrazionale a causa delle infelici decisioni prese in passato. Pertanto è tanto più importante che ci muoviamo nella direzione giusta. La raccomandazione in questo caso, purtroppo, è di imboccare la strada sbagliata. Il denaro che ora è possibile liberare a beneficio della popolazione europea mediante le riduzioni tariffarie, l’eliminazione delle restituzioni all’esportazione e un minore sostegno nazionale non deve essere sprecato in maggiori stanziamenti per misure di promozione delle vendite e per campagne informative. Le campagne promozionali e la pubblicità di beni e servizi devono essere pagate dai produttori, non dai contribuenti, che già sono in ristrettezze.</p>
      <p sl="sv">L’Europa è proprio sulla strada sbagliata in questo campo, come in molti altri, d’altro canto. L’UE deve essere un’Europa di libertà, in cui individui e aziende si contendono il favore dei consumatori e non il favore dei protezionisti. Per il bene dell’Europa, vorrei essere ottimista, ma purtroppo non riesco ad esserlo.</p>
    </intervention>
    <intervention id="2-403" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione. − Signora Presidente, desidero ringraziare i deputati per il loro contributo a questo importante dibattito. Spero che possiamo tutti concordare sul fatto che sia importante avere a disposizione un bilancio per spiegare ai consumatori l’alta qualità dei prodotti europei, sia nell’Unione europea, sia nei mercati d’oltremare.</p>
      <p sl="en">Devo dire che sono un po’ sorpresa a sentire dire che questo sia da considerarsi un approccio protezionistico, perché siamo in una situazione in cui tutti gli Stati membri dell’Unione europea e tutti gli altri attori del mercato dei beni agricoli stanno promuovendo i propri prodotti al consumatore.</p>
      <p sl="en">Su questo, noi dell’Unione europea abbiamo posizioni molto chiare, perché abbiamo prodotti di alta qualità, rispetto all’ambiente, rispetto al benessere degli animali e rispetto all’alto livello delle norme veterinarie.</p>
      <p sl="en">Per quanto riguarda il sottoutilizzo del bilancio o il fatto che esso è diminuito, non è stato possibile spendere denaro perché non si è registrato interesse per i mercati d’oltremare da parte delle organizzazioni dei produttori. Spero che il problema si risolverà quando fonderemo i due diversi regolamenti, in modo che sia molto più facile, molto più flessibile, da gestire.</p>
      <p sl="en">Sarei disposta ad avviare una discussione, anche nell’ambito del controllo sulla salute, sul modo in cui fisseremo i paletti per il futuro delle campagne promozionali dei nostri prodotti agricoli. Penso, come minimo, che un momento adatto per avviare questa discussione sarebbe quello in cui si discuterà del bilancio futuro, ovvero per gli anni successivi al 2013.</p>
      <p sl="en">Tuttavia, penso che abbiamo mandato segnali chiari, nell’ambito della riforma ortofrutticola e in quello della riforma vitivinicola, riguardo all’importanza della promozione dei nostri prodotti.</p>
    </intervention>
    <intervention id="2-404" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 12.12.2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-405" speaker_id="28199" name="Gábor Harangozó" is_mep="True" mode="written">
      <p sl="en">Con le recenti riforme della politica agricola comune e gli eventuali futuri sviluppi nei negoziati con l’Organizzazione mondiale del commercio, esiste chiaramente l’esigenza di potenziare i meccanismi promozionali della Comunità riguardanti i prodotti agricoli. Inoltre, l’attuazione del piano d’azione sulla semplificazione richiede infatti la progettazione di un singolo quadro giuridico in materia di promozione dei prodotti agricoli per i mercati interni ed esterni. Occorre dare agli strumenti e alle campagne di promozione la massima importanza considerando i previsti tagli tariffari, l’eliminazione delle restituzioni alle esportazioni e le riduzioni del sostegno interno comunitario. In questo ambito, è ovvio che dobbiamo aumentare la portata e il bilancio della promozione dei nostri prodotti agricoli per garantire una competitività praticabile per i nostri prodotti sui mercati interni ed esterni. Infatti, è essenziale incrementare le risorse di bilancio per garantire strumenti di promozione della qualità e misure trasparenti in un solo quadro giuridico semplificato. Più specificamente, la discussione di questa mattina sulla riforma dell’organizzazione del mercato vitivinicolo comune è un ottimo esempio della necessità di investire con urgenza e in misura sufficiente in efficienti strumenti di promozione e in misure di marketing dentro e fuori l’Unione.</p>
    </intervention>
    <intervention id="2-406" speaker_id="28391" name="Zdzisław Zbigniew Podkański" is_mep="True" mode="written">
      <p sl="pl">Signora Presidente, concordiamo tutti sul fatto che le azioni informative e la promozione dei prodotti agricoli sui mercati interni ed esterni mercati siano essenziali. Concordiamo anche sull’esigenza di semplificare e armonizzare le disposizioni e di limitare le procedure amministrative relative all’attuazione della strategia di informazione. Inoltre, comprendiamo che un’informazione e una promozione adeguate stimolano gli scambi e aiutano ad acquisire mercati per i prodotti. Concordiamo inoltre tutti che l’importo di 45 840 000 euro quale livello degli stanziamenti per il 2007 sia troppo basso.</p>
      <p sl="pl">Come dobbiamo rispondere a questa situazione? Su cosa dobbiamo concentrarci in particolare? Ritengo che dobbiamo concentrarci sulla promozione di prodotti agricoli biologici sani, privi di OGM. Dobbiamo iniziare dai giovani e dall’istruzione. Le promozioni speciali per gli scolari devono comprendere una gamma di prodotti biologici sani al di là della frutta.</p>
      <p sl="pl">Un sistema di etichettatura che fornisce importanti informazioni per il consumatore, per esempio sull’origine, sulla qualità, sul metodo di produzione, sulla sicurezza e sui valori nutrizionali del prodotto, è essenziale perché il suo successo. Tali informazioni devono essere riportate sulla confezione nella lingua locale del consumatore. Occorre apportare apposite modifiche al commercio e all’etichettatura nei supermercati, soprattutto nei nuovi Stati membri.</p>
      <p sl="pl">Le seguenti misure sono fondamentali per conseguire i risultati sperati: ricerca di nuovi mercati, miglioramento dell’intero sistema di controlli e un buon rapporto di cooperazione tra tutti gli Stati membri.</p>
    </intervention>
    <intervention id="2-407" speaker_id="33946" name="Andrzej Tomasz Zapałowski" is_mep="True" mode="written">
      <p sl="pl">Signora Presidente, la relazione che stiamo discutendo oggi sulla promozione dei prodotti agricoli deve contenere il termine “biologico” nel titolo. Dopo tutto, la società può consumare soltanto una certa quantità di cibo, perciò qui non si tratta di aumentare i consumi, ma di consumare alimenti salutari e di buona qualità.</p>
      <p sl="pl">Molte aziende di ristorazione di massa attive sul territorio dell’Unione europea forniscono prodotti alimentari contenenti una quantità così alta di sostanze chimiche e di fertilizzanti che non sorprende che ogni nuova generazione di europei sia più grassa di quella precedente. Non voglio promuovere il tipo di cibo che ha reso la società europea più vulnerabile alle malattie e all’obesità. Se iniziamo a dare ai nostri cittadini alimenti sani, i nostri prodotti agricoli diventeranno famosi in tutto il mondo. Dobbiamo convincere il mondo che l’Europa produce e vende alimenti di alta qualità.</p>
      <p sl="pl">Sostengo appieno le parti della relazione che sostengono l’autosufficienza regionale nella produzione di alimenti tradizionali per ogni zona. Infine, desidero ringraziare l’onorevole Golik per la sua buona relazione.</p>
    </intervention>
  </section>
  <section id="creitem42" title="21. Protezione giuridica dei disegni o modelli (discussione)">
    <intervention id="2-409" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Klaus-Heiner Lehne, a nome della commissione giuridica, sulla proposta di direttiva del Parlamento europeo e del Consiglio che modifica la direttiva 98/71/CE sulla protezione giuridica dei disegni e dei modelli [COM(2004)0582 – C6-0119/2004 – 2004/0203(COD) ] (A6-0453/2007).</p>
    </intervention>
    <intervention id="2-410" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. − Signora Presidente, in primo luogo vorrei ringraziare calorosamente la commissione giuridica e il relatore, onorevole Lehne, per l’intenso ed eccellente lavoro svolto nella preparazione della sua relazione sulla proposta di modifica della direttiva su disegni e modelli. Vedo con favore che questo lavoro alla fine ha permesso alla commissione di preparare la strada per la liberalizzazione del mercato post-vendita dei pezzi di ricambio in tutta la Comunità.</p>
      <p sl="en">Attualmente, abbiamo una situazione di regimi diversi e opposti di protezione dei disegni e dei modelli, in cui 10 Stati membri hanno liberalizzato e 17 Stati membri hanno esteso la protezione dei disegni e dei modelli ai pezzi di ricambio. La situazione è assolutamente insoddisfacente per il mercato interno. Nel settore automobilistico, il settore più interessato, esiste un mercato unico per le autovetture, ma non per i loro pezzi di ricambio. Questo produce una distorsione dei prezzi e ostacoli al commercio.</p>
      <p sl="en">La proposta esclusione della protezione dei disegni e dei modelli nel mercato post-vendita dei pezzi di ricambio è l’unico modo corretto ed efficace per realizzare un mercato unico in quest’ambito. La Valutazione d’impatto estesa della Commissione che analizza le opzioni per risolvere il problema lo dimostra.</p>
      <p sl="en">I numeri della Commissione suggeriscono che, al momento, i consumatori pagano i pezzi di ricambio il 6-10 per cento in più negli Stati membri che proteggono disegni e modelli. Con la liberalizzazione, i consumatori beneficeranno direttamente dalla maggiore concorrenza e del completamento del mercato interno.</p>
      <p sl="en">Il settore dei distributori indipendenti sarà in grado di offrire una più ampia gamma di pezzi, compresi i pezzi dei fornitori di apparecchiature originali, nonché i pezzi normalmente meno costosi dei produttori indipendenti. Ciò amplierà la scelta e diminuirà i prezzi delle parti di ricambio.</p>
      <p sl="en">La liberalizzazione creerà inoltre nuove opportunità di affari per i produttori indipendenti di pezzi di ricambio, di solito PMI, e un mercato europeo sufficientemente ampio per consentire ai nuovi soggetti di emergere. Lo scopo fondamentale della protezione dei disegni e dei modelli è quello di promuovere la concorrenza delle diverse forme tramite l’innovazione dei disegni. Questo può, tuttavia, non applicarsi a pezzi di ricambio che devono essere identici nel disegno ai pezzi originali, per essere funzionali. Il consumatore paga il disegno quando acquista una nuova autovettura o altri prodotti, quindi non deve essere costretto a farlo nuovamente ogni volta che gli serve un pezzo di ricambio.</p>
      <p sl="en">La proposta di clausola riparazioni riesce a creare un equo e corretto equilibrio tra la protezione dell’innovazione, laddove sia opportuna, e il mantenimento del libero scambio e della concorrenza, laddove sia necessaria.</p>
      <p sl="en">I cittadini e le aziende europei oggi hanno bisogno di un mercato unico per i pezzi di ricambio che permetta maggiore concorrenza. Con questa direttiva potremo fornire al mercato la chiave giusta per ottenere questo obiettivo.</p>
    </intervention>
    <intervention id="2-411" speaker_id="2224" name="Klaus-Heiner Lehne" is_mep="True" mode="spoken" role="relatore">
      <p sl="de">Signora Presidente, onorevoli colleghi, oggi giungiamo alla conclusione provvisoria di una discussione che dura da 17 anni. Ricordo che, la prima volta che fui eletto a questa Assemblea nel 1994, eravamo già alle prese con questo problema. Allora non arrivammo a una conclusione. Tutto ciò riuscimmo a fare nella procedura di concertazione fu accantonare la questione. Qualche anno fa la Commissione presentò una nuova proposta, che ancora una volta richiese del tempo per essere approvata, ma ora può essere completata, almeno in prima lettura.</p>
      <p sl="de">Ciò che si propone qui e ciò che è all’esame è essenzialmente quello che è stato proposto dalla Commissione, ovvero la liberalizzazione del mercato dei pezzi di ricambio, sebbene con un periodo transitorio quinquennale per quegli Stati membri in cui i pezzi di ricambio sono tutelati dalla protezione dei disegni e dei modelli.</p>
      <p sl="de">E’ da 17 anni che sento argomentazioni pro e contro. La maggior parte convincono poco. Permettetemi di citare una serie di esempi. Primo tra tutti: si sosteneva che i prezzi al consumo si sarebbero abbassati se fosse stata introdotta la clausola della riparazione. Non esistono prove empiriche a suffragio di tale affermazione, anzi. Dati comparativi sui prezzi delle parti di ricambi in Gran Bretagna, dove il mercato è liberalizzato, e in Germania, dove non lo è, dimostrano che, paradossalmente, i prezzi delle parti di ricambio sono più alti in Gran Bretagna che in Germania.</p>
      <p sl="de">D’altro canto, la questione è semplicissima: i produttori di veicoli devono rifarsi in qualche modo dei costi dei disegni e dei modelli che hanno sostenuto. Se non possono recuperarne un po’ dalla vendita di pezzi di ricambio, è logico che dovranno trasferirli agendo sui prezzi delle auto nuove, i quali aumenteranno. Anche in tal caso, è il consumatore che paga.</p>
      <p sl="de">Lo stesso vale, tra l’altro, per i premi assicurativi. Una parte del costo di acquisto di un’autovettura nuova, come è noto, è coperto dalle polizze assicurative. Se i premi aumentano, anche questo va a discapito dei consumatori. In un modo o nell’altro, sono sempre loro a pagare il conto.</p>
      <p sl="de">Inoltre non mi convince neanche la tesi secondo cui il settore automobilistico ha bisogno della protezione dei disegni e dei modelli per respingere la concorrenza dell’Estremo Oriente che sta minacciando i suoi mercati, perché non ci vorrà molto prima che il settore escogiti altri metodi per proteggere i propri pezzi di ricambio: brevettare cofani intelligenti e specchietti retrovisori esterni intelligenti, proteggere altri pezzi mediante la legislazione sui marchi commerciali inserendovi semplicemente speciali loghi, imporre condizioni di garanzia e altre pratiche.</p>
      <p sl="de">Neanche l’argomentazione della sicurezza, come ha dimostrato la nostra valutazione d’impatto, convince in fin dei conti, perché la sicurezza, come ben sappiamo, si può garantire con l’omologazione.</p>
      <p sl="de">Cito questi esempi perché ritengo che tutte le argomentazioni avanzate, in fin dei conti, siano false e non abbiano fornito risposte chiare alla questione fondamentale.</p>
      <p sl="de">Alla fine, restano due argomentazioni che condivido. Una si riferisce al diritto di autore, e dice che l’Europa deve garantire una protezione esemplare ai diritti di proprietà intellettuale, ma ritengo che ciò che stiamo per adottare qui manderà probabilmente il segnale sbagliato a Cina e India e che il nostro compito di europei è quello di difendere concretamente i diritti di proprietà intellettuale.</p>
      <p sl="de">Ma ecco subito una controargomentazione. Abbiamo un mercato unico europeo e, come ha giustamente osservato il Commissario McCreevy, contemporaneamente una situazione in cui due terzi degli Stati membri hanno liberalizzato i loro mercati post-vendita, quindi non proteggono il disegno dei pezzi di ricambio, mentre l’altro terzo sì. Il fatto è che la creazione di un mercato unico europeo comporta la creazione di norme giuridiche comuni, e non è insolito in questi casi seguire il principio maggioritario.</p>
      <p sl="de">A mio parere è sempre esistita una soluzione di compromesso che ho proposto assieme al Commissario Monti già negli anni novanta. Si trattava dell’idea della licenza obbligatoria, che avrebbe consentito a qualunque produttore di riprodurre parti previo versamento di un canone di licenza al proprietario dei diritti di disegno.</p>
      <p sl="de">Per inciso, abbiamo un meccanismo molto simile nel campo del diritto d’autore, perciò nessuno può venirmi a dire che questa non è una possibilità. Sarebbe servito sia a proteggere i disegni, sia a creare un mercato. Purtroppo, non ottenne la maggioranza né in quest’Aula, né in Consiglio.</p>
      <p sl="de">Pertanto non potemmo fare altro che trarre la conclusione che avremmo dovuto liberalizzare e creare un periodo transitorio per tutelare gli Stati membri che necessitavano di tempo per adeguarsi. Inoltre restava la questione se concedere un periodo di transizione di cinque o di otto anni. Il mio gruppo, così come la commissione giuridica, ha optato per cinque anni; ho sentito che il gruppo socialista preferisce otto anni.</p>
      <p sl="de">Il nocciolo del problema è che, quando il Parlamento voterà domani sulla questione dell’inserimento nel testo di cinque oppure otto anni, questo segnalerà che il Consiglio deve concordare un periodo transitorio. So da colloqui avuti con la Presidenza slovena che le loro proposte tenderanno a favorire un periodo transitorio più lungo, non più breve. Auguro certamente alla Presidenza slovena buona fortuna per i suoi sforzi.</p>
      <p sl="de">C’è una cosa che, credo, dovremmo tenere presente per la seconda lettura. Se il Consiglio raggiungerà effettivamente un accordo, noi deputati dovremmo risolverci a non complicare le cose in seconda lettura. Essa non merita liti ulteriori, ed è veramente giunto il momento di concluderla. La bozza in esame è il nostro contributo al perseguimento di quell’obiettivo.</p>
    </intervention>
    <intervention id="2-412" speaker_id="28244" name="Wolf Klinz" is_mep="True" mode="spoken">
      <p sl="de">relatore per parere della commissione per i problemi economici e monetari . – Signor Commissario, onorevoli colleghi, dopo un lungo dibattito, la commissione giuridica si è espressa a favore della completa liberalizzazione del mercato secondario dei pezzi di ricambio visibili. Come abbiamo appena sentito, il compromesso raggiunto in commissione giuridica prevede un mercato libero dopo un periodo di grazia di cinque anni.</p>
      <p sl="de">Sono molto felice di questa svolta, benché personalmente consideri il periodo transitorio troppo lungo, e non troppo corto. Si tratta di una svolta attesa da molto. Abbiamo appena appreso dall’onorevole Lehne che questo tema era in discussione da 17 anni. Due anni e mezzo fa, nel 2005, in qualità di relatore per la commissione per i problemi economici e monetari, ho chiesto una liberalizzazione anticipata. Purtroppo, il relatore originario della commissione responsabile, la commissione giuridica, continuava a ritardare questo processo. Non so se nutrisse personalmente dubbi sullo scopo del progetto oppure se fosse incapace di resistere alle enormi pressioni esercitate dai costruttori automobilistici del proprio Stato federale.</p>
      <p sl="de">Qualunque fosse il motivo, è irragionevole avere un mercato unico per i nuovi veicoli e non per i pezzi di ricambio. La liberalizzazione del mercato post-vendita rafforzerà la concorrenza, tenderà a far abbassare i prezzi e amplierà la scelta dei consumatori. Non frenerà l’innovazione; al contrario, potrebbe in effetti stimolare l’attività di innovazione, perché i produttori di veicoli cercheranno di progettare i propri prodotti in modo tale da renderli più difficili da riprodurre per i produttori indipendenti di pezzi di ricambio. Io naturalmente sono a favore del diritto alla proprietà intellettuale e della sua tutela, senza alcun dubbio, ma tale diritto non deve essere una barriera alla liberalizzazione del mercato. Dopotutto, si è registrato un solo caso in cui un costruttore di veicoli ha fatto causa a un altro produttore per violazione dei diritti di proprietà intellettuale sul mercato primario, nonostante vi sia effettivamente somiglianze molto marcate tra i modelli di produttori diversi.</p>
      <p sl="de">Anche le piccole e medie imprese trarranno vantaggio dalla liberalizzazione tramite nuove opportunità di mercato, che dovrebbero migliorare la situazione occupazionale nell’UE e fornire sostituti per una serie di importazioni. Infine, i singoli consumatori saranno in grado, d’ora in poi, di scegliere liberamente tra più fornitori. Sono certo che saranno lieti di avere questa opportunità.</p>
    </intervention>
    <intervention id="2-413" speaker_id="1337" name="Manuel Medina Ortega" is_mep="True" mode="spoken">
      <p sl="es">relatore per parere della commissione per il mercato interno e la protezione dei consumatori . − Signora Presidente, come ha ricordato il relatore, onorevole Lehne, è da 17 anni che l’Assemblea si occupa della questione. Ho avuto il privilegio di seguire il dibattito fin dall’inizio, perché ho lavorato in qualità di relatore per la commissione giuridica sulla direttiva sui disegni e i modelli industriali. Successivamente sono stato relatore per parere della commissione per il mercato interno e la protezione dei consumatori sullo stesso tema, e ho anche seguito i suoi progressi in qualità di rappresentante del gruppo socialista alla commissione giuridica.</p>
      <p sl="es">Vorrei iniziare congratulandomi con l’onorevole Lehne per il suo approccio equilibrato. Ritengo abbia fornito un magnifico resoconto delle difficoltà incontrate. Questa non è una materia semplice, tutt’altro; vi si ritrovano complicazioni giuridiche e conseguenze economiche.</p>
      <p sl="es">Sono d’accordo con lui. Mi ricordo la lunga notte di discussioni con il Consiglio e il comitato di concertazione in merito alla formula definitiva, (all’epoca stavamo esaminando la possibilità di una specie di licenza obbligatoria, che fu poi respinta) ma ritengo che sia il relatore, sia io, e anche l’onorevole Klinz, che ha parlato prima di me, siamo favorevoli alla tutela dei diritti di proprietà intellettuale.</p>
      <p sl="es">Dal punto di vista legale, comunque, il problema relativo ai modelli e ai disegni industriali in genere sta nel fatto che la protezione che dobbiamo garantire si riferisce al prodotto nella sua interezza. La caratteristica più importante è il valore estetico del prodotto nel suo complesso, in altre parole il disegno, e il caso più frequente riguarda la progettazione degli autoveicoli.</p>
      <p sl="es">I pezzi di ricambio, in altre parole, i pezzi che si sono rotti o che si staccano dopo un incidente o per qualunque altro motivo, vanno sostituiti e, come ha detto il Commissario McCreevy, il formato normale è un pezzo equivalente al pezzo sostituito. Quando qualcuno ripara un pezzo e lo sostituisce con un pezzo identico, senza pregiudicare il disegno complessivo, ovviamente questa persona non sta commettendo alcun tipo di plagio, ma sta esclusivamente effettuando riparazioni a un oggetto che deve essere adatto. Questo è il famoso concetto “must fit/must match ”.</p>
      <p sl="es">Ritengo che la formula suggerita dal relatore sia la soluzione più corretta, ma egli ha anche affrontato un altro punto: vi è, naturalmente, un altro aspetto, che è il risvolto economico della materia. In altre parole, al momento sono numerosi i paesi in cui l’industria automobilistica necessita delle ulteriori entrate generate dai diritti di proprietà intellettuale. Come ha dichiarato il Commissario, tuttavia, per garantire un mercato interno dobbiamo unificare la legge di tutta l’Unione europea, e il nocciolo della questione è come conciliare le due cose.</p>
      <p sl="es">L’unico modo per farla è tramite un periodo transitorio. Ciò significa che dobbiamo dare al settore la possibilità di prepararsi per un lungo periodo di tempo, tenendo conto del reddito supplementare compensativo derivante dai diritti di proprietà su pezzi pronti all’uso, un concetto che non ha senso al momento poiché che ci fondiamo sul principio che la proprietà si riferisce a tutto il disegno.</p>
      <p sl="es">La principale questione consiste in questo periodo, come ha detto l’onorevole Lehne. Per alcuni tale periodo deve durare cinque anni, due più tre, direi, mentre altri ritengono che debba essere più lungo, ovvero otto anni.</p>
      <p sl="es">Domani sapremo quali sono le posizioni di tutti i gruppi politici, e anche delle varie delegazioni nazionali e dei singoli deputati. Mi sembra che questa sia una tematica che non sarà discussa secondo le linee dettate dai partiti politici, ma in base alle preferenze nazionali, individuali o protezionistiche dei vari settori.</p>
      <p sl="es">In ogni caso, ritengo che il fatto che discutiamo di questa materia tra il Consiglio e la Commissione da 17 anni non sia negativo, perché vi è una tendenza generale ad usare lo strumento legislativo per risolvere i problemi contingenti: qui i due colegislatori, il Consiglio e il Parlamento, lavorano da tempo per trovare una soluzione equilibrata, una soluzione che riconosca il diritto alla tutela della proprietà intellettuale, gli interessi dei costruttori automobilistici, gli interessi dei consumatori e anche, perché no, gli interessi delle piccole officine di riparazione o persino delle compagnie assicurative.</p>
      <p sl="es">Penso che la formula proposta qui dal relatore sia la soluzione più adeguata. Come già ho detto, l’ultimo punto da definire, e lo sapremo dai risultati, è il periodo di tempo più adeguato. Penso, tuttavia, che, in questa situazione, il Parlamento stia offrendo alla Commissione la possibilità di preparare una nuova formula giuridica in un breve lasso di tempo, una formula che ci risparmierebbe il tradizionale ricorso alla Corte di giustizia per le questioni relative alle controversie.</p>
      <p sl="es">Ritengo pertanto che il Parlamento debba fondamentalmente adottare la relazione, fatte salve eventuali difficoltà di minor conto che alcuni emendamenti potrebbero creare.</p>
    </intervention>
    <intervention id="2-414" speaker_id="4258" name="Piia-Noora Kauppi" is_mep="True" mode="spoken">
      <p sl="en">a nome del gruppo PPE-DE . – Signora Presidente, vorrei iniziare, come molti dei miei colleghi oggi, sottolineando l’importanza dei diritti di proprietà intellettuale e della protezione del disegno in generale. Questi diritti sono per noi necessari perché vogliamo continuare a essere competitivi, dinamici e innovativi e a sviluppare la nostra società.</p>
      <p sl="en">Tuttavia, dobbiamo anche far sì che i nostri mercati funzionino in modo efficiente. La proposta della Commissione non potrebbe giungere in un momento più idoneo. Come molti hanno evidenziato, abbiamo già atteso 17 anni, e dobbiamo attenderne altri cinque. Penso che il periodo di grazia di cinque anni sia già abbastanza lungo, e sicuramente offre all’industria automobilistica tempo a sufficienza per adeguarsi.</p>
      <p sl="en">Si tratta di un buon equilibrio tra i diritti di proprietà intellettuale e i diritti dei consumatori. Abbiamo 260 milioni di proprietari di veicoli in Europa che attendono una clausola in materia di “pezzi di ricambio e riparazioni” che funzioni.</p>
      <p sl="en">Questa proposta di direttiva e il compromesso ottenuto dalla commissione giuridica garantiscono che tutti i pezzi collegati al prodotto finale al momento della sua fabbricazione (i quali non sono pezzi di ricambio tradizionali) possano essere protetti appieno dalla direttiva sui disegni e sui modelli.</p>
      <p sl="en">Ho fiducia nei vantaggi che la direttiva porterà ai consumatori europei. L’allarmismo seminato dall’industria automobilistica, la quale sostiene che ciò produrrebbe una perdita di 50 000 posti di lavoro nel settore o 2 miliardi di euro di perdite per i costruttori non sta assolutamente in piedi. Penso che creerà opportunità commerciali per un grande numero di piccole e medie imprese europee e nuovi posti di lavoro per gli europei.</p>
      <p sl="en">Restano da vedere, e vogliamo assolutamente vedere, i risultati tra cinque anni e non otto. Spero che questo sarà il compromesso a cui giungeremo domani.</p>
    </intervention>
    <intervention id="2-415" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE. – Signora Presidente, la proposta di direttiva sulla protezione giuridica dei disegni e dei modelli industriali riguarda la liberalizzazione del mercato dei pezzi di ricambio per l’industria automobilistica. Si stima che, nell’Unione, valga 10 miliardi di euro.</p>
      <p sl="pl">Il mercato interno comune attualmente copre soltanto la vendita di motoveicoli nuovi e la maggior parte degli Stati membri conservano clausole che proteggono i disegni, i modelli e le parti di ricambio identiche a quelle originali (must-match) nei propri sistemi giuridici nazionali. Ciò significa che la produzione e lo scambio di parti come cofani, portiere, paraurti e parafanghi non è priva di restrizioni. Varie disposizioni nazionali relative al settore stanno perturbando la concorrenza.</p>
      <p sl="pl">Nei paesi che applicano la protezione totale dei disegni e dei modelli come Austria, Francia, Germania e Repubblica Ceca, i prezzi delle parti di ricambio sono aumentati tra il 6 per cento e il 10 per cento in media A perderci sono soprattutto i consumatori europei e le PMI che vorrebbero entrare nel mercato e fare una leale concorrenza ai rivenditori autorizzati. Gli oppositori della liberalizzazione sono soprattutto i grandi costruttori automobilistici, che sostengono che i produttori indipendenti venderebbero le parti a prezzi inferiori, perché non sono costretti a sostenere i costi della progettazione e dello sviluppo di nuovi prodotti.</p>
      <p sl="pl">La proposta della Commissione rappresenta un ulteriore passo avanti verso la completa liberalizzazione del mercato dei motoveicoli in Europa. La clausola della riparazione è vantaggiosa per i consumatori. Essa attacca il monopolio del mercato dei pezzi di ricambio e promuove la concorrenza tra produttori. Di conseguenza, i pezzi di ricambio costeranno meno e saranno qualitativamente migliori. Occorre sottolineare che gli 11 Stati membri dell’Unione europea hanno già attuato la clausola della riparazione, con benefiche conseguenze per i consumatori. I paesi in questione sono caratterizzati da elevata competitività e da una rapida crescita economica. Essi comprendono l’Irlanda, il Regno Unito e nuovi Stati membri come Lettonia, Ungheria e Polonia.</p>
      <p sl="pl">In realtà, generalmente la confezione è l’unica differenza tra le parti dei produttori indipendenti e quelle che riportano il logo dell’azienda. L’80 per cento delle parti prodotte è riconducibile a produttori indipendenti, mentre soltanto il 20 per cento è prodotto direttamente dalle grandi aziende. La protezione dei disegni e dei modelli non ha nulla a che fare con la sicurezza delle parti, perché riguarda soltanto solo il loro aspetto, come hanno confermato studi affidabili condotti in tutta Europa. In conclusione, vorrei dire che un periodo quinquennale è il massimo che i consumatori europei possono accettare.</p>
    </intervention>
    <intervention id="2-416" speaker_id="28242" name="Alexander Lambsdorff" is_mep="True" mode="spoken">
      <p sl="de">a nome del gruppo ALDE. – Signora Presidente, signor Commissario, onorevoli colleghi, la liberalizzazione del mercato dei pezzi di ricambio visibili per veicoli è da ritenere positiva per tre motivi. Il primo è che i consumatori beneficeranno di una più ampia scelta e di una maggiore concorrenza. Il secondo è che forse potremmo vedere una discesa dei prezzi e che possiamo certamente prevedere che i prezzi diventeranno più trasparenti, perché i costi dei disegni devono essere inclusi nel costo dei veicoli nuovi e non recuperato tramite un monopolio a valle sul mercato dei pezzi di ricambio.</p>
      <p sl="de">La terza ragione è che il mercato del lavoro nell’Unione europea ne beneficerà, perché i produttori europei di parti di ricambio saranno anche in grado di produrre parti per i veicoli importati nell’UE Finora ciò era possibile soltanto per i produttori extra-europei. Nel corso della campagna elettorale del 2004 ho visitato una fabbrica di parti di ricambio nei pressi di Gütersloh. La società sarà felice di queste nuove regole.</p>
      <p sl="de">Vedo con favore anche il fatto che importanti elementi della proposta della Commissione, come la clausola della riparazione, siano contenuti nella bozza adottata dalla commissione giuridica. In qualità di relatore ombra del mio gruppo sulla commissione per il mercato interno e la tutela dei consumatori, avevo sostenuto il mantenimento della clausola. Reputo che la bozza ci faccia compiere un altro passo avanti verso un vero e proprio mercato unico.</p>
      <p sl="de">Esistono due principali difetti, a cui alcuni dei miei colleghi deputati hanno già accennato. Uno è il fatto che l’ex relatore ritardava la relazione. Così facendo, l’onorevole Radwan non agì come rappresentante del popolo europeo, ma come rappresentante della BMW. Fu un episodio piuttosto sgradevole.</p>
      <p sl="de">Il secondo difetto è che il periodo di grazia di cinque anni crea un ritardo piuttosto lungo. Attendere cinque anni prima che la liberalizzazione entri in vigore non è poco: tale attesa ritarderà la concorrenza e i benefici effetti della liberalizzazione. Ho sentito che il governo tedesco intende continuare a fare ostruzionismo. E’ un caso di stupidità anticoncorrenziale. E’ triste che questa sia diventato il marchio di fabbrica del governo tedesco. Spero che si astengano da azioni di questo tipo in Consiglio.</p>
      <p sl="de">In fin dei conti abbiamo un compromesso che possiamo accettare e che dovremmo adottare. Posso soltanto riecheggiare le parole pronunciate dall’onorevole Lehne, che desidero ringraziare per il suo operato: dobbiamo portare a conclusione questa materia ora ed evitare qualunque ulteriore ritardo in seconda lettura.</p>
    </intervention>
    <intervention id="2-417" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN. – Signora Presidente, l’oggetto del dibattito odierno è la liberalizzazione del mercato dei pezzi di ricambio. Ciò significherebbe autorizzare i produttori che non sono costruttori automobilistici a fabbricare questi pezzi. La relazione dell’onorevole Lehne rappresenta certamente un passo avanti nella direzione giusta. Devo esprimere il mio sostegno alle conclusioni della relazione, sia a nome mio, sia a nome del gruppo dell’Unione per l’Europa delle nazioni.</p>
      <p sl="pl">In qualità di sostenitore di un’economia liberista, comprendo, come tutti voi, che esistono due fondamentali prerequisiti per un’economia liberista solida e ben funzionante. Da un lato, la libertà di produrre e di vendere una gamma di prodotti e, dall’altro, la protezione della proprietà intellettuale del produttore originario, equivalente alla tutela del suo diritto d’autore.</p>
      <p sl="pl">Il punto è che la completa libertà economica non sarà efficace se non rispettiamo la proprietà della persona che ha avuto l’idea originaria. Essenzialmente, quella persona ha un diritto morale al prodotto che ha concepito e posseduto per primo. D’altro canto, non vi può essere nessuna libertà economica se il copyright produce un monopolio nel mercato e limita la libertà economica.</p>
      <p sl="pl">Sono convinto che in questo settore, quello dei pezzi di ricambio, la situazione finora nei paesi in cui erano in vigore restrizioni al copyright del produttore originario equivaleva a una restrizione economica di fatto. I prezzi dei prodotti erano più elevati e il titolare della proprietà intellettuale, ovvero la casa automobilistica, esercitava un monopolio. Se desideriamo raggiungere un equilibrio tra la legislazione liberista, da un lato, e il diritto alla proprietà intellettuale dall’altro, dobbiamo limitare in una certa misura i diritti di proprietà intellettuale.</p>
      <p sl="pl">Credo che la relazione sia un passo avanti in quella direzione. Pertanto offro il mio sostegno e mi congratulo con il suo autore, l’onorevole Lehne. Così facendo, mi richiamo al liberismo economico, il sistema che crea i prodotti più efficienti, efficaci e di migliore qualità, a patto che si osservino alcune linee direttrici.</p>
    </intervention>
    <intervention id="2-418" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE. – Signora Presidente, non sono una veterana che si occupa della materia da 17 anni, ma sono tuttavia lieta che questo compromesso elaborato dalla commissione giuridica ci consentirà alla fine di entrare in una nuova fase, pertanto esprimiamo i nostri ringraziamenti al relatore.</p>
      <p sl="de">Nessuno deve sottovalutare l’importanza per i consumatori della clausola di riparazione, per esempio, ed è anche importante decidere se lasciare oppure no i consumatori di alcuni Stati membri alla mercé delle politiche monopolistiche dei grandi produttori. Sembra effettivamente che alcune aziende siano utilizzando gli alti prezzi dei pezzi di ricambio per compensare l’impatto della forte concorrenza sui prezzi e citano la protezione dei disegni e dei modelli per giustificare questa politica. Naturalmente, molti dei lobbisti che ci hanno espresso le proprie rimostranze non vogliono affatto essere privati di tale opzione, ma chiunque continui a sostenere che dobbiamo salvare l’industria automobilistica proteggendo il monopolio dei pezzi di ricambio non ha compreso l’economia in tutta la sua complessità. Il settore automobilistico si lamenta delle misure che deve mettere in pratica per lottare contro il cambiamento climatico, e si lamenta dell’insufficiente protezione dei suoi disegni e modelli. Credo fermamente, tuttavia, che le parti innovative di quel settore non si stiano lamentando, ma stiano andando avanti con l’innovazione. Dopotutto, si tratta soltanto di proteggere i disegni, non i brevetti. E’ ora di imparare a fare distinzioni più nette tra i due campi.</p>
      <p sl="de">L’argomentazione relativa alla sicurezza che è stata avanzata dai principali produttori è stata alla fine confutata nella valutazione d’impatto, e occorre notare inoltre che le associazioni europee dei consumatori hanno fornito una risposta positiva all’attuale compromesso. Ecco ora un nuovo tentativo di prolungare il periodo di grazia a otto anni per i paesi in cui sono attualmente in vigore alti livelli di protezione. Rivolgo a voi il mio appello: cinque anni sono più che sufficienti. Mi dispiacerebbe se questo pacchetto di compromesso fosse disfatto ancora una volta. Noi Verdi sosterremo questo compromesso, e ritengo sia importantissimo e auspicabile che l’intera Assemblea faccia lo stesso.</p>
    </intervention>
    <intervention id="2-419" speaker_id="28339" name="Daniel Strož" is_mep="True" mode="spoken">
      <p sl="cs">a nome del gruppo GUE/NGL. – Signora Presidente, signor Commissario, onorevoli colleghi, consentitemi di esprimere il mio fondamentale disaccordo con la proposta di direttiva del Parlamento europeo e del Consiglio che modifica la direttiva 98/71/CE sulla protezione giuridica dei disegni e dei modelli. Sono in disaccordo con l’intera proposta, non solo con alcuni problemi di secondo piano nella proposta della Commissione. Essa è tesa ad affrontare i problemi della concorrenza nel settore automobilistico con una limitazione senza precedenti della protezione giuridica garantita dai diritti sui disegni industriali dei pezzi di ricambio. Un tale approccio contraddice non solo la strategia di Lisbona, ma anche la tendenza universalmente accettata e spesso evocata verso una maggiore protezione dei diritti di proprietà intellettuale, compresa la loro attuazione. E’ un dato di fatto che non vi sono motivi, economici o legali oppure occupazionali, per limitare i diritti dei titolari dei disegni e dei modelli.</p>
      <p sl="cs">Vorrei sottolineare che ogni economia si avvantaggia grazie al monopolio consentito dalla protezione giuridica dei disegni e dei modelli, perché promuove la crescita. Inoltre, occorre tenere conto del principio per cui i diritti di proprietà intellettuale, ivi inclusi i diritti sui disegni, possono essere limitati soltanto in condizioni eccezionali per motivi di pubblico interesse, e certamente non è questo il caso. Le conseguenze negative di questa direttiva, se adottata, si farebbero sentire maggiormente nel settore automobilistico europeo. Numerosi sono gli argomenti che indicano che la liberalizzazione del mercato post-vendita dei pezzi di ricambio proposta dalla Commissione danneggerebbe in realtà il consumatore, introducendo sul mercato parti di scarsa qualità e pericolose. Se i cosiddetti produttori indipendenti producessero parti standard di alta qualità, necessitando quindi di tecnologia avanzata, questo tipo di produzione non sarebbe economicamente interessante per loro.</p>
      <p sl="cs">Gli eccessi della proposta di direttiva sono spiegabili adducendo la curiosa e incomprensibile opinione espressa dalla commissione per il mercato interno e la protezione dei consumatori, che da un lato appoggia l’intera proposta in nome del sacro slogan della liberalizzazione del mercato post-vendita interno, mentre dall’altro sostiene che “l’abolizione della protezione dei disegni e dei modelli è contraria al principio riconosciuto a livello internazionale della protezione della proprietà intellettuale e costituirebbe un pericoloso precedente per la tutela dei diritti di proprietà intellettuale anche in altre zone, in un momento in cui l’Unione europea ha iniziato, soprattutto in seno all’OMC, a esercitare pressioni sui paesi terzi affinché accettino un meccanismo di protezione dei diritti di proprietà intellettuale che porrebbe fine all’imitazione e alla contraffazione”. Non c’è bisogno di ulteriori commenti.</p>
    </intervention>
    <intervention id="2-420" speaker_id="2225" name="Christoph Konrad" is_mep="True" mode="spoken">
      <p sl="de">Signora Presidente, onorevoli colleghi, la revisione della direttiva sui disegni ruota attorno al dibattito sull’estensione o meno della protezione giustamente accordata ai disegni delle carrozzerie delle auto ai pezzi di ricambio visibili equivalenti, come gli specchietti retrovisori esterni e i fari.</p>
      <p sl="de">La conseguenza dell’estensione, a mio parere eccessiva, della protezione dei disegni e dei modelli sarebbe quella di dare ai costruttori di autoveicoli un monopolio in un mercato da 13 miliardi di euro. La protezione dei disegni e dei modelli dei pezzi di ricambio escluderebbe il 25 per cento circa dell’intero mercato dei pezzi di ricambio dalla portata del regolamento d’esenzione per categoria relativo al settore automobilistico.</p>
      <p sl="de">La clausola di riparazione proposta dalla Commissione europea fa sì che il regolamento d’esenzione per categoria, che rappresenta la legge fondamentale che disciplina il settore automobilistico, si applichi all’intero mercato dei pezzi di ricambio e delle riparazioni, come attualmente avviene soltanto in Belgio, Irlanda, Italia, Spagna e nel Regno Unito.</p>
      <p sl="de">Il periodo transitorio di cinque anni proposto dal gruppo del PPE-DE per l’entrata in vigore della direttiva è adeguato e, a mio parere, più che generoso. Permettetemi di lanciare un ammonimento, tuttavia, per quanto riguarda ulteriori ritardi, compresi quelli eventualmente prodotti dal Consiglio, perché i consumatori aspettano ormai da tempo di spendere di meno per le riparazioni e premi assicurativi più bassi mentre si svolgono queste lunghe discussioni qui in Aula e tra gli Stati membri.</p>
      <p sl="de">Inoltre, non dobbiamo lasciare che sia la Corte di giustizia europea a stabilire l’inevitabile conseguenza di un’ulteriore inazione, ma dobbiamo essere creativi nel nostro ruolo di legislatori. In base alle norme che fisseremo domani anche il Consiglio deve impegnarsi a prendere una decisione.</p>
    </intervention>
    <intervention id="2-421" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signora Presidente, la protezione giuridica del disegno industriale è tesa a proteggere i vantaggi del disegno dei prodotti, ma non si deve permettere che limiti la concorrenza e produca prezzi ingiustificabilmente alti. L’introduzione della clausola della riparazione permette di ottenere un buon equilibrio tra la protezione giuridica della proprietà intellettuale e l’esigenza di una libera concorrenza. Inoltre tutela 260 milioni di automobilisti europei da un monopolio nell’acquisto di pezzi di ricambio equivalenti per la riparazione degli autoveicoli.</p>
      <p sl="pl">Io appoggio gli emendamenti 1, 2, 3, 5 e 8 che sono stati presentati. Sono invece contrario agli emendamenti 6, 7 e 9; queste modifiche vanno a vantaggio del mercato unico, delle PMI e dei consumatori. Vorrei ringraziare il relatore Lehne per il suo lavoro e per i compromessi che ha mediato in merito all’emendamento della direttiva sulla protezione dei disegni e dei modelli.</p>
    </intervention>
    <intervention id="2-422" speaker_id="4538" name="Malcolm Harbour" is_mep="True" mode="spoken">
      <p sl="en">Signora Presidente, penso che questa sia una giornata storica, perché alla fine ci occuperemo di questa vexata quaestio e di questa anomalia nel mercato interno. Penso che dovremmo ricordarci brevemente del motivo per cui siamo qui oggi.</p>
      <p sl="en">Prima di sedere in questo Parlamento, mi sono occupato della questione che ha provocato queste discrepanze sul mercato. Francamente, qui non si mette in discussione la proprietà intellettuale e la sua santità. La questione è molto più fondamentale. La proprietà intellettuale è, dopo tutto, un diritto concesso ai produttori, ma è un diritto di cui non devono abusare in modo anticoncorrenziale. In una serie di paesi, in particolare nel Regno Unito, dove questo movimento è nato, era chiaro alla commissione per i monopoli dell’epoca che i costruttori automobilistici stessero abusando di tale monopolio, ed è per questo che è stato eliminato. Ora, questo non compromette in alcun modo l’importanza della protezione della proprietà intellettuale. Voglio soltanto chiarire questo punto a diversi colleghi che l’hanno sollevato.</p>
      <p sl="en">Il secondo punto consiste nell’attirare l’attenzione dei colleghi su un’importante misura introdotta qualche mese fa dalla commissione per il mercato interno (io ebbi il privilegio di essere il relatore in tale occasione) in merito all’omologazione degli autoveicoli. Per la prima volta, ora abbiamo un meccanismo in cui le parti fabbricate da produttori indipendenti che rappresentano una parte fondamentale dei sistemi di sicurezza e ambientali dei veicoli devono essere collaudate autonomamente e rispettare gli stessi standard di quelle del costruttore del veicolo. La nuova proposta in effetti elimina del tutto l’argomentazione relativa alla sicurezza che ho sentito ancora una volta ripetuta dall’onorevole Strož. Non c’è più: il Parlamento ha fatto si che sparisse.</p>
      <p sl="en">Pertanto, abbiamo affrontato due aspetti cruciali, e penso che sia giunto il momento di andare avanti. Sono lieto che i produttori di autoveicoli abbiamo accettato alla fine il fatto che non è possibile regolamentare nuovamente un mercato. Colleghi, voi sapete che non possiamo regolamentare nuovamente un mercato. Si tratta di un’anomalia straordinaria. Hanno permesso che proseguisse per molto tempo. Noi vogliamo farlo per portare a compimento il mercato interno. Penso che dimostriamo una grande generosità offrendo un periodo transitorio di cinque anni. Spero che il Consiglio lo accetterà. Mettiamo da parte questo aspetto e dedichiamoci al problema vero e proprio, ovvero come avere un settore automobilistico prospero in futuro.</p>
    </intervention>
    <intervention id="2-423" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, dopo una serie di emendamenti, la commissione giuridica del Parlamento ha adottato la proposta di direttiva sulla protezione giuridica di disegni o modelli.</p>
      <p sl="fr">Mi rincresce che il testo adottato preveda l’eliminazione a breve della protezione dei disegni e dei modelli dei pezzi visibili nella carrozzeria delle automobili. Questa decisione, se sarà mantenuta, avrà ripercussioni negative sui costruttori automobilistici dell’UE, senza apportare reali vantaggi per i consumatori. L’UE periodicamente ricorda il decisivo ruolo della protezione della proprietà intellettuale nella competitività tra imprese. Da diversi anni le istituzioni e gli Stati membri lavorano duramente per adottare regolamenti comunitari che regolamentino i diritti di proprietà intellettuale sul mercato interno.</p>
      <p sl="fr">L’attuale proposta contraddice completamente questa politica e danneggerà notevolmente la protezione comunitaria dei diritti di proprietà intellettuale. Non bisogna respingere la protezione delle parti di ricambio per automobili, o di molti altri prodotti complessi che sono il risultato della creatività artistica e di grossi investimenti.</p>
      <p sl="fr">Contrariamente a quando è stato sostenuto, ma mai appurato, la fine della protezione per le parti di ricambio automobilistiche non produrrebbe benefici per i consumatori. Il vantaggio dell’utente finale non è provato dal rapporto qualità-prezzo. Uno studio commissionato dalla Commissione europea mostra addirittura che la piena liberalizzazione del mercato delle parti di ricambio automobilistiche non avvantaggerebbe necessariamente i consumatori in termini di prezzo, a causa dei numerosi intermediari tra i fornitori di pezzi di ricambio e l’utente finale. L’eliminazione della protezione beneficerebbe invece unicamente gli operatori economici che non saranno costretti a coprire i costi della loro creazione e che, a differenza dei produttori che devono preservare la propria immagine, saranno meno preoccupati di rispettare le caratteristiche che gli acquirenti si attendono dai prodotti. La proposta della Commissione, pertanto, potrebbe portare alla creazione di parti di qualità inferiore, o potrebbe incoraggiare la contraffazione.</p>
      <p sl="fr">Per tutti questi motivi, mi rammarico per la posizione adottata dalla Commissione. L’ho dichiarato e continuo ad appoggiare i due emendamenti che ho presentato in plenaria, assieme a cinquanta colleghi, favorevoli di un periodo transitorio di otto anni per la tutela di disegni e modelli.</p>
    </intervention>
    <intervention id="2-424" speaker_id="1832" name="Marianne Thyssen" is_mep="True" mode="spoken">
      <p sl="nl">Signora Presidente, signor Commissario, onorevoli colleghi, la discussione sulla protezione dei disegni e dei modelli dei pezzi di ricambio visibili in realtà prosegue da quasi una generazione di deputati di questa Assemblea. Ne discutiamo da 17 anni, ma finora non siamo riusciti a raggiungere un accordo definitivo su questa importante legge economica o ad armonizzare in misura sufficiente le leggi degli Stati membri.</p>
      <p sl="nl">Sono ormai passati tre anni dall’avvio dell’attuale proposta della Commissione e finalmente domani voteremo in prima lettura. La relazione dell’onorevole Lehne ci indica la direzione giusta. Rispetta la proprietà intellettuale della progettazione dei prodotti complessi nella loro interezza e allo stesso tempo garantisce la portata necessaria per il corretto funzionamento di un mercato interno di pezzi di ricambio.</p>
      <p sl="nl">L’attuale frammentazione del mercato interno non è più difendibile. Essa priva il produttore delle parti, intendo il produttore indipendente, dell’opportunità consentita dai vantaggi di scala del mercato interno. Priva i riparatori indipendenti dell’opportunità di scegliere i propri fornitori, e priva il consumatore dell’opportunità o del vantaggio dell’abbassamento dei prezzi che normalmente si può dare per scontato quando un mercati concorrenziale funziona correttamente.</p>
      <p sl="nl">Ora, con la nuova direttiva, anche l’onorevole Malcolm Harbour l’ha appena sottolineato, la nuova direttiva sull’omologazione dei veicoli, abbiamo anche eliminato l’ultimo ostacolo, quello della sicurezza. E’ pertanto giunto il momento di fare il gran passo e prendere una decisione definitiva. Per quanto mi riguarda, non abbiamo neanche più bisogno di questo periodo transitorio di cinque anni, ma come anch’io ho imparato in tutti questi anni (16 dei 17 anni di discussione), la politica è l’arte del possibile, quindi posso accettare i cinque anni, quel compromesso.</p>
      <p sl="nl">Ritardare ulteriormente, signora Presidente, non sarebbe accettabile. Scegliamo il mercato interno! Questo è un aspetto del mercato interno che, come possiamo dimostrare con grande chiarezza, è vantaggioso per il consumatore. Compiamo una scelta a vantaggio del consumatore!</p>
    </intervention>
    <intervention id="2-425" speaker_id="28198" name="Jacques Toubon" is_mep="True" mode="spoken">
      <p sl="fr">Signora Presidente, onorevoli colleghi, la proposta della Commissione è volta a permettere alle aziende diverse dai produttori di produrre pezzi di ricambio, affermando che ridurrà il prezzo delle parti e dell’assicurazione. Questa è la presentazione idilliaca che abbiamo udito dal Commissario per il mercato interno e i servizi.</p>
      <p sl="fr">Niente dimostra che vi sarà qualche reale vantaggio per i consumatori. I paesi che hanno già abbattuto le protezioni non hanno osservato nessun ovvio passo avanti. Le indagini della Commissione lo confermano, come ci ha appena detto il nostro relatore, onorevole Klaus-Heiner Lehne. La soppressione della proprietà intellettuale su disegni e modelli in molti settori, non soltanto in quello automobilistico, tuttavia, è in aperto conflitto con la strategia economica e commerciale dell’UE. Ciò significa aprire la porta alle contraffazioni, e offrire la possibilità a pericolosi concorrenti come Cina o India di lanciarsi nella produzione di questi articoli. E’ l’esatto opposto della strategia di Lisbona, la quale voleva rendere la proprietà intellettuale l’arma della competitività e dell’innovazione. Con questa strategia daremmo certamente ai nostri concorrenti il messaggio sbagliato, inoltre essa sarebbe contraria agli interessi dell’UE nel contesto della globalizzazione.</p>
      <p sl="fr">Onorevoli colleghi, questa proposta è superata. E’ ispirata a un atteggiamento ideologico che, nel 2007, è in un equilibrio precario, dal momento che ora siamo impegnati in una battaglia cruciale con nuovi giganti economici per la sopravvivenza della nostra industria. Non è il momento di abbassare la guardia. Il Commissario Mandelson vola a Beijing per costringere i cinesi a rispettare la proprietà intellettuale, mentre qui stiamo mettendo in discussione proprio questo punto. Questa proposta andrebbe semplicemente abbandonata come irrealistica e irresponsabile. Ma visto che stiamo discutendo della questione, dobbiamo comportarci da buoni legislatori. E’ per questo, almeno, che offriamo il nostro sostegno al compromesso del relatore e chiediamo all’Assemblea di votare a favore dell’emendamento firmato da 53 deputati per un periodo transitorio di otto anni.</p>
    </intervention>
    <intervention id="2-426" speaker_id="1269" name="Christian Foldberg Rovsing" is_mep="True" mode="spoken">
      <p sl="da">Signora Presidente, abbiamo visto come la liberalizzazione dei vecchi monopoli europei abbia creato una concorrenza stimolante nel commercio e nell’industria che ha determinato prodotti migliori e prezzi inferiori per i consumatori. Il mercato delle parti di ricambio per automobili non fa eccezione. Per anni, i costruttori di autovetture hanno goduto di un forte monopolio sui pezzi di ricambio; si tratta di un importante elemento nel disegno di un’auto. In pratica, stiamo parlando del 20% circa di tutti i pezzi di ricambio venduti nel vastissimo mercato UE. Il fatturato annuale totale si aggira attorno ai 42 miliardi di euro, o 300 miliardi di corone danesi, stando alle stime della Commissione. Secondo una direttiva UE adottata quasi 10 anni fa, gli Stati membri hanno ancora la possibilità di conservare monopoli che proteggono in misura irragionevole il settore automobilistico.</p>
      <p sl="da">La proposta della Commissione, che segnerà una positiva liberalizzazione di questo mercato, porterà almeno tre vantaggi. Primo: il settore verrà stimolato a investire nella produzione di pezzi di ricambio, che di solito richiede grandi quantità di capitale fisso. Attualmente questo stimolo è assente perché gran parte del mercato dell’UE è coperto dai monopoli ed è pertanto chiuso ai pezzi di ricambio non originali del mercato post-vendita. Secondo: i consumatori assisteranno a una discesa dei prezzi delle parti di ricambio per auto perché vi sarà una maggiore concorrenza tra i produttori. Terzo e ultimo: la piena attuazione della clausola della riparazione dovrebbe produrre un abbassamento dei premi delle assicurazioni auto. Una parte molto importante del mercato dei pezzi di ricambio coperta dalla protezione dei disegni e dei modelli deriva da richieste di risarcimento coperte da polizze assicurative.</p>
      <p sl="da">Devo ricordare le osservazioni dell’onorevole Harbour sulla sicurezza in relazione alla produzione di pezzi di ricambio di importanza cruciale di tutti i produttori. L’onorevole Lehne merita un grande elogio per il lavoro che ha svolto su questa relazione, che ha tutto il mio appoggio.</p>
    </intervention>
    <intervention id="2-427" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. – Signora Presidente, vorrei ringraziare tutti gli eurodeputati che hanno contribuito alla discussione. Ho ascoltato attentamente e a lungo non solo questa discussione, ma anche altre osservazioni in merito a questa proposta. Perciò, concludendo, permettetemi di rimarcare alcuni dei punti principali.</p>
      <p sl="en">La situazione attuale in cui abbiamo un regime misto di protezione dei disegni e dei modelli sta creando distorsioni commerciali che sono negative per il mercato interno, negative per gli affari e negative per i consumatori. La piena liberalizzazione del mercato post-vendita dei pezzi di ricambio promette di portare benefici netti in molti ambiti. Essa consentirebbe una maggiore concorrenza e un maggiore accesso e partecipazione delle PMI al mercato. I consumatori beneficerebbero di una più ampia scelta e di prezzi più bassi. Oltre alla questione della certezza giuridica, semplificherebbe inoltre la vita quotidiana di amministrazioni, tribunali, aziende (PMI, in particolare) e consumatori. Infine, la proposta clausola della riparazione deriva ed è in perfetto accordo con i principi della protezione della proprietà intellettuale.</p>
      <p sl="en">Chiedo pertanto il sostegno del Parlamento europeo e ripeto ciò che molti oratori hanno dichiarato in questa sede, in particolare gli onorevoli Lehne e Harbour, che il Parlamento europeo manderà un segnale forte a favore di una soluzione di cui la Comunità ha urgente bisogno.</p>
    </intervention>
    <intervention id="2-428" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 12.12.2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-429" speaker_id="28382" name="Andrzej Jan Szejna" is_mep="True" mode="written">
      <p sl="pl">Signora Presidente, desidero iniziare ringraziando il relatore, l’onorevole Lehne, per il suo lavoro a questo documento.</p>
      <p sl="pl">Ritengo che abbiamo il dovere di appoggiare la relazione in esame oggi, perché la cosiddetta clausola della riparazione permette di ottenere un equilibrio tra la protezione giuridica della proprietà intellettuale, la libera concorrenza e la tutela dei consumatori. Essa mira ad evitare il sorgere di monopoli ingiustificati, e la sua introduzione rappresenta un ulteriore passo avanti verso la creazione di un mercato unico.</p>
      <p sl="pl">Concordo con il mio collega che nell’attuale contesto mondiale sia meglio evitare una situazione che potrebbe essere negativa per il mercato interno dell’Unione europea. Ai sensi della direttiva oggi in vigore, nei diversi Stati membri esistono prassi legali diverse. Le ricerche mostrano che in quegli Stati membri che hanno mantenuto nella propria legislazione la protezione dei disegni e dei modelli per i pezzi di ricambio, questi costano il 6,4-0,3per cento in più rispetto ai paesi in cui il mercato è stato liberalizzato.</p>
      <p sl="pl">Infine, vorrei sottolineare che il mercato in questione è stato completamente liberalizzato in Polonia.</p>
    </intervention>
  </section>
  <section id="creitem43" title="22. Ordine del giorno della prossima seduta: vedasi processo verbale"/>
  <section id="creitem44" title="23. Chiusura della seduta"/>
</text>
