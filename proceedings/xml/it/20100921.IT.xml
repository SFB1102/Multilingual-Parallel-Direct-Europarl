<?xml version='1.0' encoding='utf-8'?>
<text id="20100921.IT" lang="it" date="2010-09-21" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Seguito dato alle risoluzioni del Parlamento: vedasi processo verbale"/>
  <section id="creitem3" title="3. Sicurezza dell'approvvigionamento di gas (discussione)">
    <intervention id="2-007" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0112/2010) presentata dell’onorevole Vidal-Quadras, a nome della commissione per l'industria, la ricerca e l'energia sulla proposta di regolamento del Parlamento europeo e del Consiglio concernente misure volte a garantire la sicurezza dell'approvvigionamento di gas e che abroga la direttiva 2004/67/CE [COM(2009)0363 – C7-0097/2009 – 2009/0108(COD) ].</p>
    </intervention>
    <intervention id="2-008" speaker_id="4308" name="Alejo Vidal-Quadras" is_mep="True" mode="spoken" role="relatore">
      <p sl="es">Signor Presidente, negli ultimi anni abbiamo ripetutamente assistito ad esempi della vulnerabilità degli Stati membri riguardo alle questioni energetiche, in particolare per quanto concerne l’approvvigionamento di gas.</p>
      <p sl="es">Negli inverni del 2005-2006 e 2008-2009 le interruzioni degli approvvigionamenti nel nord e nell’est dell'Unione europea sono diventate un vero e proprio incubo. La rigidità dei recenti inverni in Europa le hanno rese, se possibile, ancora più minacciose tanto da farci fare tutto quanto è in nostro potere per evitare il ripetersi in futuro di simili eventi.</p>
      <p sl="es">La maggior parte dell'approvvigionamento energetico dell'Unione è importata e la diplomazia può svolgere un ruolo importante in questo settore strategico. Siamo tutti consapevoli degli sforzi compiuti dalla Commissione in questo contesto e li apprezziamo molto, ma dobbiamo dotarci di meccanismi che siano efficaci in modo più diretto.</p>
      <p sl="es">Dobbiamo tenere a mente che, nelle crisi di approvvigionamento affrontate, le regole dei mercati nazionali e la mancanza di interconnessioni ci hanno impedito di fornire un aiuto pienamente soddisfacente agli Stati membri colpiti.</p>
      <p sl="es">Il regolamento che stiamo per votare è destinato a rappresentare un deciso passo in avanti nella risoluzione di questo problema. Abbiamo impiegato molto tempo per compiere progressi in questo ambito, superando le difficoltà legate alle diverse prospettive nazionali. Si è trattato di un processo di negoziazione lungo e complesso.</p>
      <p sl="es">L'accordo oggetto del voto odierno dimostra che gli Stati membri hanno guardato al di là dei propri interessi particolari, al fine di accettare una visione molto più europea. Una volta che il regolamento sarà adottato disporremo di un potente strumento per aumentare la sicurezza dell'approvvigionamento di gas dell'Unione europea nel suo complesso.</p>
      <p sl="es">Il regolamento è stato approvato all'unanimità dalla commissione per l'industria, la ricerca e l'energia dopo l'esito positivo dei dialoghi a tre con il Consiglio.</p>
      <p sl="es">Vorrei cogliere l’occasione per ringraziare tutti i relatori ombra per l’eccellente lavoro svolto e debitamente riflesso nel testo, così come tutti i membri della commissione che hanno fornito pareri poiché numerosi loro emendamenti sono stati inseriti nel testo.</p>
      <p sl="es">Vorrei anche ringraziare la Commissione europea per il prezioso sostegno offerto ai colegislatori e dare atto della generosa collaborazione con la Presidenza spagnola del Consiglio che ci ha tenuto pienamente aggiornati sullo stato di avanzamento dei lavori.</p>
      <p sl="es">Il presente regolamento garantisce la sicurezza di tutti i cittadini europei, che saranno da ora in poi più tutelati in caso di crisi. Il regolamento fornisce inoltre agli Stati membri un certo grado di flessibilità che consente loro di includere ulteriori clienti protetti come i servizi pubblici.</p>
      <p sl="es">Tuttavia la legittima preoccupazione di uno Stato membro quando si tratta di tutelare i consumatori nel proprio mercato nazionale deve essere bilanciata da un impegno di solidarietà con i cittadini degli altri Stati membri dell'Unione.</p>
      <p sl="es">In caso di crisi il regolamento obbliga le società di fornitura di gas ad approvvigionare i clienti protetti per un periodo minimo ininterrotto di 30 giorni. Inoltre, gli Stati membri devono costruire o rinnovare le proprie infrastrutture al fine di migliorare l'integrazione del mercato interno dell'energia e ridurre la presenza di isole energetiche.</p>
      <p sl="es">Uno dei risultati più importanti di questo regolamento è l’imposizione della capacità di flusso invertito sulle interconnessioni di gas di tutti gli Stati membri, in conformità con i criteri di necessità e fattibilità. Attraverso investimenti a breve termine e ad un costo accettabile, il flusso invertito permetterà una diversificazione degli approvvigionamenti senza precedenti in Europa. In questo senso, il gasdotto Yamal è un esempio lampante poiché attraversa la Bielorussia per servire poi Polonia, Repubblica ceca, Slovacchia e Germania.</p>
      <p sl="es">Un altro risultato ottenuto dal Parlamento è l'importante ruolo conferito alla Commissione, che acquisisce potere di veto rispetto a misure specifiche qualora ritenga che queste ultime possano mettere in pericolo la sicurezza degli approvvigionamenti per altri Stati membri.</p>
      <p sl="es">Inoltre, nelle situazioni di crisi la Commissione svolgerà un ruolo decisivo nel coordinamento tra gli Stati membri avvalendosi della consulenza del gruppo di coordinamento del gas. Il presente regolamento fornisce una soluzione reale a un problema reale, rafforza la sicurezza dell'approvvigionamento di gas e obbliga tutti gli attori del mercato a collaborare in futuro nell’affrontare gravi problemi in materia di approvvigionamento.</p>
      <p sl="es">Un corretto ed efficiente funzionamento del mercato, la costruzione delle interconnessioni e la diversificazione dei fornitori e delle rotte sono le migliori difese contro le future crisi.</p>
      <p sl="es">Signor Presidente, il regolamento in materia di sicurezza del gas rappresenta un profondo mutamento qualitativo, per mezzo del quale gli Stati membri abbandonano regimi puramente nazionali per assumere pienamente un ambizioso approccio europeo.</p>
      <p sl="es">È vero che per risvegliare la coscienza europea di alcuni Stati membri ci sono volute due crisi dalle pericolose conseguenze, ma ben vengano queste pressioni se portano ad un ripensamento.</p>
      <p sl="es">Infine signor Presidente, questo regolamento costituisce una pietra miliare sulla strada per la sicurezza dell'approvvigionamento di gas dell'Unione ed è una prova inconfutabile a sostegno del nostro grande progetto di integrazione. L'applicazione corretta e rapida di questo regolamento invierà un messaggio molto chiaro ai nostri fornitori, che sono quasi sempre nostri amici: per quanto riguarda la fornitura di gas all'Unione il motto “ognuno per sé” non vale più, ma è stato sostituito da “tutti per uno e uno per tutti”.</p>
    </intervention>
    <intervention id="2-009" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli colleghi, il gas svolge un ruolo importante nella nostra politica energetica e la strategia per questo settore è chiara: abbiamo bisogno in primo luogo di un efficace quadro giuridico europeo che garantisca la sicurezza dell'approvvigionamento di gas; in secondo luogo, dobbiamo diversificare le nostre fonti e le rotte di approvvigionamento del gas importato. Nel trattare con i nostri partner energetici e con i paesi di transito, dobbiamo sviluppare e consolidare ulteriormente le infrastrutture necessarie e adottare un approccio comune per gli interessi europei. Tutto questo si deve basare su un mercato interno efficiente.</p>
      <p sl="de">La crisi del gas del gennaio dello scorso anno e gli sviluppi verificatisi a giugno tra Mosca e Minsk hanno confermato che la nostra strategia per il gas muove nella giusta direzione. Per questo motivo sono lieto che i negoziati in Parlamento e con gli Stati membri sulla base della proposta della Commissione siano stati portati a termine in modo costruttivo nell’arco di un solo anno: è una buona notizia per le imprese e i cittadini dell'Unione europea. Vorrei ringraziare in particolare il Parlamento europeo e l'onorevole Vidal-Quadras per l'impegno dimostrato verso questo problema. Si è dimostrato sicuro dei risultati che potevano essere raggiunti e ha condotto il processo a una conclusione convincente. Vorrei esprimere la mia gratitudine anche agli Stati membri per la disponibilità a rinunciare ad alcuni dei propri poteri e a diventare parte di un quadro europeo.</p>
      <p sl="de">Questo progetto di regolamento è il primo passo di una legislazione basata sul dettagliato articolo in materia di energia del nuovo trattato di Lisbona. Il Parlamento sta entrando in un nuovo campo, utilizzando gli ampi poteri appena acquisiti. Nessuno può garantire che non vi saranno interruzioni negli approvvigionamenti di gas e questo rende ancor più importante prendere le necessarie precauzioni. Riteniamo più che mai essenziale una stretta cooperazione con gli Stati membri in materia di gas e stiamo per questo chiedendo alla Polonia di garantire, fin dall'inizio, che il suo nuovo contratto di fornitura di gas con la Russia sia compatibile con il diritto europeo e non richieda una deroga formale dalle procedure contrattuali.</p>
      <p sl="de">La Commissione accoglie con favore l'invito del Parlamento a un approccio comune europeo, a una più rapida attività di prevenzione, a nuove opzioni tecniche come la capacità di flusso invertito, all'ampliamento delle infrastrutture e a una politica energetica esterna comune. Sosteniamo inoltre la proposta del Parlamento intesa a monitorare e a costituire un mercato interno. Gli standard minimi obbligatori per ogni abitazione privata testimoniano la solidarietà e la responsabilità che l'Europa si assume nei confronti dei propri cittadini. In tutta Europa, vi sarà l’obbligo di fornitura di 30 giorni nel caso di condizioni estreme, ad esempio in caso di guasto delle infrastrutture, di variazioni delle temperature o picchi della domanda. La garanzia dei trenta giorni non è una vera e propria rete di sicurezza, ma costituisce una base su cui poter affrontare con maggiore fiducia l'inverno e le possibili crisi future.</p>
      <p sl="de">Dobbiamo parlare sempre di più con una voce unica, costruendo la nostra posizione a livello interno, come stiamo facendo adesso, e presentando al mondo esterno un fronte compatto.</p>
      <p sl="de">Molte misure che fanno parte del regolamento sono già state attuate, incluse quelle relative alle infrastrutture per il gas e alla capacità di flusso invertito. Attualmente con i soldi stanziati dal Parlamento stiamo sostenendo 31 progetti nel settore del gas. Un totale di 1,4 miliardi di euro sta contribuendo a svincolare una serie di finanziamenti pubblici e privati. Negli ultimi mesi abbiamo ottenuto molto di quanto il regolamento si propone di attuare, ma rimane ancora parecchio da fare. Sono sicuro che questo regolamento non chiuderà il discorso sulla questione. Mi auguro quindi di vedere, nell’arco di due o tre anni, un riesame intermedio ed eventualmente la prosecuzione di questo regolamento, nonché il perfezionamento e l’ampliamento dei piani corrispondenti.</p>
      <p sl="de">Confidiamo in una rapida attuazione del regolamento dopo la sua adozione. La Commissione intende intervenire in fase iniziale in modo da garantire un approccio comune per le nostre relazioni energetiche esterne. In ragione del regolamento il gruppo di coordinamento del gas, guidato dalla Commissione e che si riunisce ogni mese, svolgerà un ruolo più incisivo. Accogliamo con favore la cooperazione non solo a livello europeo, ma anche a livello regionale, di cui il progetto pilota che coinvolge i tre Stati baltici (Estonia, Lettonia e Lituania), come parte del piano d'interconnessione del mercato energetico del Baltico (BEMIP), è un esempio. In breve, all'interno della dimensione generale europea abbiamo bisogno di soluzioni regionali.</p>
      <p sl="de">Vi posso assicurare che la Commissione desidera assistere a un ampio dibattito sulle infrastrutture e, a questo proposito, il pacchetto di infrastrutture che abbiamo intenzione di presentarvi nel mese di novembre e il prossimo periodo di finanziamento rappresentano l'occasione giusta.</p>
      <a text="(Applausi)"/>
    </intervention>
    <intervention id="2-010" speaker_id="28299" name="Bogusław Sonik" is_mep="True" mode="spoken">
      <p sl="pl">relatore per parere della commissione per l’ambiente, la sanità pubblica e la sicurezza alimentare. – I cittadini europei si aspettano dall'Unione europea provvedimenti e decisioni che esprimano in modo chiaro e specifico il nostro desiderio di infrastrutture sovranazionali da gestire collettivamente. Il presente regolamento risponde a queste aspettative e in particolare le attese che riguardano i trasporti e la capacità di viaggiare rapidamente verso qualsiasi destinazione in Europa con reti ferroviarie, strade e collegamenti aerei veloci, ma riguardano anche la sicurezza, compresa la sicurezza energetica.</p>
      <p sl="pl">Per diversi anni abbiamo detto in Parlamento che gli approvvigionamenti di energia devono essere trattati come un tema politico strategico e che l’Europa non deve dipendere da un unico fornitore. Questa è però la situazione nell’Europa centrale e orientale, che riceve la maggior parte delle proprie forniture dalla Russia. Gazprom ha ripetutamente dimostrato di considerare il gas come un’arma strategica per aumentare l'influenza politica di Mosca, creando difficoltà di approvvigionamento del gas. Noi, in quanto polacchi e in quanto eurodeputati polacchi, abbiamo richiamato l'attenzione sulla natura egoistica del gasdotto Nord Stream, un investimento che è stato intrapreso senza consultare gli Stati membri dell'Unione europea.</p>
      <p sl="pl">L’odierno regolamento sulla solidarietà del gas è l'espressione della consapevolezza europea che solo insieme possiamo costruire un sistema efficace e reciprocamente vantaggioso per l'acquisto e la distribuzione del gas, un sistema in cui nessun paese, se privato del gas, venga lasciato a se stesso. Al fine di attuare le disposizioni del presente regolamento abbiamo però bisogno della volontà politica dei governi e dell’impegno finanziario dell'Unione europea.</p>
    </intervention>
    <intervention id="2-011" speaker_id="96934" name="Sandra Kalniete" is_mep="True" mode="spoken">
      <p sl="lv">relatore per parere della commissione per il mercato interno e la protezione dei consumatori. – La ringrazio, signor Presidente. Questa è una relazione molto importante e sono lieta di constatare che la risoluzione del Parlamento riflette le preoccupazioni di quegli Stati membri che sono isolati nel settore dell'energia perché in gran parte dipendenti dalle forniture provenienti da paesi terzi e perché mancano le infrastrutture di collegamento con gli altri Stati membri. Mi auguro che l'adozione di questo regolamento consenta lo sviluppo di progetti comuni di politica energetica. A nome della commissione per il mercato interno e la protezione dei consumatori, ho il piacere di constatare i vari punti in cui il Parlamento ha migliorato questa proposta. In primo luogo è stata meglio precisata e definita la classe di consumatori ai quali, in casi estremi, è garantito l’approvvigionamento di gas. In secondo luogo, è stato rivisto, rafforzato e reso più specifico il funzionamento del principio europeo di solidarietà, con particolare attenzione alla cooperazione regionale e all'estensione dei poteri e delle responsabilità della Commissione. Infine, nella soluzione delle interruzioni dell'approvvigionamento è stata data inequivocabilmente la priorità agli strumenti basati sul mercato anziché ai meccanismi non di mercato, che devono essere applicati solo nei casi in cui il mercato non sia in grado di garantire l'approvvigionamento ai consumatori protetti. Concludo ringraziando l'onorevole Vidal-Quadras per la sua ottima collaborazione.</p>
    </intervention>
    <intervention id="2-012" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">relatore per parere della commissione per gli affari esteri. – Signor Presidente, la sicurezza energetica è uno degli elementi chiave per salvaguardare il futuro, è un bene pubblico che l'Unione europea ha il dovere di fornire ai propri cittadini. La questione non è se, ma come la Comunità debba agire al fine di rendere sicuri gli Stati membri in campo energetico. A tale scopo sono necessari due elementi: in primo luogo, gli strumenti a livello legislativo e, in secondo luogo, la visione politica e la volontà di applicarli.</p>
      <p sl="en">Per quanto riguarda il pacchetto legislativo, che è stato negoziato in modo molto efficace da parte del relatore, onorevole Vidal-Quadras, ritengo che, rispetto alle ambizioni iniziali, abbiamo raggiunto due terzi dell'obiettivo di garantire la sicurezza energetica per l'Unione europea nel suo insieme. Il pacchetto ci fornisce norme ambiziose in materia di infrastrutture, introduce il sistema comunitario di reazione alle situazioni di emergenza e include come disposizione vincolante il principio di solidarietà, secondo quanto previsto dall'articolo 194 del trattato.</p>
      <p sl="en">Vi sono tuttavia ancora alcune importanti omissioni, soprattutto nella dimensione esterna della politica energetica dell'Unione europea. Il regolamento omette il ruolo dell’Alto rappresentante e si riferisce solo vagamente al corridoio meridionale del gas, al progetto Nabucco o alla cooperazione con i nostri partner della politica europea di vicinato.</p>
      <p sl="en">Il testo complessivo rappresenta un enorme passo in avanti o, meglio, può rappresentarlo se verrà debitamente attuato.</p>
      <a text="(Il Presidente interrompe l’oratore)"/>
    </intervention>
    <intervention id="2-013" speaker_id="28225" name="Herbert Reul" is_mep="True" mode="spoken">
      <p sl="de">a nome del gruppo PPE. – Signor Presidente, onorevoli colleghi, desidero in primo luogo ringraziare i deputati del Parlamento che hanno lavorato duramente su questo progetto e, in particolare, l'onorevole Vidal-Quadras. Questo dimostra che il sistema politico europeo è in grado di rispondere alle crisi e fornire soluzioni utili.</p>
      <p sl="de">Abbiamo assistito in diverse occasioni a situazioni di sicurezza dell’approvvigionamento di questo tipo e, come risultato, questo problema è diventato molto più chiaro. Siamo stati costretti ad agire e abbiamo preso i necessari provvedimenti; abbiamo trovato soluzioni che non sono semplici, che comportano nuovi strumenti e che (e questo rappresenta a mio avviso l'aspetto più interessante) non solo creano standard per le infrastrutture in Europa e norme comuni per i piani di prevenzione e di emergenza, non solo forniscono la certezza, giustamente citata dal Commissario Oettinger, di poter offrire in futuro ai nostri cittadini 30 giorni di sicurezza, ma dimostrano anche che siamo in grado di raggiungere compromessi che producono risultati sostenibili. Il processo è stato faticoso, ma è ormai chiaro che l’attenzione ricade sul ruolo e sulle responsabilità delle imprese che costruiscono e gestiscono le reti. È altresì importante garantire politiche flessibili e chiarire che non stiamo imponendo requisiti inappropriati o che non porteranno a niente, ad esempio incorporando il principio di flessibilità nella capacità di flusso invertito. Non stiamo dicendo che tutto deve essere fatto ad ogni costo, ma stiamo invece mantenendo la possibilità di valutare i singoli casi e di migliorare la cooperazione nelle regioni.</p>
      <p sl="de">Altrettanto importante è il riferimento al fatto che, sebbene gli Stati membri debbano essere consapevoli delle proprie responsabilità, la Commissione dovrà svolgere un lavoro supplementare qualora non riescano a trovare le soluzioni necessarie. Il ruolo della Commissione è stato rafforzato, ma non sarà l’unica a prendere decisioni; lo farà solamente quando non sono più possibili altre soluzioni e, in questi casi, le spetta l'ultima parola. Abbiamo bisogno di flessibilità e di sistemi che mantengano gli oneri entro limiti ragionevoli. Ultimo ma non meno importante, dobbiamo garantire che vi siano delle soluzioni. Questa è la buona notizia che da Bruxelles arriva ai cittadini europei.</p>
    </intervention>
    <intervention id="2-014" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo S&amp;D. – Signor Presidente, vorrei iniziare ovviamente ringraziando calorosamente l'onorevole Vidal-Quadras per la sua positiva relazione e soprattutto per la sua produttiva collaborazione con i relatori ombra. Vorrei anche esprimere il mio ringraziamento al presidente della commissione che ha gestito gli incontri con la Presidenza spagnola.</p>
      <p sl="de">Abbiamo conseguito un buon risultato: la solidarietà a livello europeo, che è anche il punto centrale, in merito allo sviluppo congiunto di gasdotti, alla capacità di flusso invertito e, soprattutto, alla protezione dei consumatori vulnerabili. Come è stato detto, tutti questi aspetti sono coperti da una legislazione diretta. Qualcuno ha avanzato critiche al proposito, ma questo punto è invece molto importante in quanto ci permette di inviare un segnale chiaro.</p>
      <p sl="de">Il Commissario Oettinger ha già iniziato a guardare al futuro, precisando che non si tratta di un punto di arrivo, e concordo con le sue parole. Dobbiamo ancora fare passi in avanti. Recentemente il gruppo dell’onorevole Delors ha presentato una relazione in merito alla possibilità di creare una Comunità europea dell'energia e so che il nostro Presidente è molto favorevole a questa proposta. Sono lieto che veda le cose in questo modo perché ritengo che, se dovessimo istituire una Comunità europea in materia di energia senza modificare il trattato, questo rappresenterebbe un contributo molto importante per il progresso e la continuazione del processo di unificazione europea. È importante anche non impantanarsi in discussioni sulla modifica del trattato. La solidarietà deve essere veramente prioritaria.</p>
      <p sl="de">Il secondo punto riguarda il nostro fronte unico, sia internamente che esternamente. Cosa intendo con “internamente”? Sto pensando al nostro urgente bisogno di infrastrutture aggiuntive, già menzionato anche dal Commissario Oettinger. Più ci muoviamo verso l’energia solare ed eolica, più dovremo sviluppare le nostre infrastrutture, perché parallelamente a un’accresciuta capacità di stoccaggio, sarà anche necessario garantire che altri produttori di energia possano intervenire qualora l’energia solare o eolica disponibile non sia sufficiente. La rete infrastrutturale comune in Europa diventa quindi molto importante.</p>
      <p sl="de">Naturalmente, dobbiamo presentarci al mondo esterno come un fronte unito. Disponiamo sempre più di un mercato comune, a differenza di altri paesi: la Russia non ha un mercato comune aperto, ma ha invece monopoli di Stato. Se vogliamo affrontare questo sistema, dobbiamo farlo insieme sulla base di una politica energetica esterna europea, ma forse anche sulla base di un approccio comune con le società europee del gas al fine di ottenere prezzi e condizioni migliori, e naturalmente sulla base dello sviluppo di infrastrutture come il Nabucco. Secondo me questa è oggi la ragione per muovere verso una politica energetica comune.</p>
    </intervention>
    <intervention id="2-015" speaker_id="37324" name="Adina-Ioana Vălean" is_mep="True" mode="spoken">
      <p sl="en">a nome del gruppo ALDE. – Signor Presidente devo prima di tutto congratularmi con il relatore, onorevole Vidal-Quadras, per l'ottimo lavoro svolto per questa importante relazione. Ogni inverno ci ricorda che l'Europa dipende dalla Russia, dall’Ucraina e da altri paesi per l’approvvigionamento di gas ed è positivo che la questione della sicurezza energetica sia diventata una priorità per l'Unione europea.</p>
      <p sl="en">Questa normativa costituisce un passo in avanti per ridurre la vulnerabilità dell'Europa e garantire ai nostri cittadini la fornitura di gas in caso di gravi interruzioni; i prezzi saranno accessibili e prevarrà la solidarietà. Tuttavia resta ancora molto da fare. Abbiamo bisogno di continuare a diversificare le rotte energetiche e le fonti di approvvigionamento. La sicurezza dell'approvvigionamento energetico ha un significato diverso a seconda che si tratti di rumeni, olandesi o finlandesi. Le nostre diverse situazioni geopolitiche richiedono un approccio europeo e l'approccio europeo richiede il pieno completamento del mercato dell'energia.</p>
      <p sl="en">Non è una sorpresa che nell'Unione vi sono ancora molte barriere protezionistiche. Il protezionismo sta danneggiando il mercato, e di conseguenza gli utenti, mantenendo alti i prezzi e minando la sicurezza degli approvvigionamenti. È invece una sorpresa quando un politico afferma che la politica deve abbandonare il settore dell’energia, e lo dico forte e chiaro. Sentiamo parlare ogni giorno di contratti ambigui, di offerte concordate a porte chiuse, di monopoli e accordi politici.</p>
      <p sl="en">In Romania, la strutturazione della nostra strategia energetica è nelle mani di poche persone all’interno del consiglio di sicurezza guidato dal Presidente. Responsabilità? Non nei confronti dei rumeni. Democrazia? Non per i rumeni. E tuttavia le conseguenze di questa politica ricadono sui cittadini rumeni quando a fine anno ricevono bollette salate per il gas.</p>
      <p sl="en">È il momento di chiedere maggiore trasparenza, responsabilità e democrazia nel modo in cui i nostri Stati membri trattano di politica energetica. In caso contrario, non saremo in grado di migliorare la situazione per i consumatori. Lasciate che il libero mercato regoli i prezzi: senza dubbio farà un lavoro migliore dei politici. Abbiamo bisogno che la Commissione smantelli le barriere e i modelli di comportamento protezionistici.</p>
    </intervention>
    <intervention id="2-016" speaker_id="4432" name="Claude Turmes" is_mep="True" mode="spoken">
      <p sl="de">a nome del gruppo Verts/ALE. – Signor Presidente, mi congratulo con l'onorevole Vidal-Quadras e con tutte le persone coinvolte nei negoziati. Vorrei anche congratularmi con la Presidenza spagnola che ha davvero contribuito a compiere rapidi progressi in questo settore. Abbiamo raggiunto un buon equilibrio tra il mercato interno e la pianificazione futura e tra il livello regionale e l’Europa nel suo complesso. Sono anche lieto che l'area in cui abbiamo compiuto maggiori progressi, la capacità di flusso invertito, rivesta un ruolo importante nel regolamento.</p>
      <p sl="de">Vorrei sottolineare tre punti allo scopo di guardare al futuro. In primo luogo, per quanto concerne le infrastrutture, possiamo constatare il potenziale dello sviluppo in particolare dei collegamenti nord-sud, in Polonia, Ungheria e Slovacchia. È molto importante aumentare le connessioni nord-sud. Nel caso dello stoccaggio di gas, dobbiamo considerare il problema evidenziato dall’onorevole Swoboda: se sul mercato dell'energia elettrica arriverà più gas, come sembra probabile, avremo bisogno di un ciclo veloce di stoccaggio. Dobbiamo valutare le nostre infrastrutture per individuare se abbiamo un ciclo di stoccaggio lento o veloce, perché è su quest’ultimo che dobbiamo concentrarci maggiormente.</p>
      <p sl="de">In secondo luogo, a mio avviso non disponiamo assolutamente di dati di buona qualità sui quali valutare la futura domanda di gas. Qual è l'impatto della direttiva europea sulla prestazione energetica nell’edilizia? Qual è l'effetto dell’affermazione della Germania che dal 2050, tutti i suoi edifici, vecchi e nuovi, saranno a energia zero? Il modello Primes non è abbastanza dettagliato o indipendente, perché è stato creato dalla stessa persona che ha sviluppato il contesto per Eurelectric. Questo significa che abbiamo bisogno di dati migliori al fine di evitare sprechi negli investimenti.</p>
      <p sl="de">In terzo luogo, i capi di Stato si riuniranno il 4 febbraio 2011. Prima di questo importante vertice, ritengo che la Commissione debba fornirci un documento contenente una nuova valutazione del mercato mondiale del gas. Le scoperte di gas da scisto negli Stati Uniti hanno messo a disposizione più gas liquido. Che cosa significherebbe per noi un’eventuale scoperta di gas da scisto in Europa? Abbiamo bisogno di un documento della Commissione che dia ai capi di Stato una valutazione della situazione attuale del mercato mondiale del gas, che sarebbe a mio parere molto più positiva di quanto non fosse due o tre anni fa.</p>
    </intervention>
    <intervention id="2-017" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo ECR. – Le congratulazioni sono certamente meritate, perché l'onorevole Vidal-Quadras è il pilastro non solo del compromesso che abbiamo raggiunto con il Consiglio, ma anche del consenso eccezionalmente ampio tra le forze politiche in Parlamento. Ciò è molto importante. I Conservatori e Riformisti europei sostengono questo compromesso, nonostante il Parlamento abbia inizialmente proposto misure molto più ambiziose, in particolare per quanto riguarda la costruzione di infrastrutture, ma anche nel campo della partecipazione politica dell'Unione europea nella risoluzione delle crisi, comprese quelle di portata internazionale.</p>
      <p sl="pl">Si può dire che la versione originale della risoluzione poneva molti obblighi tanto alle imprese, quanto agli Stati membri; la versione che abbiamo sul tavolo oggi contiene invece molte più opzioni. Resta solo da sperare che questo non costituisca un pretesto per proseguire con la politica di indifferenza, sia da parte degli Stati membri sia delle imprese, verso l'abuso russo dell’arma del gas in Europa centrale. Resta da sperare che la Commissione europea sarà risoluta nel combattere gli abusi di Gazprom della sua posizione monopolistica, perché anche questa società ha interessi politici per voler mantenere sia il pieno controllo sui gasdotti, inclusi quelli nel territorio dell'Unione europea, sia il pieno controllo sulla materia prima, anche dopo la sua vendita sul mercato dell’Unione europea. Tutto questo accade a spese del mercato comune, a scapito della concorrenza e dei diritti dei consumatori e a danno dello sviluppo delle moderne tecnologie nel settore del gas.</p>
      <p sl="pl">Naturalmente il regolamento potrebbe essere migliore, ma rappresenta la maggiore opportunità e la garanzia più significativa per la politica energetica dell'Unione europea di fronte a una crisi di approvvigionamento di gas; nella votazione odierna dobbiamo quindi sostenere il regolamento nel modo più ampio possibile.</p>
    </intervention>
    <intervention id="2-018" speaker_id="28215" name="Jacky Hénin" is_mep="True" mode="spoken">
      <p sl="fr">a nome del gruppo GUE/NGL. – Signor Presidente, dobbiamo garantire sicurezza e indipendenza energetiche? Sì, certamente. Tuttavia, per garantire pienamente la sicurezza e l’indipendenza, è essenziale che noi liberiamo il gas e le altre fonti di energia dai gravi problemi causati da mercati speculativi, dichiarandoli beni pubblici e stipulando accordi tariffari che rispettino le persone dei paesi produttori e garantiscano la sicurezza dei consumatori europei. Questa potrebbe essere la missione di un’agenzia europea per l'energia sotto il controllo del Parlamento e del Consiglio.</p>
      <p sl="fr">L'Unione non deve agire come rappresentante delle multinazionali del gas e del petrolio, specialmente dopo il disastro a cui abbiamo appena assistito al largo della costa della Florida. Le multinazionali non si preoccupano degli interessi dei consumatori, ma servono solo i propri azionisti e, noncuranti dei diritti delle persone che vivono in paesi produttori di gas, fanno ciò che vogliono con i prodotti del loro sottosuolo.</p>
      <p sl="fr">Diversamente dal nostro relatore, non sono convinto che la libera azione del mercato e le imprese private operanti nel settore del gas garantiranno l'approvvigionamento per tutti i cittadini dell'Unione. Per raggiungere questo risultato, dobbiamo nazionalizzare i grandi gruppi del gas e creare, al di fuori di queste imprese, un gruppo di interesse europeo sotto un controllo multinazionale e soprattutto pubblico.</p>
    </intervention>
    <intervention id="2-019" speaker_id="96660" name="Niki Tzavela" is_mep="True" mode="spoken">
      <p sl="el">a nome del gruppo EFD. – Signor Presidente, onorevole Vidal-Quadras, mi congratulo con lei per l'eccellente relazione che mette ordine nel nostro mercato interno. Tuttavia, vorrei chiarire il seguente punto: l'Europa non ha garantito o risolto con uno sforzo d'immaginazione il problema principale dei fornitori di gas alternativi.</p>
      <p sl="el">Al contrario, considerando i fornitori necessari per l’operabilità dei gasdotti che stiamo progettando in Europa, mi sembra che vi sia ancora un fornitore unico. Per darvi un'idea di come di fatto ci abbia circondato, la Russia si è assicurata contratti di fornitura di gas con ogni potenziale fornitore europeo, anche con l'Iran. Non avanzo obiezioni, ma in questa situazione, signor Commissario, abbiamo bisogno di una proposta sui legami commerciali con la Russia basati sui reciproci interessi, formulata in collaborazione con l'onorevole Tajani, se vogliamo limitarci all’aspetto economico.</p>
      <p sl="el">La mia domanda è questa: avete considerato la possibilità di accelerare il piano d'azione per il gas naturale liquefatto? Ci sono fornitori in Nord Africa e nel Golfo. Avete intenzione di aumentare il numero di terminali per il gas naturale liquefatto nel Mediterraneo? Esistono fornitori alternativi e le chiedo di dedicare la dovuta attenzione a questo tema.</p>
    </intervention>
    <intervention id="2-020" speaker_id="102887" name="Béla Kovács" is_mep="True" mode="spoken">
      <p sl="hu">Onorevoli colleghi, l'espansione globale e l’internazionalizzazione del commercio di gas naturale hanno comportato il rischio che i conflitti internazionali, politici o di natura economica abbiano un effetto diretto o indiretto sul mercato unificato del gas, mettendo in pericolo il suo funzionamento e di conseguenza la sicurezza degli approvvigionamenti. Qualsiasi modello di mercato del gas, per definizione, è in grado di gestire solo la capacità produttiva a breve termine, gli approvvigionamenti, i problemi tecnici e tecnologici e di variazioni di prezzo, cercando di ridurre al minimo il costo dei servizi nel loro complesso. Bisogna quindi definire la sicurezza dell'approvvigionamento come la garanzia che i consumatori che hanno bisogno di forniture in modo continuo abbiano sempre a disposizione la necessaria quantità di gas a prezzi accessibili. Nel formulare la politica di sicurezza dell'approvvigionamento, deve essere dedicata particolare attenzione alle utenze domestiche dipendenti dalla temperatura che non possono passare ad altre fonti energetiche. Questi consumatori non sono in grado di lottare per la sicurezza delle proprie forniture. Nell’attuale mercato del gas completamente liberalizzato è dovere dello Stato, del governo e delle autorità di regolamentazione garantire che il contratto generale di servizi comprenda tutti i requisiti accettabili.</p>
    </intervention>
    <intervention id="2-021" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Signor Presidente, signor Commissario, siamo tutti in condizione di dipendenza. In Europa, siamo dipendenti dalle forniture energetiche provenienti da paesi terzi. Siamo particolarmente dipendenti nel settore del gas e, naturalmente, dipendiamo direttamente da un paese fornitore: la Russia. Sappiamo che come paese fornitore, la Russia può essere problematica. Nel gennaio 2009, per esempio, in conseguenza della disputa tra Russia e Ucraina, diversi Stati membri europei sono rimasti senza forniture di gas naturale. Qual è la soluzione? Naturalmente la soluzione è duplice. In primo luogo, come affermato da diversi oratori, la diversificazione degli approvvigionamenti; in secondo luogo, attraverso lo sviluppo di un mercato interno interconnesso. Quando si parla di una politica energetica europea comune, si intende in realtà la necessità di sviluppare un mercato interno funzionante che ci salvaguardi. Dove sta il problema? Il problema è che in Europa ci sono attualmente diversi paesi e regioni che sono completamente isolati dal resto dell'Unione. Gli Stati baltici in particolare sono completamente isolati e totalmente dipendenti dalla Russia per la fornitura di gas. Questa situazione ha comportato che, per esempio, i consumatori negli Stati baltici attualmente pagano un prezzo più alto del 30 per cento per il gas naturale rispetto agli stessi consumatori della Germania. Sono quindi fermamente convinto che questo regolamento, avviato dalla Commissione e che l’onorevole Vidal-Quadras ha portato a termine, rappresenti un passo nella giusta direzione. Questa è la direzione giusta, ma dobbiamo arrivare a una conclusione. Dobbiamo porre fine all'isolamento di molti Stati membri investendo in infrastrutture, in modo da disporre di un mercato comune e dei presupposti per un libero mercato interno che garantisca la sicurezza degli approvvigionamenti di gas. Grazie.</p>
    </intervention>
    <intervention id="2-022" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, signor Commissario, oggi è stato ricordato al Parlamento che la crisi del gennaio 2009 ha manifestato qualcosa di più della nostra dipendenza energetica. Abbiamo imparato che una parte significativa del problema risiede all'interno dei nostri confini. La Spagna, per esempio, non può aiutare i nuovi Stati membri interessati, malgrado ne abbia le risorse.</p>
      <p sl="es">Desidero ricordarvi, onorevoli colleghi, anche se potrebbe sembrare ovvio, che la solidarietà interna richiede la possibilità di trasportare facilmente il gas in tutta l'Unione, senza ostacoli tecnici o contrattuali e soprattutto per mezzo di interconnessioni transfrontaliere che, al momento, sono ben lungi dall’essere ottimali.</p>
      <p sl="es">In questo risiede il valore di questo regolamento, che collega chiaramente la costruzione delle interconnessioni con la sicurezza degli approvvigionamenti, sottolineando la necessità di diversificare le fonti e di porre fine alle isole energetiche.</p>
      <p sl="es">Mi permetta, signor Presidente, di concludere il mio intervento congratulandomi con la Commissione, con l'onorevole Vidal-Quadras e con la Presidenza spagnola per aver contribuito, a tempo di record, a dare sostanza alla solidarietà in materia energetica.</p>
    </intervention>
    <intervention id="2-023" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Signor Presidente, in primo luogo, desidero ringraziare il Commissario Oettinger e mi congratulo con l'onorevole Vidal-Quadras per la sua relazione. Con l'ausilio della Presidenza spagnola è stato possibile produrre un documento molto positivo. Il gas naturale è importante e questa sua rilevanza è in continua crescita. Nel suo intervento l’onorevole Turmes ha detto che dobbiamo cambiare il nostro punto di vista sulla situazione. Nel paese che rappresento, la metà delle famiglie dipende dal gas naturale, che proviene per il 40 per cento dalla Russia.</p>
      <p sl="de">Ecco perché è importante inserire una nuova normativa alla direttiva esistente. È la cosa giusta da fare perché fornirà piani di prevenzione, misure preventive e piani di emergenza con tre livelli di crisi. Non vogliamo che si ripetano gli eventi cui abbiamo assistito nella crisi del gas dell'inverno del 2009. Non vogliamo veder congelare i nostri partner europei e i paesi vicini dell'Europa. Per questo, la relazione rientra nelle nostre responsabilità comuni europee, che non riguardano solamente gli Stati membri dell'Unione europea ma anche i paesi vicini.</p>
      <p sl="de">Onorevoli colleghi, la normativa è valida, ma dobbiamo anche prendere altre strade. Per questo, accolgo con favore l'annuncio da parte del Commissario Oettinger che tutte le misure per le infrastrutture (alcune delle quali sono state qui menzionate, tra cui Nabucco, Nord Stream e South Stream) riceveranno un sostegno. Questo ci consentirà di diversificare e di non dipendere da un unico fornitore. Abbiamo bisogno di impianti di stoccaggio; abbiamo decisamente bisogno di maggiore stoccaggio. In Germania, abbiamo 70 giorni di approvvigionamento, ma non accade lo stesso in tutti i paesi e a questo proposito dobbiamo aumentare gli standard in ogni paese. L'altra questione è il mix energetico, che rimane la nostra più grande sfida e dobbiamo collaborare per superarla. La ringrazio molto e spero che la nuova normativa abbia successo.</p>
    </intervention>
    <intervention id="2-024" speaker_id="96713" name="Evžen Tošenovský" is_mep="True" mode="spoken">
      <p sl="cs">Signor Presidente, signor Commissario, nel gennaio 2009 l'Europa è stata sconvolta dal problema delle restrizioni dell’approvvigionamento di gas dalla Russia, che conosciamo come la crisi del gennaio 2009. Dobbiamo fare molta attenzione, tuttavia, poiché questa situazione non ha influenzato l'intera Europa e sembra, in base agli studi, che si sia trattato più un problema strutturale. Non dobbiamo, quindi, intraprendere senza riflettere tentativi di eccessiva regolamentazione, perché il gran numero, perfino eccessivo, di impianti di stoccaggio o di regolamentazione in risposta alle forniture porterebbe a prezzi più elevati del gas e potrebbe complicare la situazione per l'utente finale nonché minacciare la competitività.</p>
      <p sl="cs">A mio parere, la relazione ha portato a una conclusione molto ragionevole pur mantenendo la flessibilità dell’intera soluzione. Sono anche molto soddisfatto dell’opinione del Commissario Oettinger sulla necessità di valutare nel tempo l'impatto della relazione sui prezzi del gas nonché gli effetti complessivi sul mercato del gas delle misure adottate.</p>
    </intervention>
    <intervention id="2-025" speaker_id="96994" name="Fiorello Provera" is_mep="True" mode="spoken">
      <p sl="it">Signor Presidente, onorevoli colleghi, la produzione europea di gas è in costante diminuzione e la domanda di energia aumenterà, soprattutto nel prossimo futuro, in coincidenza con la ripresa economica che tutti aspettiamo.</p>
      <p sl="it">È molto importante quindi attuare politiche di approvvigionamento abbondante e sicuro soprattutto in momenti di crisi, quando gli approvvigionamenti di gas dipendono da fattori geopolitici esterni.</p>
      <p sl="it">Questo regolamento migliora di molto il coordinamento tra gli attori del settore gas e impedirà il ripetersi di situazioni come quelle della crisi russo-ucraina, senza tuttavia mettere in discussione le prerogative di ogni Stato membro in campo energetico.</p>
      <p sl="it">Mi complimento con il relatore, l'on. Vidal-Quadras, e lo ringrazio per aver preso in considerazione alcuni nostri emendamenti per noi molto importanti. Prendo atto anche con piacere di quanto ha detto il Commissario, che auspica una maggiore e più stretta collaborazione regionale in questo settore, e lo ringrazio per questa attenzione.</p>
    </intervention>
    <intervention id="2-026" speaker_id="96751" name="Nick Griffin" is_mep="True" mode="spoken">
      <p sl="en">Signor Presidente, gli avvocati vanno a caccia delle ambulanze: dove c’è un incidente, si trova sempre un parassita che corre a trarre profitto dalle disgrazie altrui. I sostenitori dell’Unione europea sono straordinari cacciatori di ambulanze: dalla fantasia del riscaldamento globale provocato dall’uomo, ai terremoti e agli incendi boschivi, ogni crisi diventa una scusa per arraffare ancora più potere.</p>
      <p sl="en">La crisi del gas tra Russia e Ucraina era un problema artificiale causato da interferenze neo-conservatrici nella politica dell'Europa orientale. La risposta è smetterla di “stuzzicare il can che dorme” e lasciare libere le nazioni europee di acquistare il gas che la Russia ha bisogno di venderci. La crisi viene invece usata come scusa dall'Unione europea per prendere il controllo delle forniture di gas e imprigionarci tutti in una rete di interdipendenza al fine di imporre quell'Unione che gli elettori non approverebbero mai.</p>
      <p sl="en">Non si tratta di forniture di gas; è la strisciante tirannia di un superstato socialista che usa l'inganno per afferrare ciò che non può ottenere con mezzi democratici. Quando cadrà la maschera della ragionevole necessità, verrà imposto il suo nuovo fascismo, non con l'olio di ricino, ma con il freddo mortale. Questo è il motivo per cui gli amanti della libertà voteranno contro la relazione.</p>
    </intervention>
    <intervention id="2-027" speaker_id="4423" name="Amalia Sartori" is_mep="True" mode="spoken">
      <p sl="it">Signor Presidente, onorevoli colleghi, ringrazio il collega Vidal-Quadras per l'ottima relazione e per la sua grande e riconosciuta capacità di mediazione, che ci porta a votare un regolamento ampiamente condiviso in una prima e unica lettura.</p>
      <p sl="it">Anch'io, assieme alla mia delegazione e al mio gruppo voto, volentieri questo regolamento perché segna sicuramente un ulteriore e importante progresso rispetto alle politiche fin qui seguite, anche se esso è un mattone importante lungo un percorso che ci dovrà vedere costantemente impegnati su nuove e ambiziose politiche, come già annunciato dal Commissario.</p>
      <p sl="it">Bene la scelta pubblica e ufficiale fatta in Parlamento per una politica di solidarietà nel mercato interno, che segna anche un monito verso chi troppo spesso ha giocato in questi ultimi anni. Dovremo però diversificare i corridoi, le fonti, le qualità delle risorse, e rispetto a questo, forse, mi è parso troppo timida l'attenzione degnata alla questione del corridoio sud.</p>
      <p sl="it">Condivido e sono assolutamente d'accordo con il fatto che il mercato è l'unica vera garanzia per combattere i rischi legati alle forniture, però il mercato deve esserci, quindi noi dobbiamo tendere a garantire un mercato concorrenziale e quindi a favorire con regolamenti, direttive, finanziamenti, reti molteplici e molteplici fonti di fornitura che non ci sia più in questo settore un monopolio, né per quanto riguarda le fonti, né per quanto riguarda le reti.</p>
    </intervention>
    <intervention id="2-028" speaker_id="28380" name="Marek Siwiec" is_mep="True" mode="spoken">
      <p sl="pl">La sicurezza degli approvvigionamenti di gas è un tema eccezionale e strategico al quale hanno lavorato quattro commissioni. State dicendo che le commissioni hanno lavorato per un breve periodo, ma in totale è stato un periodo molto lungo, durante il quale hanno avuto luogo scambi di pareri e di opinioni. Era un tema eccezionale, perché si trattava di geopolitica, tecnologia e ingegneria, ma anche e soprattutto riguardava la natura della solidarietà europea. Fin dove vogliamo arrivare per costruire un mercato comune in questo settore? Fino a che punto vogliamo agire insieme? Fino a che punto i grandi e i buoni sono pronti a prendere sotto la loro ala i deboli e gli impreparati in una situazione di crisi?</p>
      <p sl="pl">È stato raggiunto un compromesso. Un compromesso che è il benvenuto, come ogni compromesso. È bene che ci sia, ma se richiamo alla memoria le prime ambiziose intenzioni, ricordo che volevamo andare oltre. Per il gruppo dell'Alleanza progressista di Socialisti e Democratici al Parlamento europeo, la parola più importante nel titolo di questa relazione è “sicurezza”. Si tratta comunque di una sicurezza con la “s” minuscola, la sicurezza delle persone comuni che pagano le bollette, leggono i giornali e scoprono che qualcuno potrebbe tagliare loro il gas. Credo che dal punto di vista dei loro interessi, dal punto di vista delle persone che hanno paura – che ogni inverno temono che qualcuno tagli loro il gas o di doverlo pagare di più – questa è una relazione che allevia un poco i loro timori ed è positivo che sia stata proposta in questo modo.</p>
      <p sl="pl">Lasciateci dire con franchezza che non vi è ancora un accordo, quando si tratta di decidere chi può dichiarare una situazione di emergenza in relazione alla fornitura di gas e in quali condizioni. È stato proposto che possa farlo un paese a rischio, mentre secondo la prima proposta il diritto spettava a due paesi; anche questa proposta è decaduta. Oggi, abbiamo una definizione vaga secondo la quale non meglio precisate autorità si accingono a discutere questo argomento. In sintesi, si tratta di un piccolo passo, ma nella giusta direzione.</p>
    </intervention>
    <intervention id="2-029" speaker_id="96825" name="Norica Nicolai" is_mep="True" mode="spoken">
      <p sl="ro">Vorrei sottolineare solo due aspetti: l'importanza del fornitore di gas e i paesi di transito. Vorrei anche congratularmi con il relatore per averci dato l'opportunità di discutere questo problema e per il modo in cui l'ha gestito.</p>
      <p sl="ro">In qualità di relatrice per il Turkmenistan ritengo che questo paese sia uno dei fornitori chiave per l'Unione europea, dato che ha le riserve e le opportunità per aprire il mercato all'Unione europea, così come ha fatto con altri paesi asiatici, in particolare con la Cina. Penso che tutti i progetti europei, inclusi Nabucco e White Stream, dipendano dalle relazioni con questo paese. In questo contesto, ritengo che il miglioramento delle relazioni con i paesi fornitori sia estremamente utile, pur mantenendo gli standard imposti dall'Unione europea. L'impegno mostrato da questi paesi costituisce un partenariato non solo economico ma anche democratico: nella politica estera dell'Unione europea il partenariato strategico con l'Unione è un rapporto da coltivare.</p>
      <p sl="ro">In secondo luogo vorrei sottolineare l'importanza del mio paese, la Romania, come paese di transito. Penso che la Romania e la Bulgaria possano svolgere un ruolo di stabilizzazione.</p>
    </intervention>
    <intervention id="2-030" speaker_id="23788" name="Adam Bielan" is_mep="True" mode="spoken">
      <p sl="pl">La sicurezza energetica è oggi una delle più importanti condizioni per la sovranità e per questo l'Unione europea deve giungere il prima a una politica coerente in questo settore. La direttiva del 2004, attualmente in vigore, sulla crisi del gas è del tutto inadeguata ai rischi attuali, perché non è in grado di proteggere i paesi, in particolare i paesi dell'Europa centrale e orientale, da riduzioni nell’approvvigionamento di gas della durata di molte settimane. Anche se si è trattato di una dolorosa esperienza, durante le due crisi del gas tra Russia e Ucraina nel 2008 e 2009, abbiamo scoperto l’estrema gravità di questa minaccia.</p>
      <p sl="pl">Si potrebbe dire “meglio tardi che mai”. Siamo lieti di notare che, con l’adozione del nuovo regolamento, si comincia finalmente a costruire una politica energetica comune. Il presente regolamento dovrebbe contribuire alla creazione di meccanismi che consentano di coordinare un'azione in caso di una crisi del gas, nonché al miglioramento della rete di infrastrutture che collegherà i sistemi energetici degli Stati membri. Il compromesso negoziato con il Consiglio non è certo ideale; a mio parere le misure proposte inizialmente dal Parlamento europeo erano significativamente migliori. Ciononostante, tenendo conto dell’attuale stato imperfetto della legge, ritengo che le proposte presentate debbano essere approvate.</p>
    </intervention>
    <intervention id="2-031" speaker_id="96654" name="Jaroslav Paška" is_mep="True" mode="spoken">
      <p sl="sk">Il regolamento sulla sicurezza degli approvvigionamenti di gas risponde a un problema emerso con la crisi energetica e del gas all'inizio dello scorso anno.</p>
      <p sl="sk">Il modello di regolamento elaborato dalla Commissione propone una serie di misure che hanno l'ambizioso obiettivo di raggiungere un più elevato livello di sicurezza energetica per l'intera Unione europea. Tuttavia, nelle commissioni parlamentari abbiamo dovuto specificare o migliorare la formulazione originaria di molte questioni oggetto della proposta. Il Parlamento ha dovuto precisare il ruolo delle imprese nella gestione delle emergenze, riprogettare lo scopo dell’utilizzo della capacità di flusso invertito e risolvere la ripartizione dei costi in relazione ai nuovi investimenti infrastrutturali transfrontalieri. Ha precisato altresì i termini del meccanismo comunitario della dichiarazione automatica di stato d'emergenza, che lo collega ai piani di prevenzione e di emergenza degli Stati membri. Il Parlamento ha proposto anche un accordo per la gestione delle informazioni commerciali sensibili al fine di evitarne un uso improprio. Nonostante gli enormi sforzi sia del relatore sia delle commissioni parlamentari, rimangono però ancora irrisolte molte questioni, quali la definizione dei clienti protetti e l'applicazione degli standard infrastrutturali N-1. Dovremo rispondere ancora a queste domande una volta che la direttiva sia stata adottata.</p>
    </intervention>
    <intervention id="2-032" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Oggi stiamo discutendo quello che probabilmente è uno dei documenti più importanti di questa seduta plenaria. Durante il periodo più freddo dell'inverno del 2009 molti dei nostri cittadini sono rimasti al gelo perché i loro termosifoni erano freddi. È proprio in simili situazioni di emergenza, quando l'approvvigionamento di gas in Europa viene gravemente messo in crisi, che possiamo dimostrare la solidarietà europea.</p>
      <p sl="sl">Il regolamento che stiamo discutendo dimostra che il benessere dei singoli cittadini è al centro del nostro lavoro. Il regolamento definisce “clienti protetti” tutte le famiglie collegate ad una rete di distribuzione del gas, stabilendo anche che si dovranno intraprendere azioni per garantire a questi utenti un'offerta sufficiente in momenti d'emergenza. Questo significa che dobbiamo rafforzare le infrastrutture, sia all'interno degli Stati membri sia tra di loro. Dobbiamo garantire il corretto funzionamento dei circuiti dei gas e questo significa flussi invertiti. Dobbiamo altresì elaborare un efficace piano di misure preventive in caso di emergenza.</p>
      <p sl="sl">Desidero incoraggiare la Commissione europea a sollecitare gli Stati membri affinché si conformino in modo tempestivo ai requisiti del regolamento. Sono lieta di notare che il relatore ha ascoltato le argomentazioni presentate dai singoli Stati membri e ha tenuto in considerazione le loro specifiche situazioni. Queste soluzioni sono quindi rilevanti anche per la Slovenia, dove la rete esistente che combina le forniture di gas dalla Russia e dall'Algeria, è sufficiente a soddisfare la domanda ordinaria, nonostante le carenze degli standard N-1.</p>
      <p sl="sl">Vorrei infine congratularmi con il relatore, onorevole Vidal-Quadras, che ha abilmente condotto i negoziati in Parlamento e tra le istituzioni. Ha svolto veramente un ottimo lavoro e spero che riceverà il sostegno della grande maggioranza dei voti.</p>
    </intervention>
    <intervention id="2-033" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, desidero congratularmi con l'onorevole Vidal-Quadras per il suo importante contributo al compromesso dettagliato raggiunto in prima lettura con il Consiglio.</p>
      <p sl="el">Il nuovo regolamento riguarderà le gravi debolezze inerenti la sicurezza dell'approvvigionamento di gas naturale verso l'Unione, rafforzando le misure a livello europeo, attribuendo maggiori poteri al gruppo di coordinamento per il gas, adottando criteri di avviso preventivo e di allarme e, naturalmente, introducendo clausole per tutelare i consumatori e offrire loro un servizio migliore, soprattutto per quei membri più vulnerabili della società che devono rappresentare la nostra massima priorità.</p>
      <p sl="el">Desidero tuttavia puntualizzare – come il Parlamento ha più volte sottolineato – che abbiamo bisogno di superare l'approccio frammentario alla questione della sicurezza del nostro approvvigionamento energetico e di adottare una politica europea compatta nel settore dell'energia, a partire dal rafforzamento della cooperazione regionale e dalla promozione di progetti per diversificare le fonti energetiche e le reti, come i gasdotti Nabucco e ITGI. Questi ultimi sono progetti complementari, e non in opposizione, e possono svolgere un compito catalizzatore nella sicurezza dell’approvvigionamento per l'Unione europea.</p>
    </intervention>
    <intervention id="2-034" speaker_id="28320" name="Ivo Strejček" is_mep="True" mode="spoken">
      <p sl="cs">Signor Presidente, la crisi energetica dello scorso anno è stata spiacevole, ma non segnala un cedimento strutturale del mercato. Non è quindi necessario disporre di alcun tipo di eccessiva regolamentazione del mercato del gas o del mercato delle forniture di gas, poiché in ultima analisi questa produrrà solo un maggiore aumento dei prezzi del gas per l'utente finale. Vorrei fare tre osservazioni a questo proposito: in primo luogo, è necessario definire con molta attenzione la categoria dei cosiddetti clienti protetti, al fine di evitare una definizione troppo ampia che porterebbe sicuramente a una crescita dei prezzi del gas per gli utenti finali. In secondo luogo, dobbiamo procedere con molta cautela nel definire il termine obbligatorio entro il quale i fornitori devono mettere a disposizione il gas: non dovrebbe essere di 60 giorni ma forse solo di 30, poiché si dovrebbero costruire enormi impianti di stoccaggio con un impatto sui prezzi per l'utente finale. In terzo luogo è ovviamente necessario fornire una precisa definizione del cosiddetto periodo più freddo.</p>
    </intervention>
    <intervention id="2-035" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">Vorrei esprimere la mia stima al relatore, onorevole Vidal-Quadras, che un anno fa ha affrontato la complessa sfida di preparare una relazione sulle questioni della sicurezza energetica nel settore della salvaguardia degli approvvigionamenti di gas verso l'Unione europea. Sia il Parlamento europeo sia il Consiglio sono pienamente consapevoli dell’intesa elaborata congiuntamente. La regolamentazione in materia di sicurezza dell'approvvigionamento di gas costituisce uno strumento in base al quale la Commissione europea, gli Stati membri, le loro autorità e anche le società del gas sono costretti ad agire con sufficiente anticipo per prevenire gli effetti di una sospensione delle forniture. Come abbiamo sentito, il relatore lo ha definito un atto giuridico in risposta a un problema reale che l'Unione europea deve affrontare.</p>
      <p sl="pl">Vorrei fare riferimento alla situazione attuale e affermare che, in questo momento, potrebbe verificarsi una nuova crisi e lo dico sulla base di quanto sta accadendo a seguito di un contratto tra Polonia e Russia. Si tratta di una nuova sfida per la Commissione europea. Attualmente, la Polonia è diventata un campo di battaglia tra la Commissione europea e la Federazione russa sull’attuazione del terzo pacchetto di liberalizzazione del mercato del gas. Se la Commissione vuole controllare la situazione, deve prendere ad esempio un paese con una struttura diversificata dell'offerta di gas e non la Polonia, che in questo settore è molto limitata. Questo paese sta attualmente correndo il rischio di una grave crisi energetica sotto forma di un deficit di approvvigionamento di gas di 1,7 miliardi di metri cubi; vi è quindi, il pericolo che l'economia polacca crolli. Ci aspettiamo il sostegno della Commissione europea per risolvere i problemi che sono sorti. Tengo a precisare che la Polonia è uno Stato di transito e non un utente finale del sistema russo. Mi auguro che lo sviluppo della situazione al confine orientale dell'Unione europea permetta agli Stati membri di apprezzare il significato e l'importanza di salvaguardare la sicurezza dell'approvvigionamento di gas.</p>
    </intervention>
    <intervention id="2-036" speaker_id="96856" name="George Sabin Cutaş" is_mep="True" mode="spoken">
      <p sl="ro">L'Unione europea non può permettersi di essere dipendente da monopoli esterni nell’approvvigionamento di gas. La crisi del gas tra Russia e Ucraina del 2009 ci ha mostrato quanto siamo vulnerabili in mancanza di una vera e propria strategia europea comune.</p>
      <p sl="ro">Le conseguenze sono state evidenti dal loro impatto sull'economia europea e sui gruppi di consumatori che erano già vulnerabili. Questa crisi esterna dell'Unione europea ha anche messo in evidenza il livello di interdipendenza tra gli Stati membri. Ecco perché ritengo che debba essere concepita una strategia comune, che promuova la diversificazione delle rotte e delle fonti di approvvigionamento di gas dell'Unione europea in modo da disporre di capacità sufficienti per rispondere ad una crisi.</p>
      <p sl="ro">La solidarietà tra gli Stati membri è un noto principio del trattato di Lisbona ed è fondamentale per fornire un meccanismo europeo di approvvigionamento di gas, nel quale il progetto Nabucco assume grande importanza strategica. Questo progetto deve essere sostenuto in particolare dall'Unione europea, perché offre l'unica alternativa possibile al monopolio russo dell'energia.</p>
    </intervention>
    <intervention id="2-038" speaker_id="96793" name="Paweł Robert Kowal" is_mep="True" mode="spoken">
      <p sl="pl">Vorrei esprimere il mio vivo ringraziamento al relatore per aver presentato un compromesso, cosa che in materia di energia è particolarmente difficile. Vorrei anche ringraziare il Commissario Oettinger per il suo coinvolgimento nell’accordo sulle forniture di gas tra Polonia e Russia; apprezziamo molto il fondamentale ruolo che la Commissione europea stia svolgendo nella questione.</p>
      <p sl="pl">In Europa l'energia è oggi il fattore che determina l'indipendenza di molti Stati e mi stupisco quindi di sentire affermare, in questo Parlamento, che stiamo parlando solo di energia, che si tratta solo di una questione economica e che la nostra discussione verte solamente su questi punti. Non è così: molti paesi europei considerano la questione dell’energia come l’elemento che determina la loro indipendenza e lo fanno a ragione perché, di fatto, è così. Se qualcuno ha ancora bisogno di convincersene, gli basti leggere un qualsiasi documento russo sull’argomento.</p>
      <p sl="pl">In materia di energia i russi hanno adottato due diversi approcci: uno riguarda questioni economiche e nient'altro, mentre il secondo si riferisce direttamente alle questioni politiche e di sicurezza. Pertanto, se oggi ci manca qualcosa è un maggiore coinvolgimento, anche di quelle agenzie della Commissione europea responsabili delle relazioni esterne, in modo da poter utilizzare anche noi due approcci in materia.</p>
    </intervention>
    <intervention id="2-039" speaker_id="23816" name="András Gyürk" is_mep="True" mode="spoken">
      <p sl="hu">Concordo con quanti ritengono che, grazie a un regolamento di fornitura del gas, saremo in grado di evitare in modo più efficace le interruzioni nell’approvvigionamento di gas e di questo ringrazio il relatore. Ritengo particolarmente importanti le disposizioni relative ai clienti protetti. Mi fa piacere che, al posto dell’iniziale definizione restrittiva, anche le reti di riscaldamento urbano e le piccole e medie imprese godano di una tutela particolare. Stiamo parlando di un numero non trascurabile di consumatori: solo in Ungheria 600 000 famiglie fanno affidamento su reti di riscaldamento urbano. La tutela delle piccole e medie imprese è invece importante perché, come abbiamo visto nei primi giorni del 2009, le PMI possono facilmente trovarsi sull'orlo del fallimento in caso di interruzioni nell’approvvigionamento di gas.</p>
      <p sl="hu">Onorevoli colleghi, permettetemi di ricordarvi che, sebbene l'adozione del regolamento di approvvigionamento di gas rappresenti un passo significativo, non può tuttavia sostituire gli investimenti energetici. La scorsa settimana, quattro nuovi Stati membri hanno inviato una lettera al Commissario per l'energia Oettinger invitando l'Unione europea, a nome del gruppo di Visegrád, a rafforzare le risorse finanziarie per gli investimenti energetici, soprattutto in vista del prossimo piano di esercizio settennale. Non possiamo che concordare con quanto richiesto in questa lettera; per l'Unione europea infatti il modo migliore per garantire un sufficiente approvvigionamento di gas è cominciare a costruire rotte del gas alternative. Questa intenzione deve trovare finalmente riscontro anche nei dati di bilancio.</p>
    </intervention>
    <intervention id="2-040" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signora Presidente, il mio sincero ringraziamento va al mio collega, l’onorevole Vidal-Quadras, per l'eccellente lavoro svolto. Che ci piaccia o no, l'Europa fa sempre più affidamento sul gas per funzionare ed è la Russia che ce lo fornisce. Ecco perché non è sufficiente che le relazioni dell'Unione europea con il suo fornitore di gas siano in ordine; abbiamo anche bisogno di modificare le infrastrutture e la legislazione interne dell'Unione europea per essere preparati a quelle situazioni di crisi che non dipendono da noi. Per garantire la sicurezza dell'approvvigionamento gli Stati membri devono definire i ruoli di tutti gli attori del mercato e le aree di responsabilità. La recente storia dimostra l’urgente necessità di quanto detto.</p>
      <p sl="fi">Il grado di dipendenza in Europa è allarmante. Le importazioni coprono oggi oltre il 40 per cento del consumo di gas naturale in Europa, e le previsioni indicano che entro il 2020 questa dipendenza potrebbe crescere a un livello del 70 per cento. Ne conseguirà una dipendenza economica e politica e un simile contesto non è positivo. In futuro, la situazione potrà migliorare con la produzione di gas naturale liquefatto, il cui prezzo è diminuito, così come del più recente gas da scisto, scoperto in diverse parti del mondo tra cui la Polonia. Speriamo che queste nuove fonti migliorino la sicurezza degli approvvigionamenti e offrano più opzioni per l'acquisto di gas. Anche lo sviluppo di forme efficaci di energie rinnovabili sarà di aiuto.</p>
      <p sl="fi">Le recenti controversie tra la Russia e i suoi paesi vicini hanno dimostrato la precarietà della situazione della nostra sicurezza interna in materia di approvvigionamento. Per questo motivo è importante un'azione concreta, come garantire che il gas fluisca anche in senso inverso tra gli Stati membri o, in virtù del principio di solidarietà, assicurarci che nelle nostre riserve vi sia sufficiente gas per sostenere i nostri vicini in situazioni di crisi. Dobbiamo essere consapevoli delle diverse circostanze caratteristiche degli Stati membri e riconoscerle.</p>
    </intervention>
    <intervention id="2-041" speaker_id="96680" name="Zigmantas Balčytis" is_mep="True" mode="spoken">
      <p sl="lt">Innanzi tutto, vorrei congratularmi con il relatore per la redazione di questo importantissimo documento. La crescente dipendenza dalle importazioni di energia, e di gas in particolare, è una delle nuove sfide che l'Unione europea deve affrontare in materia di politica di sicurezza e superarla richiederà un impegno concertato da parte dell'Unione e di tutti noi.</p>
      <p sl="lt">La Commissione europea deve svolgere un ruolo significativo, non solo quando si trova ad affrontare situazioni di crisi, ma anche quando prepara la politica energetica dell'Unione europea in generale e, in particolare, quando si parla di un contratto di approvvigionamento di gas con fornitori in paesi terzi.</p>
      <p sl="lt">Signor Commissario, non vorrei proprio che le condizioni stabilite nel contratto tra Polonia e Russia sul gasdotto Yamal o il modo in cui è stato firmato costituiscano un cattivo esempio per tutte le strategie energetiche nuove e future, nel contesto del documento discusso oggi. Solo parlando con un’unica voce, coordinando le azioni di tutti gli Stati membri dell'Unione europea e mostrando solidarietà possiamo contribuire a creare l’auspicato mercato interno dell'energia che sia sicuro, unito ed equo nei confronti dei consumatori.</p>
    </intervention>
    <intervention id="2-042" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, la discussione di oggi dimostra che l'Europa ha tratto insegnamento dalle molteplici crisi nell’approvvigionamento energetico. Nel dicembre del 1992 l’Estonia ha vissuto la sua prima esperienza di indipendenza, quando la Russia ha interrotto tutte le forniture di gas e petrolio. Nondimeno questo ci rafforzato.</p>
      <p sl="en">Oggi, assistiamo a un’incoraggiante cooperazione, in primo luogo tra il Parlamento e la Commissione. Vorrei ringraziare lei, Commissario Oettinger, per il suo approccio vigoroso e responsabile verso queste sfide; si tratta di un promettente tentativo di concretizzare la solidarietà attraverso meccanismi pratici dell'Unione europea. È importante sottolineare che ci accingiamo a fornire un insieme comune di standard infrastrutturali e di approvvigionamento, con una crescente responsabilità e il coordinamento da parte della Commissione. Abbiamo però soprattutto bisogno di una rete integrata europea delle forniture. Vorrei richiamare l'attenzione sul suggerimento dell'onorevole Turmes teso a migliorare i nostri collegamenti nord-sud e la creazione di impianti di stoccaggio per il futuro.</p>
    </intervention>
    <intervention id="2-043" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">È importante che l'Unione europea reagisca a livello comunitario nell'interesse della sicurezza energetica, così come gli Stati membri che ancora non hanno ancora normalizzato le loro relazioni politiche bilaterali con la Russia devono iniziare a intraprendere azioni mirate. L'80 per cento delle importazioni di gas in Ungheria proviene dalla Russia, determinando la massima dipendenza dei consumatori ungheresi. Gli utenti del riscaldamento urbano sono particolarmente vulnerabili e questo giustifica il chiaro desiderio dell'Ungheria di diversificare sia le fonti di approvvigionamento sia le rotte del gas. Abbiamo fermamente sostenuto, e continuiamo a farlo, la costruzione di Nabucco e South Stream, oltre all'utilizzo delle fonti comunitarie. Per noi, la rotta più economica e sicura sarebbe il transito attraverso l'Ucraina. Chiediamo alla Commissione di assicurarsi che l'Unione europea agisca a livello comunitario, svolga il ruolo di mediatore tra Russia e Ucraina ed esiga un sistema di garanzie riguardanti la rotta di transito ucraina.</p>
    </intervention>
    <intervention id="2-044" speaker_id="96739" name="Reinhard Bütikofer" is_mep="True" mode="spoken">
      <p sl="de">Signora Presidente, vorrei portare all'attenzione del Commissario Oettinger due questioni già citate da altri colleghi nel corso della discussione. In primo luogo, l'onorevole Turmes ha sottolineato la questione della previsione della domanda di gas. Nel contesto dell’approvvigionamento di gas stiamo considerando la questione da un solo punto di vista.</p>
      <p sl="de">Commissario Oettinger, vorrei chiederle come prevede di incorporare nella strategia rivolta al futuro questa seconda prospettiva fondamentale. In secondo luogo, a seguito di un'osservazione dell'onorevole Swoboda, vorrei riprendere l'idea di una comunità dell’energia nell'Unione europea. Il “think tank” Notre Europe, fondato dall’onorevole Delors, e l'ex Commissario Schreyer hanno recentemente sottolineato l’argomento. Commissario Oettinger, lei lo ritiene un obiettivo positivo del suo lavoro?</p>
    </intervention>
    <intervention id="2-045" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, nella discussione odierna sulla sicurezza dell'approvvigionamento di gas naturale, desidero sottolineare che l'offerta mondiale di gas naturale è già molto diversificata e questo aspetto deve essere adeguatamente riconosciuto.</p>
      <p sl="pt">Tuttavia, la questione più importante guardando al futuro è l’attesa crisi petrolifera, in previsione della quale l'Unione europea dovrebbe promuovere attivamente la sostituzione dei prodotti derivanti dalla raffinazione del petrolio nelle proprie flotte e il gas naturale rappresenta la migliore alternativa.</p>
      <p sl="pt">Ciononostante, non bisogna dimenticare il biometano, un gas naturale di origine non-fossile prodotto a partire dai rifiuti. In effetti, molti paesi europei, come Svezia, Svizzera e credo anche Spagna, lo stanno già producendo. Si tratta di una soluzione che va incentivata in termini di investimenti dell'Unione europea e che dobbiamo tenere ben presente anche nella discussione odierna.</p>
    </intervention>
    <intervention id="2-046" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, la maggior parte dei fornitori di gas ha annunciato significativi aumenti dei prezzi a seguito della crescente domanda di gas. Si dice che il prezzo del gas all'ingrosso raddoppierà ed è pertanto probabile che quest'inverno Mosca provocherà un'altra crisi del gas. Probabilmente in passato l'Unione europea non è stata abbastanza propositiva nel proprio ruolo di mediatore. Nel caso delle attuali controversie sulle responsabilità tra i nuovi rappresentanti dell’Unione europea, gli Stati membri interessati avranno ancora una volta la sensazione di essere stati piantati in asso.</p>
      <p sl="de">L’inefficace gestione delle crisi da parte dell’Unione europea comporta anche altre conseguenze. Si stanno riaprendo le centrali nucleari che erano state chiuse e in Polonia si prevede di investire in un terminale di gas naturale liquefatto che sarà in diretta concorrenza con il gasdotto del Baltico. Anche se la cooperativa acquisti annunciata ieri potrebbe sembrare una soluzione ragionevole, il problema fondamentale rimane comunque invariato. Quando si verificherà la prossima disputa sul gas, allora sapremo se il sistema europeo di allarme preventivo per l'energia vale la carta su cui è scritto e se si risolverà la confusione derivata dal trattato di Lisbona in merito alle responsabilità. Il fatto è che non possiamo porre fine alla nostra dipendenza dal gas russo e, in questa situazione, anche il progetto Nabucco farà poca differenza.</p>
    </intervention>
    <intervention id="2-047" speaker_id="23785" name="Andrzej Grzyb" is_mep="True" mode="spoken">
      <p sl="pl">Il Commissario Oettinger ha detto che questo rappresenta il primo documento in materia di energia da quando è entrato in vigore il trattato di Lisbona. In relazione al trattato di Lisbona, la solidarietà energetica è stata in effetti il principale obiettivo di molti paesi, tra cui il mio, la Polonia. Tuttavia la crisi del gas (quella del 2009 in particolare, ma anche le precedenti) ha dimostrato che non riusciremo ad evitare altre crisi del gas se non avremo un mercato dell'energia, infrastrutture, comprese le interconnessioni, le nuove reti e le nuove fonti di approvvigionamento, il ruolo di coordinamento della Commissione e soprattutto – cosa che vorrei sottolineare con forza –la volontà politica della Commissione, del Consiglio e degli Stati membri. Attualmente la Polonia deve ancora completare un accordo per la fornitura di circa 2,5 miliardi di metri cubi di gas.</p>
      <p sl="pl">Il regolamento potrebbe essere migliore, più vicino alla perfezione, soprattutto per quanto riguarda gli obblighi, inclusi quelli della Commissione europea, e il ruolo dell'Alto rappresentante dell'Unione per la politica estera e di sicurezza comune e degli Stati membri. Il Commissario Oettinger ha confermato che fra due o tre anni sarà necessario effettuare una sorta di valutazione del presente regolamento per valutarne l'efficacia. Quest’ultimo passo testimonia che non vi abbiamo incluso tutti gli argomenti.</p>
    </intervention>
    <intervention id="2-048" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">La sicurezza energetica dell'Unione europea dipende dalla diversificazione delle fonti e delle rotte energetiche. Credo che l'Unione europea debba investire maggiormente nelle infrastrutture e nell'efficienza energetiche. Per quanto riguarda le infrastrutture nel settore del gas – mi riferisco qui alla creazione di nuovi gasdotti e vorrei sottolineare, a questo punto, l’importanza del progetto Nabucco per la sicurezza energetica dell'Unione europea – sarebbe un passo importante per l'Unione europea investire in nuovi depositi di gas, nel miglioramento delle interconnessioni tra gli Stati membri e nella fornitura della capacità di flusso invertito, così come in impianti per la produzione di gas da fonti energetiche rinnovabili.</p>
      <p sl="ro">Vorrei sottolineare che il trattato di Lisbona ha creato un nuovo contesto per la promozione della solidarietà tra gli Stati membri in caso di crisi energetica. Voglio anche congratularmi con il relatore, onorevole Vidal-Quadras, per il suo impegno, poiché questo regolamento rappresenta un concreto passo in avanti per aumentare la sicurezza energetica dell'Unione europea.</p>
    </intervention>
    <intervention id="2-049" speaker_id="96652" name="Alajos Mészáros" is_mep="True" mode="spoken">
      <p sl="hu">L’onorevole Vidal-Quadras e il Commissario Oettinger meritano un ringraziamento per aver reso possibile questa importante relazione. Il regolamento sarà accolto con particolare favore dai paesi dell'Europa centrale, alcuni dei quali sono dipendenti al 100 per cento dalle importazioni di gas russo. Una simile situazione, oltre a creare un’evidente dipendenza, è anche un pericoloso strumento politico. Rispetto ai combustibili fossili, il gas produce minori emissioni di CO2 e proprio per questo riveste un ruolo significativo nella lotta dell'Europa contro i cambiamenti climatici. Occorre tuttavia riconsiderare il concetto di emergenza europea in quanto è legato a una riduzione del 10 per cento delle importazioni, percentuale che in per alcuni Stati membri, come la Slovacchia, rappresenta quasi il totale delle importazioni di gas. Sarebbe invece più ragionevole dichiarare una situazione di emergenza europea per una determinata regione geografica. Garantire anche in una situazione di crisi un flusso ininterrotto di gas a un prezzo accettabile deve costituire una priorità e, a mio parere, la relazione può contribuire in maniera significativa al raggiungimento di questo obiettivo.</p>
    </intervention>
    <intervention id="2-050" speaker_id="96859" name="Ioan Enciu" is_mep="True" mode="spoken">
      <p sl="ro">Prima di tutto desidero congratularmi con l'onorevole Vidal-Quadras per il suo impegno nella redazione di questa importante relazione. Siamo tutti consapevoli dell’importanza dell’approvvigionamento di energia per l'Unione europea. La Commissione e il Commissario Oettinger devono continuare ad essere attivamente coinvolti nella risoluzione delle questioni legate all'avanzamento dei progetti per la diversificazione delle risorse di gas e devono individuare sia soluzioni politiche, sia le risorse finanziarie più favorevoli.</p>
      <p sl="ro">La chiave per salvaguardare la sicurezza dell’approvvigionamento energetico in Europa risiede nel miglioramento delle infrastrutture energetiche, delle interconnessioni, della capacità di flusso invertito e degli impianti di stoccaggio, nonché, e soprattutto, nel monitoraggio e nella gestione basate sulla solidarietà tra Stati membri. Sarebbe inoltre importante continuare la discussione sul futuro della Comunità europea dell'energia.</p>
    </intervention>
    <intervention id="2-051" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Il regolamento che stiamo votando oggi rappresenta una pietra miliare nella costruzione di una politica energetica comune. Le disposizioni relative alla solidarietà energetica ne sono senza dubbio la dimostrazione concreta in quanto garantiscono il funzionamento di strumenti giuridici che consentono una reazione comune e unitaria a una situazione di emergenza. Il testo che ci accingiamo a votare, è vero, differisce dall’ambiziosa visione proposta dal Parlamento, ma, in un’ottica lungimirante, lascia sperare per il buon funzionamento di un meccanismo d'emergenza. La rapidità con cui abbiamo raggiunto un accordo con il Consiglio, laddove i diversi interessi degli Stati membri erano in conflitto, deve essere considerata come un elemento positivo.</p>
      <p sl="pl">Vorrei qui esprimere i miei ringraziamenti al nostro relatore, onorevole Vidal-Quadras, che sin dall'inizio si è dimostrato aperto verso le misure proposte dai colleghi e per la ricerca di un compromesso che fosse accettabile per tutti. Il regolamento indica anche che il Parlamento europeo è un attore chiave nel conflitto interistituzionale e che ha il coraggio di battersi per misure che sembrano spesso irrealistiche a causa della mancanza di un accordo tra gli Stati membri.</p>
    </intervention>
    <intervention id="2-052" speaker_id="28155" name="Edit Herczog" is_mep="True" mode="spoken">
      <p sl="hu">Mi congratulo con il Commissario e il Parlamento per aver collaborato alla preparazione di questo documento di ampia portata. Il testo rappresenta certo un passo nella giusta direzione, ma è tuttavia chiaro che la legislazione è solo un prerequisito per gli investimenti. Stimolare gli investimenti europei può aiutarci a superare la crisi. Il presente regolamento dimostra che cooperazione non significa rinunciare alla sovranità nazionale, ma rappresenta un ampliamento della libertà dei cittadini europei. In Ungheria sono in corso importanti dibattiti: noi socialisti ungheresi siamo impegnati a creare la sicurezza energetica dell'Europa, mentre un anno fa il capo del governo ungherese ha promesso di rendere il paese completamente indipendente per quanto riguarda l'energia. In qualità di deputati socialisti, siamo lieti che il capo del governo abbia cambiato idea e che veda ora il futuro nella prospettiva della sicurezza energetica e della cooperazione europea.</p>
    </intervention>
    <intervention id="2-053" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signora Presidente, dal 2006, quando ha avuto luogo la prima interruzione nella fornitura di gas dalla Russia, la sicurezza energetica è diventata un elemento prioritario nell’agenda dell'attività dell'Unione europea. La questione non è solo economica, ma è anche profondamente politica, perché ha forti ripercussioni sulla politica estera dell'Unione europea e di conseguenza sulla sua posizione internazionale. Nonostante questo venga ampiamente riconosciuto, l’Unione europea è concretamente incapace di porre fine alla sua crescente dipendenza dalle forniture energetiche provenienti da paesi con forti programmi politici, che non esitano a sfruttare la vulnerabilità dell'Unione. Questa situazione è dovuta alla resistenza di alcuni importanti nuovi membri.</p>
      <p sl="en">Per concludere, sarebbe sbagliato affermare che attualmente non c’è un sistema di sicurezza energetica: esiste, ma è individuale e non collettivo; ogni paese dell'Unione europea desidera proteggere se stesso attraverso relazioni preferenziali con i singoli fornitori ed è disposto a lottare strenuamente per ottenerne i favori.</p>
    </intervention>
    <intervention id="2-054" speaker_id="96660" name="Niki Tzavela" is_mep="True" mode="spoken">
      <p sl="el">Signora Presidente, come numerosi onorevoli colleghi che hanno definito il gasdotto Nabucco come un progetto molto importante per la sicurezza energetica in Europa, vorrei chiedere al Commissario se può dirci quale fase è stata raggiunta e quali progressi sono stati compiuti in merito al progetto Nabucco.</p>
    </intervention>
    <intervention id="2-055" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signora Presidente, onorevoli colleghi, questa discussione, che è iniziata sul tema del gas e del suo stoccaggio, ha assunto invece un carattere più generale, fino a includere la politica energetica nel suo complesso. È naturalmente vero che siamo dipendenti dal gas; questo però è vero non solo per il gas, ma anche per altre fonti energetiche, compresi il petrolio quasi nella stessa misura, il carbone dal mercato mondiale e le materie prime nucleari. Anche nel caso delle energie rinnovabili, cresce la nostra dipendenza dai paesi con impianti di stoccaggio, come Svizzera e Norvegia. L'Europa dipende da altri Stati e per questo energetica rivestirà sempre maggiore importanza il tema dell’efficienza, ovvero utilizzare l’energia in modo più mirato e senza sprechi. Nei prossimi mesi, vogliamo discutere con voi in dettaglio le nostre conclusioni.</p>
      <p sl="de">È stato sollevato il tema della comunità dell'energia. Ritengo che l'Unione europea debba diventare una comunità energetica più efficace, basata sulla solidarietà e l’approccio adottato dall’onorevole Delors ci indica la direzione da seguire. Il mio consiglio è di usare i nuovi strumenti nei prossimi anni, facendo quindi un uso attivo dell'articolo 194 come nostra base giuridica; dovremo altresì sfruttare altre opportunità al fine di creare un mercato interno. Non abbiamo ancora un vero mercato interno dell'elettricità e del gas. Gli Stati membri, alcuni più di altri, spendono belle parole sul mercato interno, ma in concreto non si adoperano al riguardo concentrandosi invece solo sulla propria politica industriale nazionale. Se questi Stati membri usassero gli strumenti a disposizione, in quattro o cinque anni saremo in una posizione credibile per dialogare con gli altri Stati membri e in generale con i cittadini in merito all’ulteriore sviluppo della nostra base giuridica.</p>
      <p sl="de">Per quanto riguarda la comunità energetica, credo che Svizzera, Norvegia, Serbia e Croazia (e gli altri paesi dell'ex Iugoslavia), Marocco, i paesi del Maghreb, il Medio Oriente, Georgia, Moldova e Ucraina, appartengano a una comunità energetica molto unita, soprattutto se aggiungiamo anche la Turchia.</p>
      <p sl="de">Ci è stata chiesta una previsione per il mercato del gas e dell’energia. Vogliamo avanzare una serie di diverse alternative, nell'ambito della Roadmap 2050. È evidente che fino a quando il mix energetico rimarrà in primo luogo di competenza degli Stati membri, le nostre previsioni su quanto gas sarà utilizzato per generare elettricità e su quale sarà il fabbisogno di gas dipenderanno dalle somme allocate dalla classe politica negli Stati membri. In questo settore non ci sono responsabilità esclusive, ma vogliamo ugualmente avanzare una proposta in merito al nostro utilizzo di gas nei prossimi decenni. Attualmente utilizziamo oltre 400 miliardi di metri cubi di gas; nel 2030 o nel 2040, questa stima salirà a 500 o 600 miliardi o scenderà a 300 miliardi? È una domanda molto importante al momento di stimare le esigenze in termini di infrastrutture nonché la nostra dipendenza da altri paesi.</p>
      <p sl="de">In tema di dipendenza, dobbiamo ricordare che disponiamo ancora di ragguardevoli giacimenti di gas, che però si esauriranno nei prossimi 15 o 20 anni. I Paesi Bassi sono un tipico esempio. È vero che dipendiamo in primo luogo dalla Russia, che detiene attualmente il 25 per cento del mercato europeo del gas, e che un quarto del nostro gas proviene da giacimenti russi. Si tratta di una cifra ragguardevole, ma la situazione è ancora gestibile. Risulta comunque chiaro che per Lettonia, Lituania, Bulgaria, Polonia e Romania le percentuali salgono ben oltre il 50 e fino al 100 per cento, mentre per il Portogallo le importazioni dalla Russia sono pari a zero. La netta differenza tra est e ovest dipende dalla prossimità o dalla distanza di ciascun paese dai giacimenti di gas in Siberia. Significativi approvvigionamenti provengono anche da Algeria e Norvegia e bisogna sottolineare la fornitura di gas naturale liquefatto (GNL) proveniente dal Qatar in Medio Oriente, sia via mare o via terminali.</p>
      <p sl="de">Nonostante la nostra dipendenza dalla Russia e tutti i problemi a questa collegato, considero questo paese come un nostro partner. Nel mese di novembre si terrà il dialogo decennale sull'energia tra Unione europea e Russia. La realtà è che siamo interdipendenti. Perché questo? I russi sono responsabili di oltre il 50 per cento del finanziamento del gasdotto Nord Stream, che prevede un investimento di oltre 4 miliardi di euro; proprio per questo motivo, l’operatività di questo gasdotto è nel loro interesse, altrimenti il loro l'investimento non sarebbe redditizio. Inoltre, i russi vogliono venderci gas in modo da disporre di moneta europea per acquistare automobili, impianti industriali, macchinari, beni high-tech e competenze per sviluppare l'economia russa. Credo quindi che se agiremo insieme saremo in una situazione di dipendenza reciproca, piuttosto che essere facilmente ricattabili.</p>
      <p sl="de">Un altro aspetto che dobbiamo prendere in considerazione è la diversificazione e la riduzione della nostra dipendenza da altri paesi: da un lato, dobbiamo assicurarci che i gasdotti esistenti vengano rinnovati, in modo da non far crescere la nostra dipendenza tecnica, dall’altro dobbiamo concentrarci su nuovi settori. Ritengo che dovremmo dipendere dalla Russia per quanto riguarda il gas russo: i russi dovrebbero essere il nostro partner quando si tratta di vendere e commerciare il loro gas, ma non nel caso del gas di paesi terzi. I più grandi giacimenti di gas sono nella regione del Caspio: mentre lo stretto legame tra gas russo e il nostro partner Russia è evidente, non credo invece che l’approvvigionamento di gas dalla regione del Caspio ci debba arrivare attraverso la Russia. I russi devono venderci il loro gas, ma non il prodotto di paesi terzi; il gas di Algeria e Norvegia, infatti, non ci arriva attraverso la Russia. L'Unione europea deve quindi stabilire con la regione del Caspio una connessione diretta che sia la più breve possibile, senza deviazioni e che non ci renda inutilmente dipendenti dal sistema commerciale russo. Per raggiungere questo obiettivo è però necessaria la solidarietà e vorrei quindi chiedere a tutti gli Stati membri, tra cui Austria, Ungheria, Romania, Bulgaria e Polonia: siamo pronti a collaborare per trovare una soluzione al corridoio meridionale che vada nell'interesse europeo o siamo invece divisi? Questo è il punto cruciale: se saremo uniti e se non saremo disposti ad accettare altre offerte che, in larga misura, non sono di interesse europeo, potremo raggiungere dei risultati nella regione del Caspio. Stiamo lavorando molto duramente al progetto Nabucco e teniamo sessioni di lavoro con cadenza settimanale; Per il primo ottobre è previsto un incontro di alto livello con Turkmenistan e Azerbaigian. Non possiamo decidere da soli, ma sono gli investitori a dover prendere le decisioni necessarie. Possiamo tuttavia fare tutto il possibile per garantire che opereremo come moderatori nella questione che coinvolge gli Stati membri e i paesi vicini, compresi Turchia, Azerbaigian e Georgia. Rimango del parere che il Nabucco sia la strada giusta.</p>
      <p sl="de">Avete detto che abbiamo bisogno di maggiori investimenti. Può essere così, ma vi prometto che faremo un uso corretto di ogni euro stanziato dal Parlamento e dagli Stati membri nel bilancio europeo per le infrastrutture cofinanziate, in aree dove per noi non sarebbe redditizio operare da soli. A breve deciderete il periodo di finanziamento e a questo proposito dobbiamo parlare di priorità. Se vogliamo spendere di più per le infrastrutture, dobbiamo prevedere maggiori entrate, possibilità che non sembra del tutto fattibile, oppure dobbiamo ridurre le spese in altri settori. Sono curioso di vedere come funzionerà questo processo tra le diverse aree di lavoro, comprese quelle in Parlamento.</p>
      <p sl="de">Grazie ancora per il vostro sostegno. Avete fatto progressi in questo settore e, insieme, abbiamo convinto gli Stati membri. Sono lieto di comunicarvi che attueremo il regolamento in modo rapido e nella relazione, che considererà un periodo di quattro anni, analizzeremo i punti di forza e le debolezze, presentando le nostre conclusioni finali sull’appropriatezza di sviluppare la regolamentazione e ampliarne ulteriormente il contenuto.</p>
      <a text="(Applausi)"/>
    </intervention>
    <intervention id="2-056" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, martedì 21 settembre alle ore 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-057" speaker_id="96814" name="Elena Băsescu" is_mep="True" mode="written">
      <p sl="it">L'adozione di questa relazione migliora in modo significativo il quadro normativo della politica di sicurezza energetica dell'Unione europea. La diversificazione delle fonti energetiche rappresenta una priorità alla luce della crisi energetica che l'Europa ha dovuto affrontare. Ritengo sia fondamentale sostenere i progetti alternativi attuabili nel settore dell’approvvigionamento di gas nella regione del Mar Caspio. Considerato che solo nel 2018 sarà possibile sfruttare appieno la capacità del gasdotto Nabucco, diventa ancor più necessario il progetto AGRI, un gasdotto che collegherà il mercato europeo alle risorse di gas nella regione del Caspio attraverso il corridoio energetico Azerbaigian-Georgia-Romania. La scorsa settimana i leader politici dei quattro Stati partecipanti hanno sottoscritto la dichiarazione di Baku. Si attendono le prime forniture di gas dall'Azerbaigian tra soli tre anni, soprattutto alla luce del fatto che la Romania ha già avviato uno studio di fattibilità sul terminale a Costanza. Inoltre il costo di realizzazione del progetto AGRI è la metà di quello del gasdotto Nabucco. Tenendo conto delle garanzie di sicurezza energetica previste dal presente accordo, mi auguro che l'Unione europea presterà la debita attenzione a questo progetto.</p>
    </intervention>
    <intervention id="2-058" speaker_id="96846" name="George Becali" is_mep="True" mode="written">
      <p sl="it">L’argomento oggetto della discussione odierna è la sicurezza dell'approvvigionamento di gas. E stiamo discutendo proprio mentre l'inverno si avvicina. Nel gennaio 2009 la crisi del gas naturale tra Russia e Ucraina ha reso evidente la maggiore dipendenza dalle importazioni in tutta Europa; questa volta sono aumentati anche i rischi legati all’approvvigionamento e al transito. Ecco perché in Europa abbiamo ancora bisogno di investimenti nelle infrastrutture, ma quanto tempo richiederà la realizzazione di tali infrastrutture? Di certo, diversi anni. Possiamo permetterci di attendere tanto quando ogni inverno significa una nuova crisi del gas? Fino ad allora, quante concessioni dovremo ancora accordare a Ucraina e Russia? Ritengo che dovremmo individuare, preparare e scegliere una soluzione alternativa non solo in termini di fonti, ma anche di reti, che combini aspetti interni ed esterni. Quando dico “alternativa” mi riferisco a quello che gli esperti chiamano il gasdotto White Stream che attraversa Azerbaigian, Georgia, Mar Nero, Romania e Bulgaria. Inoltre, tutte le misure volte ad assicurare che il mercato interno dell'energia funzioni correttamente devono essere accompagnate da un’attiva diplomazia energetica.</p>
    </intervention>
    <intervention id="2-059" speaker_id="96753" name="Jolanta Emilia Hibner" is_mep="True" mode="written">
      <p sl="it">Vorrei esprimere la mia stima all'onorevole Vidal-Quadras per il suo lavoro e il suo impegno per il regolamento concernente la sicurezza dell'approvvigionamento di gas. Sono lieta che su questo documento di estrema importanza sia stato possibile raggiungere un compromesso così convincente. Sulle questioni più significative sono stati messi d’accordo gli interessi di tutti gli Stati membri e questo permette all’Unione europea di reagire in modo rapido e solidale alle interruzioni dell'approvvigionamento di gas. Sono state oggetto della relazione le questioni più importanti relative alla protezione degli Stati membri da possibili interruzioni nella fornitura di gas e alla positiva cooperazione sulle misure preventive e di emergenza nell'Unione europea.</p>
      <p sl="it">Un importante cambiamento è l'obbligo da parte della Commissione e degli Stati membri di collaborare a livello di Unione per evitare una potenziale emergenza. Ai sensi del regolamento, la Commissione europea sarà ora in grado di dichiarare, su richiesta di un solo paese, una situazione di emergenza in una regione colpita da interruzioni nella fornitura di gas. Il compromesso proposto accresce del ruolo della Commissione europea attraverso nuovi strumenti di reazione rapida. In questa forma, il regolamento è una garanzia della sicurezza dell'approvvigionamento di gas, anche in regioni particolarmente sensibili. Rimangono tuttavia indispensabili gli investimenti nello sviluppo delle infrastrutture, in modo che le disposizioni contenute nel regolamento non rimangano solamente pelle parole.</p>
    </intervention>
    <intervention id="2-060" speaker_id="96785" name="Lena Kolarska-Bobińska" is_mep="True" mode="written">
      <p sl="it">Si parla molto dell'entrata in vigore del trattato di Lisbona, nel contesto del servizio europeo per l’azione esterna. Meritano tuttavia la nostra attenzione anche le misure adottate in materia di politica energetica. L'articolo 194 del trattato di Lisbona ha fissato chiare priorità in questo settore: creare un mercato unico dell'energia, garantire la sicurezza dell'approvvigionamento di gas, l'efficienza e il risparmio energetici e promuovere l'interconnessione delle reti energetiche e le misure destinate a ridurre la dipendenza dalle importazioni di energia. La relazione Vidal-Quadras sulla sicurezza dell'approvvigionamento di gas è un passo importante verso la realizzazione degli obiettivi del trattato in quanto riflette lo spirito della solidarietà europea che oggi riveste una grande rilevanza. I documenti di questo tipo sono un importante segnale per i cittadini in un momento in cui molto è stato detto riguardo agli interessi nazionali e alle tendenze di decentralizzazione che stanno dividendo l'Unione. La relazione mostra che il Parlamento europeo, in collaborazione con la Commissione europea, sta mettendo in pratica i valori europei di cooperazione e solidarietà. Il prossimo passo in questa direzione è il documento della Commissione europea dal titolo “Verso una nuova strategia energetica per l'Europa 2011-2020”. È un ulteriore passo verso una politica energetica globale nel quadro della strategia dell'Unione europea per il 2020, ma è anche un passo in avanti verso la realizzazione degli obiettivi del trattato di Lisbona. La relazione che ho redatto e su cui sto lavorando in Parlamento dimostra che il metodo comunitario è particolarmente importante nel settore dell'energia.</p>
    </intervention>
    <intervention id="2-061" speaker_id="33982" name="Marian-Jean Marinescu" is_mep="True" mode="written">
      <p sl="it">In futuro la sicurezza dell'approvvigionamento dipenderà dalla evoluzione del mix di combustibili, dallo sviluppo della produzione nell'Unione europea e nei paesi terzi fornitori dell’Unione, dagli investimenti in impianti di stoccaggio e nella diversificazione delle rotte di approvvigionamento e delle fonti interne ed esterne all'Unione europea. Sono lieta che il Parlamento europeo abbia modificato la proposta di regolamento introducendo un articolo specifico per il progetto del gasdotto Nabucco. Questa decisione conferma che le istituzioni dell'Unione europea riserveranno in futuro particolare importanza anche al progetto del gasdotto Nabucco, in termini degli aspetti politici e di finanziamento ad esso collegati. Il regolamento europeo garantisce nello specifico che le utenze domestiche riceveranno forniture di gas anche durante una crisi, al fine di evitare situazioni come quella del gennaio 2009, quando un certo numero di Stati membri non ricevevano alcun approvvigionamento di gas. La Commissione europea dovrà coordinare queste possibili situazioni di emergenza e garantire la tutela di ogni Stato membro.</p>
    </intervention>
    <intervention id="2-062" speaker_id="96999" name="Alexander Mirsky" is_mep="True" mode="written">
      <p sl="it">È chiaro che l'Unione europea non dovrebbe fare affidamento sugli umori del Presidente dell’Ucraina o della Bielorussia, così come non dovrebbe fare affidamento sulle macchinazioni di superflui intermediari che vogliono speculare e manipolare il dell’approvvigionamento di gas. È evidente che le forniture di gas non possono diventare un'arma politica per il perseguimento di subdoli interessi nazionali. Ma come giustificare il fatto che il gas naturale in Lettonia costa tre volte tanto rispetto alla Germania? La risposta è che Lettonia e Germania, entrambi Stati membri dell'Unione europea, hanno possibilità diverse di sviluppare le proprie economie. Il fatto che la Repubblica di Lettonia stia attraversando una grave crisi e che il suo PIL e reddito pro capite siano un decimo di quelli della Germania fa sorgere una domanda: gli Stati membri dell'Unione europea godono tutti delle medesime condizioni di sviluppo? È urgente trovare una risposta, almeno per quanto riguarda i prezzi comuni del gas per tutti gli Stati membri dell'Unione. Senza questo l'accostamento delle parole “Europa” e “unita” diventa discutibile.</p>
    </intervention>
    <intervention id="2-063" speaker_id="96696" name="Algirdas Saudargas" is_mep="True" mode="written">
      <p sl="lt">Concordo con quanto detto dagli onorevoli colleghi e mi compiaccio della rapidità con cui è stato approvato un regolamento tanto importante. Questo dimostra ancora una volta che quando c'è un problema reale l'Europa è in grado di agire in modo veloce ed efficace.</p>
      <p sl="lt">La regolamentazione della sicurezza nell’approvvigionamento di gas rafforza il principio di solidarietà tra gli Stati membri e questo è un altro passo verso una politica energetica comune. Speriamo tutti che non si ripeta la crisi del 2009 e che non avremo bisogno di ricorrere ai meccanismi previsti dal regolamento, ma la realtà è ben diversa. Non molto tempo fa, nel mese di giugno, la fornitura di gas per la Lituania è stata dimezzata a causa di disaccordi tra Russia e Bielorussia e questo ci ha convinti che il presente regolamento giunge al momento opportuno.</p>
      <p sl="lt">Ho spesso fatto presente che il presente regolamento sarà efficace per i mercati del gas isolati, dipendenti da un unico fornitore, come per esempio noi paesi baltici, solo quando questi verranno inclusi in una rete comune europea del gas. L'investimento privato spesso non è sufficiente per la costruzione dei nuovi gasdotti e si rendono quindi necessari fondi supplementari.</p>
      <p sl="lt">Vorrei ringraziare i miei colleghi che hanno compreso la situazione e ne hanno tenuto conto in sede di negoziazione del presente regolamento, nonché la Commissione che si è ufficialmente impegnata a risolvere il problema delle isole energetiche nel pacchetto sulle infrastrutture energetiche. Non ci rimane altro da fare che invitare gli Stati membri ad applicare correttamente il presente regolamento.</p>
    </intervention>
    <intervention id="2-064" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">L’adozione del regolamento sulla sicurezza dell'approvvigionamento di gas apre la strada alla creazione in futuro di un mercato comune del gas a livello di Unione europea. Le importanti disposizioni contenute nel presente documento sono l'introduzione dell'obbligo di elaborare piani di prevenzione e di emergenza in tutti gli Stati membri, l'obbligo di dichiarare un’emergenza dell'Unione se dichiarata da due Stati membri e l'applicazione del criterio del rischio geopolitico nella valutazione complessiva del pericolo in materia di sicurezza del gas nell'Unione europea. Una volta acquisita la capacità di flusso invertito, un paese che si trovi a rischio di una carenza nell’approvvigionamento energetico otterrà la necessaria assistenza da un altro paese che al momento dispone ancora di sufficienti riserve di gas. Questo è senza dubbio l'inizio dell'impiego di misure basate sui principi di cooperazione e solidarietà. Il riferimento alla questione della diversificazione delle fonti energetiche permetterà agli Stati membri di intensificare l'attività in questo settore e fornirà un contributo a progetti già avviati, quali per esempio il gasdotto Nabucco. In sintesi, grazie alle misure proposte nella relazione e agli investimenti intensivi nelle infrastrutture, saremo in grado di proteggerci o di tutelarci in modo più efficace contro la situazione che si è verificata nel 2008 in Ucraina. Rendersi completamente indipendenti dalle forniture di gas russo è un'illusione, ma possiamo quanto meno rafforzare la nostra posizione nei negoziati con la Russia. Desidero ringraziare tutti coloro che hanno contribuito all’elaborazione di un compromesso su una questione tanto importante per tutta l'Unione.</p>
    </intervention>
    <intervention id="2-065" speaker_id="96773" name="Rafał Trzaskowski" is_mep="True" mode="written">
      <p sl="pl">Il compromesso raggiunto dal Parlamento europeo è un concreto progresso verso l’entrata in funzione delle disposizioni del trattato di Lisbona in quanto crea le condizioni iniziali per l’applicazione pratica del principio di solidarietà degli Stati membri in caso di interruzioni delle forniture di gas: lo consideriamo un nostro successo. Le disposizioni in materia di infrastrutture di trasmissione, il sistema di risposte alle crisi a livello dell'Unione, la valutazione comune dei rischi e, sulla base di questo, la creazione di piani di prevenzione e di emergenza, così come l'inclusione dell’aspetto geopolitico nella valutazione, dimostrano non solo il successo negoziale dei deputati, ma pongono anche le basi per orientare maggiormente la politica energetica verso la visione europea, cosa che il Parlamento aveva già tentato di ottenere nel corso del precedente mandato.</p>
    </intervention>
    <intervention id="2-066" speaker_id="38601" name="Vladimir Urutchev" is_mep="True" mode="written">
      <p sl="bg">Sono passati soli 18 mesi dall’interruzione dell’approvvigionamento di gas lungo la rotta Russia-Ucraina-Unione europea del gennaio 2009. In quel momento la Bulgaria è stato il paese più colpito, ma l'intera Unione europea si è resa conto della vulnerabilità soprattutto dei paesi dell'Europa centrale e orientale in termini di sicurezza dell'approvvigionamento di gas. È per questo che accolgo con favore l'adozione della relazione dell'onorevole Vidal-Quadras, che fornisce una risposta legislativa paneuropea in caso di simili crisi del gas e delle relative conseguenze. A prescindere dalla natura globale della risoluzione legislativa in materia di sicurezza di approvvigionamento di gas, desidero sottolineare i seguenti aspetti: la creazione di una rete integrata di gas dell'Unione europea con capacità di flusso invertito tra i singoli paesi, la garanzia dell'accesso transfrontaliero agli impianti di stoccaggio e il mantenimento della trasmissione transfrontaliera del gas nei casi in cui venga attivato il massimo livello di crisi, denominato “Emergency”. Per quanto riguarda il mio paese, la Bulgaria, l’adempimento di questi requisiti significa in ultima analisi che si stanno istituendo dei collegamenti con i paesi vicini, che la Bulgaria disporrà di maggiori possibilità di stoccare gas nel proprio territorio e che avremo ora un'alternativa alla nostra dipendenza da un unico fornitore esterno di gas. Questa nuova normativa comunitaria pone infatti termine al monopolio di Gazprom nelle forniture di gas nel nostro paese entro i prossimi quattro anni. Grazie per la vostra attenzione.</p>
    </intervention>
    <intervention id="2-067" speaker_id="96778" name="Artur Zasada" is_mep="True" mode="written">
      <p sl="pl">Mi congratulo con il relatore per il documento molto ben progettato. Dopo negoziati lunghi e complessi, è stato possibile raggiungere un compromesso a livello europeo. Considero di particolare rilievo gli elementi dell'accordo sia per l'obbligo di elaborare, entro due anni, piani di prevenzione e di emergenza in tutti gli Stati membri, sia per l'obbligo di dichiarare un’emergenza dell'Unione su richiesta di due paesi. Un altro successo dei negoziati è infine l'obbligo di consentire il flusso invertito nei gasdotti a tre anni dalla data di entrata in vigore del regolamento. Mi congratulo di nuovo con il relatore. Questo documento è un importante passo verso una vera e propria comunità energetica europea.</p>
    </intervention>
  </section>
  <section id="creitem4" title="4. Vertice UE-Cina del 6 ottobre 2010 (discussione)">
    <intervention id="2-069" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sul vertice UE-Cina del 6 ottobre 2010 [2010/2862(RSP) ].</p>
    </intervention>
    <intervention id="2-070" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signora Presidente, sono lieta di trovarmi qui oggi a discutere i preparativi per il 13° vertice UE-Cina. Il vertice è di particolare importanza quest’anno perché ricorre il trentacinquesimo anniversario dell’inizio delle relazioni diplomatiche tra Unione europea e Cina e perché utilizzeremo per la prima volta l’assetto del trattato di Lisbona.</p>
      <p sl="en">Durante il Consiglio europeo della scorsa settimana i capi di Stato e di governo hanno parlato delle sfide e delle opportunità che le relazioni con un partner strategico come la Cina comportano per l’Unione europea. La discussione era stata preparata a Gymnich, il weekend precedente, nel corso di un meeting informale tra i ministri degli esteri dell’UE al quale ho partecipato assieme all’Alto rappresentante per la politica estera e di sicurezza comune e Vicepresidente della Commissione (AR/VP) Ashton e numerosi altri Commissari. Si sono manifestate la necessità e la volontà di agire con maggiore integrazione e coerenza. È necessario definire cosa vogliamo ottenere dai nostri partner strategici e le nostre 27 voci devono veicolare lo stesso messaggio.</p>
      <p sl="en">Gli ultimi 35 anni hanno visto un enorme intensificarsi delle relazioni tra UE e Cina, soprattutto in campo economico. Siamo partner commerciali importanti gli uni per gli altri. Le aziende europee stanno traendo beneficio dalla continua crescita economica cinese, ma sono necessarie una maggiore apertura del mercato cinese e una migliore attuazione delle norme, ad esempio nell’ambito degli appalti pubblici e dei diritti di proprietà intellettuale.</p>
      <p sl="en">Il 13° vertice UE-Cina è il primo a svolgersi nel quadro dell’assetto introdotto dal trattato di Lisbona. È nostra intenzione adottare una prospettiva lungimirante e agire in partenariato per affrontare sfide globali come il cambiamento climatico, la necessità di mantenere i mercati aperti e un accesso equo alle risorse prime, la stabilità internazionale e infine lo stato di diritto.</p>
      <p sl="en">Prenderemo in considerazione il ruolo dei vari dialoghi politici e di settore tra l’UE e la Cina. Discuteremo l’accordo di partenariato e di cooperazione e in particolare la sua portata, in modo da porre le basi per un quadro legale e istituzionale mirante all’ulteriore sviluppo del partenariato.</p>
      <p sl="en">I diritti dell’uomo rappresentano il filo d’argento della politica estera dell’Unione europea e, nonostante permangano differenze significative, in questo ambito è importante discutere sia dei diritti dell’uomo sia dello stato di diritto nel corso del prossimo vertice. Un possibile punto di partenza potrebbero essere esempi di collaborazione concreti e positivi come la CESL, la scuola di legge UE-Cina.</p>
      <p sl="en">Il 13° vertice UE-Cina avrà luogo qualche settimana prima di due fondamentali eventi internazionali, vale a dire il vertice G-20 di novembre a Seul e la conferenza di Cancún sui cambiamenti climatici. Uno tra gli obiettivi importanti del vertice sarà la ricerca di un terreno comune con la Cina al fine di ottenere un allineamento tra le sue posizioni e le nostre priorità.</p>
      <p sl="en">È importante inoltre eliminare i pregiudizi e stabilire dei legami interpersonali. A questo proposito avrà luogo per la prima volta un forum culturale a latere del vertice. Il 2011 sarà dichiarato Anno della gioventù per Europa e Cina al fine di rafforzare la comprensione reciproca tra i giovani europei e cinesi e di promuovere il dialogo interculturale, che invece sarà il tema principale del 2012, dedicato appunto a questo aspetto.</p>
      <p sl="en">Il vertice giunge dopo un anno molto ricco per quanto riguarda il dialogo politico grazie all’ingente numero di incontri ad alto livello svoltisi da gennaio a questa parte, quali ad esempio la visita alla scuola di legge guidata dal Presidente Barroso e la visita a inizio settembre di Catherine Ashton in Cina per il primo ciclo del dialogo strategico. Un meeting del dialogo commerciale ed economico ad alto livello è programmato per novembre. I Commissari Almunia, Rehn ed io guideremo una delegazione dell’Unione europea composta da numerosi altri Commissari.</p>
      <p sl="en">Onorevoli colleghi, nei confronti della Cina condividiamo tutti gli obiettivi di ulteriore sviluppo, maggiore apertura e trasparenza, adesione agli standard internazionali di rispetto dei diritti dell’uomo, disponibilità all’ingresso di aziende internazionali ed europee a parità di condizioni con le imprese locali e infine cooperazione sulle sfide globali. Il raggiungimento di questi obiettivi dipende dalla nostra costanza nel perseguire e intensificare la cooperazione. In questo modo saremo in grado di sviluppare ulteriormente le relazioni bilaterali e di risolvere quindi questioni spinose per entrambi.</p>
      <p sl="en">Il vertice di ottobre rappresenta un’opportunità per stilare un bilancio delle nostre relazioni e discutere su come intendiamo svilupparle negli anni a venire.</p>
    </intervention>
    <intervention id="2-071" speaker_id="28474" name="Ioannis Kasoulides" is_mep="True" mode="spoken">
      <p sl="en">a nome del gruppo PPE. – Signora Presidente, un partenariato strategico tra Cina e Unione europea è pienamente giustificato dal livello di globalizzazione e multilateralità del pianeta, dall’esistenza di sfide come il cambiamento climatico, la sicurezza dell'approvvigionamento energetico, la non-proliferazione nucleare, Iran e Corea del Nord, dalle questioni di sicurezza comune quali terrorismo e pirateria e infine dall’impegno di riappacificazione di aree instabili come il Medio Oriente.</p>
      <p sl="en">L’Unione europea è il primo partner commerciale della Cina, che è a sua volta il secondo partner per l’UE e il paese dal quale importiamo il maggior volume di prodotti di manifattura. Il deficit commerciale a favore della Cina è dovuto in parte alle difficoltà di accesso ai mercati cinesi. Gli sforzi di potenziare l’accordo di partenariato e cooperazione prevedono i seguenti punti chiave: gli ostacoli non tariffari, i diritti di proprietà intellettuale e l’accesso agli appalti pubblici.</p>
      <p sl="en">Nelle relazioni con la Cina non perseguiamo esclusivamente gli interessi reciproci, ma anche il rispetto dei nostri valori. In un contesto di dialogo politico ed equivalenza, l’Unione europea incoraggia la transizione cinese verso una società aperta, basata sullo stato di diritto e sul rispetto dei diritti dell’uomo. Noi esortiamo la Cina, sempre nel pieno rispetto per la sua integrità territoriale, a tutelare i diritti dell’uomo in Tibet e in altre province cinesi. Accogliamo con favore i recenti accordi con Taiwan, se visti nel contesto della politica di unità cinese. La crisi economica mondiale ha dato prova dell’interdipendenza globale.</p>
      <p sl="en">Inoltre accogliamo favorevolmente il progresso e la ripresa economica cinese in quanto fattori di stabilità e incoraggiamo un ulteriore apprezzamento del renminbi al fine di eliminare le distorsioni del sistema monetario mondiale.</p>
    </intervention>
    <intervention id="2-072" speaker_id="23707" name="Libor Rouček" is_mep="True" mode="spoken">
      <p sl="cs">a nome del gruppo S&amp;D. – Signora Presidente, signor Commissario, onorevoli colleghi, gli Stati dell’Unione europea e la Cina si trovano di fronte ai medesimi problemi e sfide globali: il superamento della crisi economica mondiale, il cambiamento climatico, il terrorismo, la diffusione delle armi di distruzione di massa, le migrazioni incontrollate e molte altre sfide. Non saremo in grado di risolvere alcuno di questi problemi da soli, dobbiamo collaborare e cercare partner per soluzioni comuni, e in quest’ambito Unione europea e Cina sono partner strategici naturali.</p>
      <p sl="cs">Oggi, mentre si sta svolgendo a New York il Global Land and Poverty Summit, il vertice mondiale su povertà e territorio, sotto l’egida delle Nazioni Unite, ritengo sia rilevante accennare al fatto che Unione europea e Cina siano partner particolarmente appropriati per quanto riguarda il problema della lotta alla povertà a livello globale. I membri del http://www.europarl.europa.eu/members/expert/politicalBodies/search.do?group=2953&amp;language=IT" \o "Gruppo dell'Alleanza Progressista di Socialisti e Democratici al Parlamento Europeo" dell’Alleanza progressista di Socialisti e Democratici al Parlamento europeo si aspettano che i rappresentanti europei facciano chiara menzione dei seguenti problemi bilaterali in occasione del vertice UE-Cina del 6 ottobre: sostegno al commercio bilaterale, accesso al mercato cinese per beni e servizi europei, inclusi gli appalti pubblici naturalmente, protezione dei diritti d’autore, protezione degli standard di legge in materia di impiego e lavoro, diritti dell’uomo, sviluppo del turismo, programmi di scambio tra studenti e giovani eccetera.</p>
    </intervention>
    <intervention id="2-073" speaker_id="97229" name="Niccolò Rinaldi" is_mep="True" mode="spoken">
      <p sl="it">a nome del gruppo ALDE . – Signora Presidente, onorevoli colleghi, signor Commissario, un Vertice tra Cina e Unione europea è uno specchio tra due amici che hanno reciproche ragioni di soddisfazione, ma che per certi aspetti sono entrambi vecchi, perché Europa e Cina hanno contribuito assieme a un mondo più sicuro e anche più prospero.</p>
      <p sl="it">La politica commerciale rappresenta un fattore cruciale in questo sforzo congiunto, anche se qualcosa non va, se è vero che negli ultimi cinque anni il deficit commerciale europeo è triplicato, un dato non sostenibile per l'Unione europea e un dato forse inevitabile, visto il costante dumping sociale e ambientale, il primato mondiale di medicine contraffatte, il mercato chiuso ai servizi, l'indisponibilità a partecipare all'ACTA, i riflessi da parte cinese di una politica chiusa anche sui diritti umani: dall'oppressione del Tibet, soffocato nella sua dimensione culturale, spirituale ed etnica, a questo ostinato mancato riconoscimento della sovranità di fatto di Taiwan, alle repressioni della libertà di espressione dei media e di Internet, fino alla vergogna di un uso sistematico della pena di morte.</p>
      <p sl="it">Tutto ciò per noi è politica vecchia – e lo dobbiamo dire ai nostri amici cinesi – perché offende l'intelligenza di questo popolo, da sempre una civiltà al passo coi tempi. Tuttavia, abbiamo poche lezioni da impartire alla Cina, al contrario, ogni vantaggio competitivo dalla Cina anche nella politica commerciale deriva dal fatto che la Cina ha un miliardo e mezzo di abitanti e un ministro degli Esteri, un miliardo e mezzo di abitanti e una politica fiscale, un miliardo e mezzo di abitanti e una moneta, e l'Europa dei 27 + 1, delle sue esitazioni costanti, quando si specchia con la Cina, ha molto da imparare e ritrovare la sua unità.</p>
    </intervention>
    <intervention id="2-074" speaker_id="96739" name="Reinhard Bütikofer" is_mep="True" mode="spoken">
      <p sl="de">a nome del gruppo Verts/ALE. – Signora Presidente, Commissario De Gucht, concordo con la vostra premessa di base secondo cui l’Unione europea deve lavorare verso un partenariato strategico con la Cina. Se però il passo successivo del nostro approccio consistesse come sempre, o quasi, nell’affrontare di nuovo il tema del mercato cinese, allora credo che limiteremmo le potenzialità di questa relazione strategica. Stiamo sottovalutando la Cina e la nostra responsabilità di europei.</p>
      <p sl="de">Vorrei quindi prendere in considerazione alcune questioni che vanno oltre le certamente importanti relazioni economiche tra noi e i cinesi. Nel corso di una recente visita in Vietnam, il Segretario di Stato americano Hillary Clinton ha compiuto una mossa a sorpresa in tema di sicurezza nel Mar Cinese meridionale adottando una posizione che potrebbe rivelarsi interessante per noi europei: ha infatti attuato una strategia di gestione dei conflitti multilaterali in una area geografica complessa che ricopre un’importanza economica anche per noi. Esiste una posizione europea a riguardo? Condividiamo l’approccio americano o non abbiamo formato un parere in merito?</p>
      <p sl="de">A breve si svolgerà il prossimo vertice sul cambiamento climatico a Cancún. Durante l’ultimo vertice i cinesi non spiccarono per spirito di collaborazione, e lo dico con un pizzico di ironia. A questo riguardo avremmo potuto anche noi fare maggiore autocritica. Esiste una strategia europea di cooperazione con la Cina in campo climatico per uscire dall’empasse a Cancún e dopo Cancún? È assodato che al momento il contributo americano in questo senso sia inesistente a causa di problemi politici interni.</p>
      <p sl="de">Naturalmente dobbiamo considerare anche le questioni di politica economica. Quando voi però fate riferimento a materie prime e terre rare, il Parlamento sarebbe interessato a conoscere la vostra strategia in merito. Intendiamo minacciare la Cina con sanzioni da parte dell’Organizzazione mondiale del commercio? Credete che si tratti della strategia giusta o prevedete invece una strategia di cooperazione per sostenere i cinesi, ad esempio, nella risoluzione dei propri problemi in quest’area tramite il trasferimento di tecnologie? Mi auguro che non si parli solo di partenariato strategico, ma anche della strategia e degli obiettivi strategici europei utili al raggiungimento del partenariato.</p>
    </intervention>
    <intervention id="2-075" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL. – Onorevoli colleghi, da 30 anni a questa parte si rinnova costantemente lo stupore degli osservatori stranieri di fronte al tasso di crescita dell’economia nazionale cinese. In questo lasso di tempo un paese in via di sviluppo, in cui la stragrande maggioranza dei cittadini sussiste grazie a un’agricoltura non meccanizzata, ha recuperato secoli di arretratezza rispetto ai paesi economicamente evoluti nel resto del mondo con un tasso di sviluppo ineguagliato da molto tempo. Alcuni uomini di Stato e commentatori politici dimenticano che si tratta pur sempre di un paese in via di sviluppo, in cui il fabbisogno alimentare del 70 per cento della popolazione dipende dall’agricoltura non meccanizzata: se il raccolto è buono, la famiglia ha di che mangiare, in caso contrario soffre la fame. Si può paragonare il grado di sviluppo raggiunto dalla Cina al giorno d’oggi con quello dei paesi industrializzati della seconda metà del XIX secolo. Solo tenendo ben presente questo fattore fondamentale sarà possibile giungere ad accordi reciprocamente vantaggiosi nel corso del vertice, evitando sia di avventurarci nelle sabbie mobili della storia recente, sia di forzare i nostri partner a compiere enormi balzi in una qualsiasi delle aree menzionate. Se ciò avvenisse, i cinesi si dimostrerebbero estremamente riluttanti a subire le pressioni dell’Unione europea e chiunque ricordi le conseguenze del progresso degli anni ’60 sa cosa intendo.</p>
    </intervention>
    <intervention id="2-076" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo EFD. – Il mercato cinese tenta molte aziende europee, ma la strada per accedervi è bloccata da una giungla di leggi retroattive e spesso mutevoli.</p>
      <p sl="nl">Il documento di sintesi pubblicato dalla Camera di commercio europea di Pechino all’inizio di settembre (quindi piuttosto di recente) spiega il problema in modo estremamente chiaro in ben 647 pagine e 380 raccomandazioni al governo cinese. Da parte di Consiglio e Commissione mi aspetto quindi l’inclusione nell’agenda del prossimo vertice di questo documento fondamentale per il miglioramento delle relazioni UE-Cina. La Camera di commercio europea ha ragione a pretendere che Consiglio e Commissione rappresentino e difendano gli interessi delle aziende europee in Cina con voce chiara, univoca ed europea.</p>
    </intervention>
    <intervention id="2-077" speaker_id="103132" name="Lucas Hartong" is_mep="True" mode="spoken">
      <p sl="nl">Signora Presidente, desidero fortemente richiamare la sua attenzione sul ruolo della Cina nei confronti della Corea del Nord. Nel corso della recente visita in Cina del dittatore Kim Jong, il Presidente cinese Hu Jintao ha espresso l’intenzione di aumentare gli scambi commerciali con la Corea del Nord. Questa decisione è fonte di estrema preoccupazione per il mio gruppo, il Partij voor de Vrijheid (partito olandese per la libertà).</p>
      <p sl="nl">Da una parte noi auspichiamo un rapido rovesciamento del disumano regime nordcoreano, dall’altra la Cina lo sta effettivamente sostenendo. Attualmente in Cina vive un certo numero di rifugiati nordcoreani, in particolare di religione cristiana, molto spaventati, tra i quali vi sono anche molti bambini. Non appena la polizia li individua scattano immediatamente il rimpatrio in Corea del Nord e la reclusione nei campi di lavoro. Nonostante il paese stia conducendo test nucleari e affamando la propria popolazione, gode comunque del sostegno politico della Cina.</p>
      <p sl="nl">Invito la Commissione a esprimersi sull’opportunità che l’Unione europea mantenga rapporti commerciali con un paese in cui i diritti dell’uomo sono calpestati a livello tale da perseverare nel rimpatrio dei rifugiati nordcoreani. A questo proposito invito l’Unione europea a includere la Corea del Nord nell’agenda politica dei negoziati a venire.</p>
    </intervention>
    <intervention id="2-078" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Signora Presidente, la discussione odierna è in effetti incentrata sulle modalità di impostazione di un partenariato strategico con la Cina, in base al suo potenziale economico o al nostro sistema di valori, in particolare per quanto riguarda i diritti dell’uomo che devono essere di natura universale.</p>
      <p sl="es">Secondo Garton Ash, un brillante analista britannico, le relazioni con la Cina presentano quattro problemi che in inglese iniziano tutti con la lettera “t”, ovvero il commercio (trade), Taiwan, il Tibet (a questo proposito vorrei ricordare all’Aula la sospensione del vertice UE-Cina nel 2008) e infine Tienanmen per quanto riguarda la questione dei diritti dell’uomo.</p>
      <p sl="es">È ovvio che, come ha affermato l’onorevole Kasoulides, nessuna delle attuali sfide globali, tra cui la globalizzazione, l’economia digitale, la riforma del sistema finanziario, la questione della sicurezza, la lotta contro la proliferazione nucleare (si veda l’esempio dell’Iran), la conservazione delle risorse ambientali e naturali o la sicurezza dell’approvvigionamento energetico, può essere risolta senza la cooperazione della Cina.</p>
      <p sl="es">Gli Stati Uniti sono riusciti a impostare con la Cina una relazione strutturata, se pur non scevra di problemi. Il Presidente Bush aveva onorato il Dalai Lama con la medaglia d’oro del Congresso, eppure le relazioni tra i due paesi sono ancora attivi.</p>
      <p sl="es">Signor Commissario, considerando l’importanza della Cina sulla scena mondiale, nel Consiglio di sicurezza delle Nazioni Unite, all’interno del G20 e del BRIC, noi dell’Unione europea saremo capaci di costruire e consolidare questo rapporto? Ma soprattutto, signora Presidente, saremo in grado di facilitare il cammino della Cina verso la libertà vista l’unicità del suo sistema di capitalismo di Stato?</p>
      <p sl="es">Ritengo, signora Presidente, che questa sia la domanda più importante e chiedo a lei, signor Commissario, di difendere il nostro sistema di valori in occasione del prossimo vertice, così come di mostrare al contempo un certo pragmatismo.</p>
    </intervention>
    <intervention id="2-079" speaker_id="2319" name="Henri Weber" is_mep="True" mode="spoken">
      <p sl="fr">Signora Presidente, in occasione di una discussione tanto importante avrei invitato la baronessa Ashton, o almeno un membro del Consiglio, a essere presente.</p>
      <p sl="fr">Buone nuove dalla Cina! Il paese ha deciso di fare da pioniere nell’ambito della tecnologia verde investendo il 38 per cento del suo massiccio piano di risanamento in queste industrie di nuova concezione. La Cina è già il massimo produttore ed esportatore di pannelli solari e turbine eoliche al mondo.</p>
      <p sl="fr">Questa nuova direzione ci vedrebbe estremamente soddisfatti e contribuirebbe alla riduzione dei livelli di inquinamento in Cina e nel resto del mondo, se solo la produzione avvenisse secondo le regole dell’OMC. Purtroppo non è così.</p>
      <p sl="fr">Le aziende esportatrici cinesi godono di ingenti aiuti da parte delle banche statali e delle autorità locali. Nonostante alcuni mercati di tecnologie verdi siano aperti ad aziende e investimenti stranieri, molti altri rimangono contingentati o perfino chiusi. Le industrie europee sono in pericolo a causa di questa concorrenza sleale.</p>
      <p sl="fr">Signor Commissario, la Cina ha firmato gli accordi dell’OMC e l’Unione europea deve assicurarsi che ne rispetti rigorosamente le regole.</p>
    </intervention>
    <intervention id="2-080" speaker_id="4335" name="Marielle De Sarnez" is_mep="True" mode="spoken">
      <p sl="fr">Signora Presidente, ritengo sia giunto il momento di prendere in considerazione la questione delle relazioni europee con la Cina e di definire una nuova strategia. Ho tre proposte a riguardo.</p>
      <p sl="fr">Innanzitutto, come affermato dal Presidente del Consiglio, serve reciprocità. Le aziende cinesi, ad esempio, non possono continuare ad aprire negozi in Europa mentre alle loro controparti europee è negato l’accesso al mercato pubblico cinese. È necessario operare una scelta e mi aspetto che si agisca a riguardo.</p>
      <p sl="fr">In secondo luogo, l’Unione non può più tollerare la pratica del dumping a livello sociale, di salute e ambientale senza reagire, perché questo fenomeno è direttamente responsabile di un numero eccessivo di trasferimenti di produzione fuori dai confini europei. Inoltre la Commissione non può più considerare un costo della mano d’opera ridicolmente basso e le deprecabili condizioni di lavoro come “vantaggi competitivi naturali”. Signor Commissario, insisto affinché la Commissione cambi orientamento su questo punto.</p>
      <p sl="fr">In terzo luogo, non è più possibile ignorare la questione dei diritti dell’uomo e l’aperto sostegno di Pechino ad esempio a Iran, Corea del Nord o Myanmar rappresenta un ovvio problema. L’obiettivo dell’Unione europea è sempre stato di incoraggiare lo sviluppo della democrazia e delle democrazie, pertanto su questo punto non possiamo transigere minimamente.</p>
    </intervention>
    <intervention id="2-081" speaker_id="2054" name="Heidi Hautala" is_mep="True" mode="spoken">
      <p sl="fi">Signora Presidente, recentemente si è notata la vistosa perplessità dell’Unione europea di fronte al crescente potere della Cina, che si riflette anche sul dialogo in tema di diritti dell’uomo. Il dialogo nel quale ci siamo impegnati con la Cina si trova per questo in una sorta di crisi che dobbiamo risolvere.</p>
      <p sl="fi">Vorrei portare l’attenzione sulle recenti affermazioni del Primo ministro della Cina, che riveste un ruolo sempre più forte sulla scena politica mondiale, sulla potenziale inutilità dei successi economici cinesi in mancanza di riforme politiche interne. Si è spinto perfino ad affermare la necessità che i cittadini godano dei diritti di accesso all’informazione, di partecipare ai processi decisionali, di diffondere le proprie opinioni ed infine di monitorare il potere del governo.</p>
      <p sl="fi">Mi auguro che durante il vertice UE-Cina si affrontino di nuovo questi temi con maggiore serietà. Dato che i rappresentanti cinesi ci ripetono sempre che il paese opera in armonia con i bisogni della maggioranza, dobbiamo essere in grado di dimostrare che i veri portavoce della maggioranza sono invece quei coraggiosi individui, molti dei quali incarcerati per le proprie opinioni, che portano all’attenzione di tutti abusi imperanti, quali lo scandalo del latte, la fatiscenza delle scuole e lo scandalo dell’HIV. In questo modo sarebbe forse possibile stabilire un nuovo dialogo con la Cina sui diritti dell’uomo.</p>
      <p sl="fi">Forse dare atto alla Cina che vi sono state riforme positive nel sistema giudiziario e che la tortura incontra sempre maggiore disapprovazione potrebbe essere una soluzione per affrontare una problematica tanto seria. Va anche precisato che ultimamente il numero di crimini puniti con la pena capitale si è ridotto. Tutte questi elementi ci danno motivo per continuare un solido dialogo con la Cina in materia di diritti dell’uomo.</p>
    </intervention>
    <intervention id="2-082" speaker_id="96669" name="Joe Higgins" is_mep="True" mode="spoken">
      <p sl="en">Signora Presidente, il vertice UE-Cina ha una forte rilevanza per le grandi aziende con sede in Europa che mirano alla possibilità di produrre in Cina con più flessibilità, ottenendo quindi maggiori profitti, profitti che creano sulla pelle di decine di milioni di operai cinesi sfruttati in maniera vergognosa, costretti a emigrare da una parte all’altra del paese, privati di qualsiasi diritto a livello umano e lavorativo. La manodopera cinese costa alle grandi aziende il 2,7 per cento del costo della manodopera statunitense.</p>
      <p sl="en">Il vertice riveste grande importanza anche per il regime cinese, il cui obiettivo è intensificare gli scambi commerciali con l’Unione europea. Contrariamente a quanto afferma il Commissario al commercio in maniera tanto diplomatica, la Cina è un regime terribilmente repressivo che viola sistematicamente i diritti dell’uomo, i diritti politici e dei lavoratori. I lavoratori cinesi però hanno iniziato a mobilitarsi per veder riconosciuto il loro diritto di costituire sindacati liberi e indipendenti a tutela che dei loro interessi.</p>
      <p sl="en">In particolare, negli ultimi mesi si è verificata in tutto il paese un’ondata di scioperi da parte di giovani lavoratori, il cui messaggio per il regime e le grandi aziende europee è che non intendono più essere trattati come bulloni anonimi nello spietato ingranaggio della produzione capitalista e della speculazione occidentale. Possano i lavoratori europei dare loro un sostegno costante nella lotta per la giustizia.</p>
    </intervention>
    <intervention id="2-083" speaker_id="28219" name="Daniel Caspary" is_mep="True" mode="spoken">
      <p sl="de">Signora Presidente, sostengo pienamente gli oratori precedenti che hanno parlato di valori, libertà e diritti dell’uomo in riferimento alla dittatura comunista in Cina, ma oggi vorrei concentrarmi su alcune questioni economiche. La Cina non è più un paese in via di sviluppo, bensì la seconda potenza economica mondiale.</p>
      <p sl="de">Nel 2009, l’anno della crisi economica, il tasso di crescita cinese ha raggiunto il 9 per cento, superando poi l’11 per cento nella prima metà del 2010. È necessario quindi affrontare un certo numero di questioni perché le relazioni economiche tra Unione europea e Cina continuano a essere offuscate dall’esistenza di barriere commerciali, soprattutto da parte cinese. Negli ultimi mesi ho ricevuto un numero crescente di segnalazioni da parte di uomini d’affari che lamentano un peggioramento del clima commerciale in Cina. Molti mercati, quali ad esempio l’industria edilizia o il settore finanziario, rimangono chiusi, gli investimenti diretti incontrano problemi e la tutela dei diritti d’autore risulta ancora largamente insufficiente. Gli ostacoli non tariffari sono frequenti e il certificato obbligatorio cinese in campo informatico rappresenta un duro scoglio per le aziende europee. A confermare quanto insoddisfacente sia la nostra attuale collaborazione con la Cina vi è la mancanza di accesso al sistema degli appalti pubblici e alle materie prime, unita al crescente numero di casi di anti-dumping, ai sussidi all’esportazione, alle restrizioni sulle importazioni, ai casi di pirateria e contraffazione.</p>
      <p sl="de">La Cina però è un partner paritario e deve quindi assumersi la responsabilità di contribuire all’efficace funzionamento dell’economia mondiale. Non le si deve consentire di tenere fuori le aziende straniere dal proprio mercato. Commissario De Gucht, in Commissione ha affermato che l’Unione europea deva mantenersi sì aperta, ma non in maniera ingenua. Concordo pienamente con la sua opinione e apprezzo incondizionatamente la chiarezza con cui lei spesso si esprime. La invito perciò a mantenere questa chiarezza anche nel corso dei colloqui in Cina.</p>
      <p sl="de">Oltre a monitorare con maggiore attenzione gli interessi delle aziende europee e a rappresentarle con più efficacia, la Commissione deve obbligare finalmente la Cina a rispettare gli impegni derivanti dall’adesione all’OMC. Il raggiungimento di un partenariato soddisfacente tra Cina ed Europa mi sta estremamente a cuore, ma perché ciò avvenga è necessaria una vera disponibilità a collaborare da entrambe le parti.</p>
    </intervention>
    <intervention id="2-084" speaker_id="4348" name="Emilio Menéndez del Valle" is_mep="True" mode="spoken">
      <p sl="es">Signora Presidente, signor Commissario, l’offensiva cinese nel campo delle esportazioni e degli investimenti sta investendo praticamente tutti i continenti. L’aumento del commercio e degli investimenti è stato ingente e, secondo le previsioni, nel 2014 la Cina supererà l’Europa divenendo il secondo mercato per le esportazioni dell’America latina, mentre quest’ultima nel 2015 importerà più dalla Cina che dall’Europa.</p>
      <p sl="es">A mio avviso va però fatta una considerazione interessante: l’Unione europea potrebbe scongiurare questa situazione se gli accordi di partenariato con l’America centrale, l’accordo commerciale multilaterale tra UE, Perù e Colombia e i futuri accordi con il Mercosur stimoleranno gli scambi commerciali bilaterali tra Unione europea e America latina.</p>
      <p sl="es">Durante l’ultimo vertice UE-Cina nel 2009, entrambe le parti hanno mostrato sostegno verso un dialogo a tre tra Unione europea, Cina e Africa e la disponibilità di esplorare possibili aree di cooperazione. Mi chiedo se la Commissione, anche in considerazione dell’assenza del Consiglio, non ritenga opportuno promuovere un simile dialogo tra Unione europea, Cina e America latina in occasione del prossimo vertice.</p>
    </intervention>
    <intervention id="2-085" speaker_id="840" name="Charles Goerens" is_mep="True" mode="spoken">
      <p sl="fr">Signora Presidente, la Cina di oggi è uno Stato immensamente ricco e vanta una crescita economica che ogni anno oscilla tra l’8 e il 15 per cento. Grazie a questo risultato economico si è meritata il titolo di laboratorio del mondo, mentre gli Stati Uniti da alcune decine di anni hanno assunto il ruolo di paese consumatore per eccellenza.</p>
      <p sl="fr">La Cina produce e vende, stimolando il consumo americano perché, oltre ai beni venduti, fornisce agli Stati Uniti il credito al consumo. Incoraggiando più il consumo negli Stati Uniti del proprio, la Cina si ritrova quindi sommersa di simili richieste anche dal resto del mondo.</p>
      <p sl="fr">L’interdipendenza strategica tra Stati Uniti e Cina è tale che l’impatto di qualsiasi cambiamento reale in questo strano partenariato si estende ben oltre i confini dei due paesi. Sebbene anche le relazioni tra Unione europea e Cina siano decisive, è ovvio che le due controparti hanno meno punti in comune nelle aree più importanti.</p>
      <p sl="fr">Finché sarà interesse di Cina e Stati Uniti lasciare che un euro estremamente forte limiti le esportazioni europee, ci troveremo in una posizione di debolezza. Allo stesso tempo, l’ingresso nel Consiglio di sicurezza delle Nazioni Unite come membro con diritto di veto ha reso la Cina una forza da non sottovalutare nel campo delle relazioni internazionali.</p>
      <p sl="fr">È necessario considerare un paese come la Cina, che nel corso dell’anno è divenuta la seconda potenza militare al mondo, da molteplici punti di vista. La stabilità ora dipende anche dalla Cina. Per tutti i motivi elencati vorrei aggiungere che abbiamo urgente bisogno di una strategia europea per le relazioni esterne.</p>
    </intervention>
    <intervention id="2-086" speaker_id="97199" name="Crescenzio Rivellini" is_mep="True" mode="spoken">
      <p sl="it">Signora Presidente, onorevoli colleghi, nel Vertice Unione europea – Cina sono molti i temi principali che saranno affrontati. Credo che uno dei temi principali sia la promozione di un commercio libero ed equo e la definitiva graduale integrazione della Cina sulla scena economica mondiale come partner responsabile e affidabile.</p>
      <p sl="it">Fino ad oggi, benché la Cina sia entrata nell'OMC da quasi 10 anni, precisamente l'11 novembre 2001, e abbia beneficiato di sostanziali vantaggi, non vi è stata una reciprocità degli impegni e miglioramenti per agevolare l'accesso da parte degli investitori internazionali in alcuni settori del loro mercato.</p>
      <p sl="it">In particolare, le problematiche relative all'apertura del mercato degli appalti pubblici, la proprietà intellettuale e la contraffazione, i sussidi all'esportazione e il mercato delle valute, non hanno avuto sostanziali miglioramenti, e le difficoltà per le imprese internazionali rimangono pressoché identiche anche se, ripeto, la Cina è entrata nell'OMC da molti anni.</p>
      <p sl="it">Il mercato cinese è in continua espansione, le politiche aggressive della stessa relative ai sussidi alle esportazioni e all'uso strumentale agevolato del valore della sua valuta, il safari in Africa per accaparrarsi materie prime, sono elementi che preoccupano chi teme uno squilibrio economico mondiale che può portare a minare la pace nel mondo.</p>
      <p sl="it">Pertanto, è giusto oggi porci qualche domanda: è stato utile fare entrare l'11 novembre 2001 la Cina nell'OMC senza preventivamente concordare gli obblighi della stessa? Al Commissario al commercio chiedo cortesemente: che fine hanno fatto i negoziati per un nuovo accordo di partenariato e cooperazione – partnership and cooperation agreement – concordati nel dicembre 2005, iniziati nel gennaio 2007 e, a quanto mi risulta, bloccati per quanto riguarda gli aspetti economici?</p>
      <p sl="it">Il meeting del 6 ottobre 2010 può essere un'occasione per concludere accordi che diano alle aziende internazionali libero accesso al mercato? Nel prossimo meeting si possono discutere delle certificazioni delle licenze per l'accesso al mercato cinese, in particolare per i contratti e gli appalti pubblici, senza che il know-how delle aziende internazionali debba essere loro consegnato?</p>
      <p sl="it">Attendo pertanto di ascoltare dal Commissario al commercio precise indicazioni su tutto ciò e le sue idee in relazione al prossimo meeting.</p>
    </intervention>
    <intervention id="2-087" speaker_id="96918" name="Derek Vaughan" is_mep="True" mode="spoken">
      <p sl="en">Signora Presidente, il vertice riveste una grande importanza per l’Unione europea e dobbiamo fare in modo che lo stesso valga anche per la Cina. Non dubito che la Cina voglia un’Europa forte e integrata e un mondo multipolare piuttosto che bipolare e dobbiamo accogliere con favore queste intenzioni.</p>
      <p sl="en">È necessario assicurare l’adozione da parte dell’Unione europea di un approccio forte e coordinato su numerose questioni importanti, quali i rapporti commerciali, i diritti di proprietà intellettuale (DPI), il cambiamento climatico e l’energia, per garantire l’accesso a un mercato cinese enorme e ancora in crescita. La questione energetica in particolare rappresenta un aspetto fondamentale sia per l’Unione europea che per la Cina. Ritengo pertanto vi siano vari punti importanti da discutere, dalla cooperazione su temi come le tecnologie energetiche pulite allo scambio di tecnologie come i sistemi per la cattura e lo stoccaggio dell’anidride carbonica (CCS). La discussione di questi temi ci aiuterà a tutelare l’ambiente e favorirà la nostra politica energetica.</p>
    </intervention>
    <intervention id="2-088" speaker_id="1263" name="Elmar Brok" is_mep="True" mode="spoken">
      <p sl="de">Signora Presidente, Commissario De Gucht, un partenariato strategico prevede che ciascun partner si esprima in maniera chiara e univoca. Sfortunatamente uno dei due, ovvero l’Unione europea, è ancora lontana da questo risultato in molte aree, in particolare in relazione alle questioni economiche. Un partenariato strategico si forma quando i partner si trovano condividono le responsabilità. Diventa quindi estremamente rilavante il tema del partenariato su questioni come la politica estera e di sicurezza, la sicurezza a livello regionale, l’Iran e la Corea del Nord. Il corso degli ultimi eventi ha portato a una maggiore assunzione di responsabilità da parte della Cina proprio nei confronti di questi due paesi.</p>
      <p sl="de">La condivisione di responsabilità va però estesa agli standard commerciali ed economici, ai diritti universali dell’uomo, nonché alle questioni sociali e ambientali. Credo che la Cina non debba agire come un paese in via di sviluppo su questi temi perché sta diventando sempre più forte dal punto di vista sia economico che politico. La sua enorme crescita economica dal 1980 a oggi merita ammirazione. Nel XVIII secolo la Cina aveva un prodotto nazionale lordo pari a un terzo del PNL globale e dobbiamo onestamente ammettere che è sulla buona strada per riconquistare quella posizione. Questo vale per l’8 per cento della popolazione. Una simile crescita rappresenta un cambiamento radicale della situazione attuale e risulterà in un cambiamento economico del potere politico, come la crisi finanziaria ha dimostrato in modo molto chiaro.</p>
      <p sl="de">Ne consegue però che le cose inizieranno a funzionare solo quando si verificherà un’autentica apertura dei mercati cinesi. La Cina deve evitare di estromettere le aziende straniere dagli appalti pubblici e di concedere licenze, deve iniziare ad attuare le leggi sui diritti d’autore in maniera corretta e deve perdere l’abitudine di stipulare solo i contratti che prevedono un trasferimento delle conoscenze a senso unico.</p>
      <p sl="de">Credo che il nostro compito durante il vertice sia di definire lo status della Cina in relazione all’economia di mercato, questione fondamentale per poter progredire nelle aree menzionate.</p>
    </intervention>
    <intervention id="2-089" speaker_id="28310" name="Edite Estrela" is_mep="True" mode="spoken">
      <p sl="pt">Signora Presidente, l’Unione europea deve sfruttare l’occasione del vertice per concordare posizioni comuni con la Cina in vista della conferenza di Cancún sui cambiamenti climatici. È importante trarre insegnamento dagli avvenimenti di Copenhagen; è ad esempio incomprensibile come gli Stati Uniti abbiano potuto negoziato un accordo dalle minime pretese con Cina, India, Brasile e Sudafrica, mentre l’ambiziosa proposta dell’Unione europea è stata ignorata.</p>
      <p sl="pt">L’Europa deve riprendere il comando della lotta contro il cambiamento climatico e influenzare positivamente i propri partner strategici. Il contributo della Cina è indispensabile in questa lotta, non solo perché ha la più alta popolazione al mondo e un’economia fiorente, ma anche perché è il maggiore produttore di gas a effetto serra e il maggior consumatore di carbone a livello mondiale.</p>
      <p sl="pt">La Cina si propone di ridurre le emissioni di CO2 entro il 2020, aumentando al contempo il ricorso a energie rinnovabili ed estendendo la propria superficie boschiva. Si tratta di un inizio, ma non è abbastanza. Serve maggiore ambizione per salvare il pianeta.</p>
    </intervention>
    <intervention id="2-090" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Onorevoli colleghi, alcuni degli obiettivi definiti dall’Unione europea sono corretti, ma altri sono a mio avviso anacronistici, come il mancato riconoscimento alla Cina lo status di economia di mercato. Numerosi oratori hanno citato l’importanza dell’accesso ai mercati. Vorrei portare l’attenzione del Commissario De Gucht sul fatto che, per la maggioranza dei prodotti alimentari europei, l’unica via di accesso al mercato cinese è Hong Kong. È quindi opportuno che la Commissione si occupi anche di quest’area. Alcuni colleghi hanno sollevato la questione della cooperazione in ambito di cambiamento climatico e concordo sul fatto che la mancanza di cooperazione ha contribuito al fallimento del vertice di Copenhagen. Infine, in merito alla questione dei diritti dell’uomo, ritengo giusto esprimere il nostro sostegno in favore dell’autonomia tibetana e della causa delle minoranze, senza dimenticare che 700 milioni di contadini e 200 milioni di lavoratori emigrati da altre parti del paese sono privi di assistenza medica, sicurezza sociale, pensione e di un adeguato sistema scolastico per i propri figli.</p>
    </intervention>
    <intervention id="2-091" speaker_id="39711" name="Victor Boştinaru" is_mep="True" mode="spoken">
      <p sl="en">Signora Presidente, vorrei ribadire quanto ho sempre sostenuto, ovvero che le relazioni tra Unione europea e Cina sono di estrema importanza per entrambe le parti e per il mondo intero, soprattutto ora che la Cina vede una costante e rapida crescita, mentre l’Europa fa ancora i conti con la crisi.</p>
      <p sl="en">L’Unione europea ha bisogno della Cina e viceversa. Finora l’UE non ha raggiunto alcun accordo strategico con Pechino e mi auguro pertanto che il prossimo vertice rappresenti finalmente l’occasione giusta per esprimerci in maniera unita e compatta e stabilire un approccio strategico alle relazioni con la Cina.</p>
      <p sl="en">Signor Commissario, un’agenda di tale importanza e così vicina a essere discussa include un elenco di questioni essenziali per il partenariato strategico di questo autunno e della prossima primavera. È innanzi tutto necessario che G20, Europa e Cina si uniscano in un partenariato forte ed efficace. In secondo luogo vi è la conferenza di Cancún sui cambiamenti climatici e gli insegnamenti tratti dal fallimento dell’UE a Copenhagen. In terzo luogo non dobbiamo dimenticare la questione dello sviluppo e degli aiuti internazionali – non solo per l’Africa – e il proposito di lavorare insieme per trasformare in realtà gli obiettivi di sviluppo del Millennio, che altrimenti rimarrebbero solo delle belle promesse.</p>
    </intervention>
    <intervention id="2-092" speaker_id="96739" name="Reinhard Bütikofer" is_mep="True" mode="spoken">
      <p sl="de">Signora Presidente, vorrei sollevare una questione di ordine procedurale. Ho sperato fino all’ultimo che un rappresentante del Consiglio si presentasse; ora la discussione è quasi giunta al termine e il Consiglio sfortunatamente si è fatto notare per la propria assenza. Dobbiamo intendere che il Consiglio non ritiene necessario discutere con il Parlamento le relazioni strategiche con la Cina, oppure vi è un’altra interpretazione? Come possiamo far presente al Consiglio il diritto del Parlamento di esprimersi in merito a queste relazioni?</p>
    </intervention>
    <intervention id="2-093" speaker_id="1263" name="Elmar Brok" is_mep="True" mode="spoken">
      <p sl="de">Signora Presidente, vorrei ricordare nuovamente l’accordo raggiunto tra il Parlamento europeo e l’Alto rappresentante/Vicepresidente della Commissione, secondo il quale un Commissario può rappresentare il Vicepresidente in toto, anche nella sua veste di Presidente del Consiglio dei ministri degli Affari esteri, e parlare a suo nome in merito a questioni di varia importanza. Immagino che questo valga anche per il Commissario De Gucht e ne deduco che il Consiglio stia introducendo ancora una volta un accordo “a doppio cappello”. Riconosco la piena legittimità del Commissario De Gucht in veste di rappresentante della baronessa Ashton.</p>
    </intervention>
    <intervention id="2-094" speaker_id="96823" name="Petru Constantin Luhan" is_mep="True" mode="spoken">
      <p sl="ro">L’Unione europea non è l’unica a riconoscere le opportunità offerte da un’economia verde intelligente che ha come obiettivo il raggiungimento di maggiori competitività e prosperità, e di questo ci rendiamo tutti conto.</p>
      <p sl="ro">Anche la Cina, così come altri paesi, ha fissato simili priorità e sta investendo in industrie emergenti, tecnologie verdi, informatiche e delle telecomunicazioni, e in reti intelligenti. Oltre al perseguimento di una stretta collaborazione in questi settori economici, credo che l’altra area prioritaria da considerare sia il commercio, in quanto rappresenta uno dei motori di crescita, occupazione e investimenti sia in Unione europea che in Cina. All’interno della collaborazione bilaterale è necessario prendere provvedimenti per garantire l’abbassamento delle barriere che impediscono il commercio e i flussi di investimenti, e per promuovere gli scambi commerciali basati su standard definiti in modo chiaro.</p>
      <p sl="ro">È opportuno inoltre rafforzare i legami economici e politici esistenti con la Cina, che è uno dei nostri numerosi partner strategici.</p>
    </intervention>
    <intervention id="2-095" speaker_id="96653" name="Katarína Neveďalová" is_mep="True" mode="spoken">
      <p sl="sk">La Cina è un partner d’affari e commerciale importante per l’Unione europea.</p>
      <p sl="sk">Sono naturalmente a favore di un partenariato strategico più stretto, a patto che si basi su fiducia e reciprocità. Nella fretta di instaurare buone relazioni commerciali, condurre ricerche comuni, intraprendere misure di protezione ambientale o altre iniziative congiunte, non dobbiamo però disinteressarci delle condizioni sociali in Cina. La popolazione cinese rappresenta quasi un quarto della popolazione mondiale, ma, nonostante i cambiamenti sociali degli ultimi venti anni abbiano portato dei miglioramenti, è comunque necessario intervenire affinché la Cina diventi un paese genuinamente aperto e democratico.</p>
      <p sl="sk">Si tratta di un miliardo e mezzo di persone che devono vedersi riconosciuti le libertà e i diritti fondamentali dell’uomo. Non va dimenticato, però, che il 2011 è l’Anno della gioventù all’interno del quadro di relazioni Europa-Cina, e che nell’Unione europea sarà anche l’Anno del volontariato. Ritengo quindi necessario mirare alla realizzazione di progetti il più possibile interconnessi tra loro e a sostenere gli scambi, in particolare tra i giovani, perché loro rappresentano il nostro futuro. Prima si creano le condizioni per la cooperazione e migliore questa sarà in futuro.</p>
    </intervention>
    <intervention id="2-096" speaker_id="4521" name="Charles Tannock" is_mep="True" mode="spoken">
      <p sl="en">Signora Presidente, la Repubblica popolare cinese rimane una spietata dittatura comunista, mentre la Cina capitalista colleziona record economici giorno dopo giorno. Il paese si sta veramente globalizzando: è a un passo da superare il Giappone e divenire la seconda economia al mondo e, sorprendentemente, è di gran lunga il principale partner commerciale del Brasile.</p>
      <p sl="en">Siamo tutti al corrente della massiccia corsa cinese alle materie prime in Africa e del vergognoso sostegno offerto sia al Presidente sudanese Bashir, incriminato per crimini di guerra, che alla dittatura di Mugabe in Zimbabwe. Desta preoccupazione il rischio di una guerra indiretta tra Cina e Stati Uniti in Sudan, dove la prima sosterrebbe il nord del paese e i secondi la lotta d’indipendenza del sud.</p>
      <p sl="en">Nel corso del vertice mi auguro si sollevino anche le questioni della ratifica del Patto internazionale relativo ai diritti civili e politici (ICCPR) e della riforma dei famigerati campi di lavoro, i laogai. A mio avviso – e parlo in veste di presidente del Gruppo di amicizia con Taiwan del Parlamento europeo – l’attuale atteggiamento della Cina comunista, o RPC, nei confronti di Taiwan è molto più rispettoso e ha portato una maggiore distensione tra i due paesi.</p>
    </intervention>
    <intervention id="2-097" speaker_id="1941" name="Roberta Angelilli" is_mep="True" mode="spoken">
      <p sl="it">Signora Presidente, onorevoli colleghi, il Commissario ha giustamente definito la Cina un partner strategico, ma parliamoci francamente: qui c'è una relazione a senso unico!</p>
      <p sl="it">L'Europa è strategica per la Cina, intendo dire che la Cina ha una strategia chiara e molto aggressiva nei nostri confronti, sa cosa vuole dall'Europa e ottiene ciò che vuole, ma è la Cina che detta a suo favore le regole del gioco!</p>
      <p sl="it">Noi, di fatto, siamo succubi. Noi abbiamo scelto di non scegliere, di non porre vere e lungimiranti condizioni, né economiche, né commerciali, né tanto meno in termini di diritti umani. Sui diritti umani caliamo un velo pietoso, vogliamo parlare del Tibet, del record mondiale di esecuzioni capitali, di diritti umani in genere? Ecco, eppure quando timidamente dettiamo alcune condizioni, poi lasciamo che la Cina le calpesti sistematicamente.</p>
      <p sl="it">Chiudo dicendo – lo ha detto molto meglio di me il Commissario con una domanda fondamentale – cosa vogliamo noi dalla Cina? Cosa vuole l'Europa dalla Cina? Forse è il tempo di porci seriamente questa domanda!</p>
    </intervention>
    <intervention id="2-098" speaker_id="96768" name="Enrique Guerrero Salom" is_mep="True" mode="spoken">
      <p sl="es">Signora Presidente, signor Commissario, nel corso delle prossime settimane l’Unione europea parteciperà a tre vertici di fondamentale importanza: il primo con la Cina, il secondo con gli Stati Uniti e il terzo con l’Africa. Al contempo cadrà il primo anniversario dell’entrata in vigore del trattato di Lisbona e il servizio europeo per l'azione esterna (SEAE) sarà pronto a operare.</p>
      <p sl="es">Per l’Europa è arrivata l’ora di svolgere un ruolo da protagonista sulla scena mondiale, instituendo partenariati non solo economici ma anche politici su temi come la proliferazione nucleare, il cambiamento climatico, la sicurezza e il ruolo della Cina in Africa e America latina.</p>
      <p sl="es">È quindi giunto il momento di tenere un vertice diverso dai precedenti. Si tratta del tredicesimo vertice e per la prima volta l’Europa deve agire in maniera univoca e compatta.</p>
    </intervention>
    <intervention id="2-099" speaker_id="72775" name="Rachida Dati" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, innanzi tutto concordo con la posizione adottata dal collega sull’assenza del Consiglio a questa seduta del Parlamento, che trovo piuttosto inopportuna.</p>
      <p sl="fr">Con l’approssimarsi del vertice del 6 ottobre è assolutamente d’obbligo da parte di Cina e Unione europea un tentativo risoluto di intraprendere azioni comuni sul fronte del cambiamento climatico. Esattamente un anno fa e proprio in quest’Aula esortavamo l’Europa a fare tutto il possibile per raggiungere un accordo ambizioso e legalmente vincolante al vertice di Copenhagen, ma il risultato non si è rivelato all’altezza delle nostre aspettative. È passato un anno e i timori rimangono gli stessi, se non più gravi.</p>
      <p sl="fr">Per riuscire a obbligare o a convincere i partner cinesi è necessario dimostrare che la nostra determinazione è assolutamente intatta e che, ad esempio, siamo disposti a tutto pur di onorare gli impegni presi nei confronti dei paesi del Sud. A questo proposito la risposta è ovviamente l’introduzione di forme innovative di finanziamento citata ieri dal Presidente Sarkozy nel suo discorso alle Nazioni Unite.</p>
      <p sl="fr">Non va esclusa, ad esempio, l’introduzione ai nostri confini di una tassa sul carbonio, che rappresenterebbe un incentivo per i paesi che ancora non rispettano a sufficienza gli impegni presi sul fronte del cambiamento climatico. In effetti tale misura si dimostrerebbe molto più efficace di una minaccia, perché contribuirebbe alla protezione di posti di lavoro e di aziende così come a una migliore gestione del periodo post-crisi.</p>
    </intervention>
    <intervention id="2-100" speaker_id="96749" name="Andrew Henry William Brons" is_mep="True" mode="spoken">
      <p sl="en">Signora Presidente, nei primi tre mesi dello scorso anno il Regno Unito ha importato dalla Cina merci per un valore quattro volte superiore rispetto al valore delle merci esportate verso lo stesso paese.</p>
      <p sl="en">L’intera Unione europea corre lo stesso pericolo di fronte a un’economia cinese in crescita. Nel 2009 l’UE ha importato dalla Cina merci per un valore di 215 miliardi di euro e ne ha esportate per un valore di soli 82 miliardi di euro. Sarebbe stato legittimo aspettarsi un considerevole surplus nel commercio di servizi a compensazione del deficit nello scambio di merci, ma tale surplus si è rivelato di appena 5 miliardi di euro. La nostra corsa alla globalizzazione e l’apertura dei mercati a merci prodotte con manodopera a basso costo, contro le quali non possiamo competere, sta permettendo ai cinesi di distruggere le industrie e i posti di lavoro delle nazioni europee. È necessario fermare l’importazione di merci che minacciano le nostre industrie e i posti di lavoro dei nostri cittadini.</p>
    </intervention>
    <intervention id="2-101" speaker_id="23787" name="Czesław Adam Siekierski" is_mep="True" mode="spoken">
      <p sl="pl">I preparativi per il prossimo vertice sono di estrema importanza perché la discussione dei temi in agenda determinerà la direzione delle politiche e le priorità per la prossima fase della nostra cooperazione. È fondamentale l’adesione a requisiti in materia di standard qualitativi di protezione ambientale e del clima, di questioni sociali e socio-politiche e infine del problema del rispetto dei diritti dell’uomo.</p>
      <p sl="pl">È necessaria un’approfondita analisi delle difficoltà che stiamo incontrando nell’accesso al mercato cinese, nonché della tutela dei diritti d’autore e dei principi adottati dal governo cinese negli appalti pubblici. Il dialogo e la cooperazione in campo culturale e in vista dell’Anno della gioventù Europa-Cina vanno accolti con favore. È necessaria maggiore unità da parte degli Stati membri nell’approccio alla Cina; solo in questo modo la nostra politica si rivelerà efficace.</p>
    </intervention>
    <intervention id="2-102" speaker_id="96986" name="Josefa Andrés Barea" is_mep="True" mode="spoken">
      <p sl="es">Signora Presidente, le relazioni con i paesi emergenti rappresentano un’importante sfida per l’Europa ed è necessario organizzarle in modo ben strutturato.</p>
      <p sl="es">L’Unione europea nutre interessi di carattere commerciale, politico, strategico e umanitario nei confronti della Cina, il suo partner più importante.</p>
      <p sl="es">La Spagna esporta in Cina merci per un valore di 500 milioni di euro e ne importa per un valore di 580 milioni; la Comunità valenciana esporta per 60 milioni di euro in Cina e ha importazioni pari a 25 milioni, con una bilancia commerciale positiva del 240 per cento.</p>
      <p sl="es">Il 12 per cento delle esportazioni spagnole in Cina proviene dalla Comunità valenciana, che si può quindi considerare un grande esportatore verso tale paese; le importazioni invece riguardano calzature, giocattoli e apparecchi elettrici. La Cina rappresenta il terzo maggior cliente della Comunità valenciana, dalla quale importa prodotti in pelle, in plastica e calzature.</p>
      <p sl="es">Per questo è necessario tentare di ottenere un’ulteriore apertura del mercato, un miglioramento delle garanzie di qualità dei beni importati e un aumento delle esportazioni; dobbiamo dare sostegno ai nostri imprenditori sulle questioni commerciali e occupazionali e includere nell’accordo temi fondamentali quali i progressi in materia di ambiente, diritti dell’uomo e lotta alla povertà.</p>
    </intervention>
    <intervention id="2-103" speaker_id="4238" name="Hans-Peter Martin" is_mep="True" mode="spoken">
      <p sl="de">Signora Presidente, Commissario De Gucht, concordo ampiamente con le parole dell’onorevole Rivellini, presidente della delegazione per le relazioni con la Repubblica popolare cinese. Nonostante le critiche al lavoro dell’Unione europea, numerose ma sempre costruttive, ritengo che i vertici con la Cina siano della massima importanza e che sia opportuno tenere sempre a mente i fatti di Helsinki, dove fu evidente il legame tra l’avvicinamento e i conseguenti cambiamenti. Permane ancora una divergenza di opinioni su numerose aree relative al commercio e all’Organizzazione mondiale del commercio (OMC), ma vi chiederei ugualmente di prestare particolare attenzione alla questione africana. Sfortunatamente è in atto un tentativo intenzionale da parte dei cinesi di minare la tutela dei diritti dell’uomo nei cantieri di alcuni importanti progetti in Africa. Mi auguro che possiate sollevare la questione.</p>
    </intervention>
    <intervention id="2-104" speaker_id="28178" name="Miroslav Mikolášik" is_mep="True" mode="spoken">
      <p sl="sk">La Cina rappresenta senza dubbio un partner commerciale significativo per l’Unione europea e i suoi Stati membri, e le relazioni commerciali si sono intensificate grazie alla notevole crescita dell’economia cinese degli ultimi anni.</p>
      <p sl="sk">In nome delle relazioni future tra Unione europea e Cina è importante istituire un partenariato reale basato sull’accettazione delle diversità ma anche sulla condivisione di valori. L’UE difende i diritti dell’uomo in tutto il mondo e deve pertanto promuovere attivamente il proprio programma d’azione a riguardo e incoraggiare costantemente il rispetto di diritti e valori.</p>
      <p sl="sk">Personalmente ritengo che in quest’area sia opportuno evitare di scendere compromessi per il timore di danneggiare il commercio. L’Unione europea ha l’obbligo morale di esercitare pressioni sul governo cinese affinché si impegni a migliorare nettamente il livello di rispetto dei diritti dell’uomo e soprattutto accetti immediatamente e incondizionatamente una moratoria sulla pena di morte, della quale ancora si abusa in Cina per eliminare gli avversari politici.</p>
    </intervention>
    <intervention id="2-105" speaker_id="39726" name="László Tőkés" is_mep="True" mode="spoken">
      <p sl="en">Signora Presidente, è risaputo che l’Unione europea è il principale partner commerciale per la Cina, la quale gode del nostro sostegno nell’ambito delle riforme economiche; non va però dimenticato che la realizzazione di queste riforme è subordinata alle riforme nell’ambito dei diritti dell’uomo.</p>
      <p sl="en">L’Europa ha posto fine con successo a un’esperienza cinquantennale con il totalitarismo comunista che ha privato le persone della propria identità e ne ha distorto il corso naturale della vita. Pertanto nei nostri dialoghi con la Cina e in occasione del prossimo vertice è necessario tenere costantemente a mente i fallimenti da parte della Cina comunista in materia di diritti dell’uomo.</p>
      <p sl="en">Le nostre dichiarazioni devono riflettere una posizione comune di maggiore forza e chiarezza, in modo da tradursi poi in un impegno significativo su questioni quali libertà di stampa e religione, discriminazione delle minoranze etniche, Tibet, uiguri e pena di morte. Chiedo quindi ai rappresentanti dell’Unione europea di garantire una migliore integrazione delle questioni sui diritti dell’uomo nelle relazioni UE-Cina.</p>
    </intervention>
    <intervention id="2-106" speaker_id="23868" name="Monika Flašíková Beňová" is_mep="True" mode="spoken">
      <p sl="sk">In vista del prossimo vertice tra Unione europea e Cina è importante che Commissione e Consiglio comprendano la natura delle relazioni tra questi due protagonisti da una prospettiva di politica internazionale.</p>
      <p sl="sk">Dal punto di vista europeo, la crescente influenza della Cina è interpretata sempre più come una minaccia piuttosto che un’opportunità e notiamo con delusione il fallimento del nostro obiettivo originario di influenzare positivamente lo sviluppo interno e la condotta internazionale della Cina.</p>
      <p sl="sk">Dal punto di vista cinese, invece, l’Unione europea è soprattutto una potenza economica e tecnologica sulle cui attività la Cina non intende interferire, sebbene sia sensibile alle dichiarazioni dei rappresentanti UE sulla direzione che essa dovrebbe prendere. A parte i reciproci interessi pragmatici, strategici e geopolitici la tensione nelle dinamiche delle relazioni UE-Cina deriva interamente dal tentativo dell’Unione europea di influenzare la Cina ponendosi nei suoi confronti come un potere normativo. L’Unione europea ha quindi bisogno della Cina non solo sulla base dei propri interessi economici e di sicurezza, ma anche a sostegno e nell’attuazione delle proprie idee in campo delle relazioni internazionali e dei diritti dell’uomo.</p>
    </intervention>
    <intervention id="2-107" speaker_id="28240" name="Helga Trüpel" is_mep="True" mode="spoken">
      <p sl="de">Signora Presidente, la Cina sta attraversando un periodo di enorme crescita e di grandi contraddizioni e il suo potere sulla scena mondiale è in aumento.</p>
      <p sl="de">Concordo sulla necessità di avere una strategia europea per definire le azioni future. È necessario illustrare con chiarezza i nostri interessi e la volontà europea di relazioni globali multipolari. Vogliamo trovare soluzioni ai problemi della politica sul clima e raggiungere la sostenibilità generale, evitando però un dibattito in stile coloniale e stabilendo relazioni eque con i cinesi. Allo stesso modo però deve essere chiaro che i diritti dell’uomo sono universali. La Cina ancora non rispetta né i diritti dell’uomo, né la libertà di stampa e per questo dobbiamo perseverare nell’atteggiamento critico verso il governo cinese. Ritengo sia necessario mantenere l’embargo sulla vendita di armi, condannare i laogai, ovvero i campi di lavoro forzato, richiedere l’abrogazione del divieto di formazione di sindacati e l’autonomia culturale per le numerose minoranze, in particolare per i tibetani e gli uiguri.</p>
    </intervention>
    <intervention id="2-108" speaker_id="96668" name="Seán Kelly" is_mep="True" mode="spoken">
      <p sl="ga">Signora Presidente, accolgo con favore i dibattiti di alto livello che avranno luogo tra Cina e Unione europea e spero siano coronate da successo.</p>
      <p sl="en">Ritengo che stiamo ignorando la Cina a nostro rischio e pericolo e che, in caso di fallimento, registreremmo perdite maggiori rispetto alla nostra controparte. Abbiamo la grande opportunità di stabilire una parità, in particolare a riguardo dei reciproci accordi commerciali con la Cina di cui le nostre imprese e i nostri cittadini hanno tanto bisogno.</p>
      <p sl="en">Sono a conoscenza delle questioni relative ai diritti dell’uomo e dei lavoratori e alla Corea del Nord, ma solamente attraverso la collaborazione è possibile influenzare altri paesi; l’assenza di alleanze rende irrilevanti. Il vertice offre un’opportunità unica per dimostrare che l’Europa è in grado di esprimersi in maniera unita, univoca e potente. Una dimostrazione di compattezza in occasione del vertice non passerebbe inosservata nel resto del mondo e accrescerebbe notevolmente la rilevanza e l’influenza dell’Unione europea.</p>
    </intervention>
    <intervention id="2-110" speaker_id="96718" name="Olga Sehnalová" is_mep="True" mode="spoken">
      <p sl="cs">Signor Commissario, onorevoli colleghi, correttezza e rispetto reciproco tra Unione europea e Cina dipendono dalla capacità di incorporare e comprendere le differenze tra le due culture. Il segreto è compiere un tentativo sincero e non superficiale di riconoscimento reciproco, i cui prerequisiti fondamentali sono le esperienze personali e lo sviluppo di relazioni interpersonali, ivi compresa l’eliminazione delle barriere linguistiche. Pertanto ho accolto con favore la dichiarazione comune del 12° vertice UE-Cina di Nanchino del novembre 2009 che parlava sia di rafforzamento della cooperazione nei campi dell’istruzione, del sostegno ai giovani talenti, della ricerca comune e del sostegno all’insegnamento delle lingue, sia dell’impegno per un aumento sostanziale degli scambi tra studenti. Non essendo in grado né di affermare se a livello europeo o cinese vi siano stati progressi concreti in questa direzione, né di quantificarli, ribadisco l'invito a perseguire un rafforzamento in queste aree in quanto prerequisito fondamentale per un efficace dialogo multiculturale.</p>
    </intervention>
    <intervention id="2-111" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signora Presidente, è ormai assodato che la Cina, già seconda potenza economica e secondo esportatore al mondo, stia per acquisire lo status di superpotenza, costringendo così gli Stati Uniti a prestarle ancor maggiore attenzione. L’Europa si troverà presto a competere con la Cina per i favori degli Stati Uniti e a fare i conti con una forza di attrazione in calo.</p>
      <p sl="en">Queste premesse conferiscono alle relazioni tra Unione europea e Cina un peso ancora maggiore dal punto di vista non solo commerciale ed economico, ma anche politico e forse militare. È però necessario superare un’evidente separazione di ruoli tra le istituzioni europei e i singoli Stati membri, che vede le prime svolgere spesso la parte del “cattivo” nelle relazioni con la Cina, e i secondi in competizione per la parte del “buono” nei confronti di questa superpotenza nascente.</p>
    </intervention>
    <intervention id="2-112" speaker_id="4482" is_mep="True" mode="spoken" role="Presidente">
      <p sl="unknown">Dando seguito al messaggio ricevuto dal Consiglio, desidero precisare che il Commissario De Gucht parlerà a nome della baronessa Ashton e che, in accordo con il Parlamento europeo, quest’ultima rappresenta sia la Commissione che il Consiglio. Il chiarimento è in risposta ai commenti da parte dei membri del Parlamento in merito all’assenza del Consiglio.</p>
    </intervention>
    <intervention id="2-113" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signora Presidente, la ringrazio per aver precisato che oggi mi presento sotto una duplice veste, o per dirla all’inglese, con un “doppio cappello” (a proposito: di cappelli ne ho almeno due, uno di velluto marrone scuro per l’inverno e un panama per l’estate). Signora Presidente, lei ha affermato che si tratta di un accordo con il Parlamento, mentre in verità è il risultato del trattato di Lisbona. Al fine di evitare incomprensioni è importante che, quando prendo parola in una discussione come questa, lei indichi AR/VP invece che “la Commissione”. In tal modo la mia veste specifica – o quella di chiunque altro – durante questo tipo di discussione sarebbe chiara a tutti i membri. Detto questo, ritengo si sia trattato di una discussione estremamente ricca di spunti. Cercherò di rispondere ad alcune delle vostre domande nei minuti rimanenti prima della votazione.</p>
      <p sl="en">Innanzi tutto, a proposito del cambiamento climatico citato dall’onorevole Bütikofer, è estremamente importante raggiungere un’intesa comune con la Cina in merito. Questo punto fa parte dell’agenda per il vertice che avrà luogo il 6 ottobre.</p>
      <p sl="en">Passerei quindi a un commento di carattere leggermente più generale, in merito al partenariato strategico. Numerosi membri del Parlamento si sono interrogati sull’effettivo significato del termine “partenariato strategico”. A mio avviso il significato è che la Cina – essendo una delle economie più importanti al mondo, il paese più vasto, una superpotenza e un membro del Consiglio di sicurezza delle Nazioni Unite, un vulcano economico e una forza militare in continua ascesa – è corresponsabile per gli affari mondiali assieme a Unione europea, Stati Uniti e altri paesi. Ritengo che questo sia il vero significato del partenariato strategico, che non riguarda solo politica, economia, cambiamento climatico o materie prime, ma anche il concetto di responsabilità condivisa nella gestione degli affari mondiali. Da parte nostra vi è la massima disponibilità a collaborare.</p>
      <p sl="en">Si è fatto riferimento ai numerosi problemi esistenti a livello economico. L’onorevole Belder ad esempio ha portato l’attenzione sulla Camera di commercio europea e sulla sua relazione (per inciso, non si tratta della prima relazione, ma di quella annuale) sugli ostacoli al commercio. L’edizione completa è di 627 pagine, ma la versione ridotta ne fornisce riassunto e commenti. Siamo in stretto contatto con la Camera di commercio europea, con la quale ho avuto un incontro approfondito durante la mia recente visita in Cina. Abbiamo inoltre partecipato a un meeting tra i leader cinesi e uomini d’affari europei che avevano in quest’occasione la possibilità di porre domande ai loro interlocutori cinesi. Ci manteniamo quindi costantemente aggiornati e informati sulla questione. Permangono però alcuni problemi, tra cui la certificazione obbligatoria, l’innovazione indigena e la grave questione delle materie prime, che riguarda non solo l’industria estrattiva ma anche quelle cotoniera, della carta eccetera. Si tratta di un argomento ampio, cui è opportuno prestare estrema attenzione, e rientra tra i temi principali che affronteremo nel corso del dialogo economico ad alto livello con la Cina in novembre.</p>
      <p sl="en">Alcuni quesiti specifici, tra cui quello dell’onorevole De Sarnez, facevano riferimento alla reciprocità. Stiamo preparando per fine ottobre una comunicazione sul commercio che conterrà la proposta di un nuovo strumento, simile agli strumenti di difesa commerciale, non mirato esclusivamente alla Cina ma a tutti i paesi. Nel caso in cui un governo decida di chiudere i propri mercati degli appalti pubblici ai nostri prodotti e ai nostri imprenditori, questo strumento ci permetterà di replicare facendo esattamente lo stesso. Sono un grande sostenitore del principio di apertura, che implica anche il principio di reciprocità. La Commissione europea interverrà a riguardo, ma non specificatamente nei confronti della Cina, sebbene essa rientri certamente nella sfera di intervento.</p>
      <p sl="en">Si è parlato anche di dumping. Non abbiamo registrato un brusco aumento nelle attività di dumping né nelle procedure anti-dumping, ma stiamo monitorando questo aspetto con estrema attenzione. Siamo intervenuti la scorsa settimana, ad esempio, nell’ambito delle ruote in alluminio e continuiamo a controllare questo aspetto da vicino.</p>
      <p sl="en">L’onorevole Brok ha posto una domanda riguardo allo status di economia del mercato, argomento indubbiamente di grande interesse. Una domanda che ci dobbiamo porre è se cambiare o meno il nostro approccio allo status di economia di mercato. Quest’ultimo è in verità una valutazione tecnica sulla base di cinque criteri e rientra tra le principali richieste da parte della Cina nei nostri confronti, tanto che si è pensato di utilizzarlo come moneta di scambio per i nostri interessi offensivi. La Cina però non ha mai indicato cosa sia disposta a mettere sulla bilancia in cambio dello status di economia di mercato e chiaramente non possiamo concederlo senza pretendere nulla in cambio.</p>
      <p sl="en">In Cina stanno sorgendo sempre più problemi in aree come l’accesso al mercato, le opportunità di investimento per le nostre aziende, gli appalti pubblici e l’accesso alle materie prime. Un nostro eventuale cambiamento di approccio a riguardo dello status di economia di mercato è subordinato a miglioramenti in queste aree. Vorrei aggiungere che, in virtù della sua entrata nell’OMC, alla Cina spetterà automaticamente lo status di economia di mercato a partire dal 2016.</p>
      <p sl="en">L’onorevole Rivellini, tra gli altri, ha posto una domanda sull’accordo di partenariato e cooperazione, in merito al quale stanno proseguendo i negoziati. Sul fronte del commercio, vi è stato un incontro a Pechino la scorsa settimana, mentre sul fronte politico rimangono da affrontare le questioni dei diritti dell’uomo, di Taiwan e della migrazione. Si tratta, per inciso, di un processo costante e gradirei anch’io, come voi onorevoli membri, che si concludesse nei tempi opportuni.</p>
      <p sl="en">Vorrei avvicinarmi alla conclusione affrontando una questione sollevata da numerosi membri del Parlamento: i diritti dell’uomo. Questo argomento viene discusso nel corso di regolari incontri politici con le autorità cinesi e in particolare in sede di dialogo sui diritti dell’uomo, la cui ultima sessione si è svolta il 29 giugno a Madrid. Nel corso del 12° vertice UE-Cina a Nanchino, inoltre, si è affrontato il tema dei diritti dell’uomo sia nel corso delle discussioni sia nella conferenza stampa. Naturalmente i diritti dell’uomo e lo stato di diritto rientrano anche tra i temi in agenda per il vertice di Bruxelles.</p>
      <p sl="en">L’Unione europea riconosce i progressi compiuti dalla Cina nell’ambito dei diritti economici e sociali e apprezza i risultati ottenuti dalla dirigenza cinese nell’impegno di migliorare la situazione economica di milioni di cittadini, come dimostrato dalla gestione della crisi economica. Non si vede però un pari progresso anche nell’ambito dei diritti civili e politici. Alla luce del ruolo della Cina a livello mondiale e degli obblighi derivanti dalla Dichiarazione universale dei diritti dell’uomo, vi sono forti aspettative internazionali affinché questo paese ottemperi agli standard riconosciuti internazionalmente su tutto lo spettro dei diritti dell’uomo. Esortiamo quindi la Cina alla ratifica del Patto internazionale relativo ai diritti civili e politici perché rappresenterebbe il segno più tangibile del suo impegno nel rispetto dei diritti dell’uomo.</p>
      <p sl="en">Infine per quanto riguarda il Tibet, l’Unione europea rispetta la sovranità e l’integrità della Cina, ma i diritti dell’uomo sono universali e la situazione in Tibet desta una giustificata preoccupazione nella comunità internazionale. Fonte di preoccupazione è il fatto che pendano gravi capi d’accusa contro un numero rilevante di intellettuali e scrittori tibetani. Esortiamo quindi la Cina a consentire al popolo tibetano il pieno esercizio dei propri diritti politici, religiosi, economici, sociali e culturali di base in conformità con la costituzione cinese e con le leggi cinesi in materia di autonomia locale.</p>
    </intervention>
    <intervention id="2-114" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <a text="(La seduta viene sospesa per alcuni minuti.)"/>
    </intervention>
  </section>
  <section id="creitem5" title="5. Turno di votazioni">
    <intervention id="2-117" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione, vedasi processo verbale.)"/>
    </intervention>
  </section>
  <section id="creitem6" title="5.1. Progetto di bilancio rettificativo n. 5/2010: OLAF e revisione delle risorse proprie (A7-0249/2010, László Surján) (votazione)"/>
  <section id="creitem7" title="5.2. Completamento del mercato interno per il commercio elettronico (A7-0226/2010, Pablo Arias Echeverría) (votazione)">
    <intervention id="2-121" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, mi scuso, ma ho dimenticato la mia scheda nella sala della commissione per gli affari esteri. Me la stanno portando. Ci sono così poche votazioni e sono presente dalla prima. Ci tenevo a precisarlo.</p>
    </intervention>
  </section>
  <section id="creitem8" title="5.3. Inchieste e prevenzione degli incidenti nel settore dell'aviazione civile (A7-0195/2010, Christine De Veyrac) (votazione)"/>
  <section id="creitem9" title="5.4. Sicurezza dell'approvvigionamento di gas (A7-0112/2010, Alejo Vidal-Quadras) (votazione)"/>
  <section id="creitem10" title="5.5. Accordo di riammissione CE/Pakistan (A7-0231/2010, Csaba Sógor) (votazione)">
    <intervention id="2-126" speaker_id="39724" name="Csaba Sógor" is_mep="True" mode="spoken" role="relatore">
      <p sl="hu">Signor Presidente, mi consenta di esprimere un ringraziamento per la dichiarazione della Commissione europea che sarà allegata alla proposta di decisione del Consiglio relativa alla conclusione dell’accordo tra la Comunità europea e la Repubblica islamica del Pakistan sulla riammissione delle persone in soggiorno irregolare, che sarà tra poco messa in votazione.</p>
    </intervention>
  </section>
  <section id="creitem11" title="5.6. Relazioni commerciali ed economiche con la Turchia (A7-0238/2010, Metin Kazak) (votazione)">
    <intervention id="2-129" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, intervengo ai sensi dell’articolo 175, paragrafo 2, del regolamento per chiedere il rinvio in commissione della relazione.</p>
      <p sl="bg">Le motivazioni sono le seguenti. Sussiste un conflitto d’interessi per il relatore, onorevole Kazak, che ha completato gli studi universitari alla Sorbona a spese del governo turco. Vista la situazione, credo che la sua relazione non sia imparziale e se ne debba prevedere il rinvio in commissione affinché sia nominato un nuovo relatore imparziale e corretto.</p>
      <p sl="bg">Chiedo pertanto ai miei colleghi di appoggiare questa mia richiesta di rinvio in commissione.</p>
    </intervention>
    <intervention id="2-130" speaker_id="28269" is_mep="True" mode="spoken" role="Presidente">
      <p sl="unknown">Grazie. Una richiesta di questo tipo può essere presentata solo da un gruppo politico. In questo caso, la richiesta non è conforme e non possiamo prenderla in considerazione.</p>
      <p sl="unknown">Prima della votazione sull’emendamento n. 2, parte 2:</p>
    </intervention>
    <intervention id="2-131" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, il paragrafo 2 recita: “Il rinvio in commissione può essere chiesto anche da un gruppo politico o da almeno 40 deputati”. La prego di volere verificare se la mia richiesta è sostenuta da 40 deputati, così sapremo se possiamo procedere con la relazione.</p>
    </intervention>
  </section>
  <section id="creitem12" title="5.7. Normativa UE per la conservazione della biodiversità (A7-0241/2010, Esther de Lange) (votazione)">
    <intervention id="2-135" speaker_id="38398" name="Esther de Lange" is_mep="True" mode="spoken" role="relatore">
      <p sl="en">Signor Presidente, vorrei solo chiedere che la votazione finale, sulla risoluzione nel suo insieme, avvenga per appello nominale.</p>
    </intervention>
    <intervention id="2-136" speaker_id="28269" is_mep="True" mode="spoken" role="Presidente">
      <p sl="unknown">Presenta questa richiesta a nome di un gruppo politico?</p>
    </intervention>
    <intervention id="2-137" speaker_id="38398" name="Esther de Lange" is_mep="True" mode="spoken" role="relatore">
      <p sl="it">Sì, signor Presidente, è stata discussa anche con i relatori ombra.</p>
    </intervention>
    <intervention id="2-138" speaker_id="28269" is_mep="True" mode="spoken" role="Presidente">
      <p sl="unknown">È un po’ tardi, ma possiamo procedere a una votazione per appello nominale, se nessuno si oppone. Qualcuno è contrario? Onorevole Batten, è contrario?</p>
    </intervention>
    <intervention id="2-139" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, non sono d’accordo, non perché abbia obiezioni rispetto a una votazione per appello nominale, ma perché – come ho detto più volte in quest’Aula – dovremmo avere regole che siano valide per tutti. Se uno di noi si fosse alzato e avesse chiesto una votazione per appello nominale su un altro tema, si sarebbe visto opporre un rifiuto. Se abbiamo delle regole, dobbiamo seguirle.</p>
    </intervention>
    <intervention id="2-141" speaker_id="38398" name="Esther de Lange" is_mep="True" mode="spoken" role="relatore">
      <p sl="en">Signor Presidente, con tutto il rispetto, non è la prima volta che seguiamo questa procedura. Possiamo chiedere una votazione per appello nominale durante la votazione; se 40 deputati sono contrari, non si procede alla votazione per appello nominale, ma finora è stata espressa solo un’obiezione.</p>
    </intervention>
    <intervention id="2-142" speaker_id="28269" is_mep="True" mode="spoken" role="Presidente">
      <p sl="unknown">Vorrei cercare di spiegare il problema senza suscitare troppa agitazione. La procedura di cui lei sta parlando riguarda gli emendamenti orali, per la cui presentazione non c’è un termine. Se lei chiede una votazione per appello nominale, entra in gioco un altro principio: nessuno in Aula può opporsi alla richiesta. In questo caso, era stato fissato un termine per la presentazione degli emendamenti e lei non ha formulato la richiesta entro il termine previsto. Questi sono i principi contenuti nel nostro regolamento; una volta fissato un termine per la presentazione degli emendamenti, nessuno può opporsi. La risoluzione è stata adottata. Mi congratulo con l’onorevole de Lange per il lavoro svolto.</p>
    </intervention>
  </section>
  <section id="creitem13" title="5.8. Prevenzione delle catastrofi naturali e di origine umana (A7-0227/2010, João Ferreira) (votazione)"/>
  <section id="creitem14" title="5.9. Riduzione della povertà e creazione di posti di lavoro nei paesi in via di sviluppo (A7-0192/2010, Eleni Theocharous) (votazione)">
    <intervention id="2-146" speaker_id="25704" name="Eleni Theocharous" is_mep="True" mode="spoken" role="relatore">
      <p sl="el">Desidero proporre il seguente emendamento orale, redatto in inglese.</p>
      <a text="(Il relatore continua in inglese)"/>
      <p sl="en">Leggerò il testo inglese: “Chiede all’Unione europea di intraprendere azioni concrete al fine di debellare gli abusi relativi ai paradisi fiscali, all’evasione fiscale e alla fuga illecita di capitali dai paesi in via di sviluppo e di permettere che dette risorse siano investite in tali paesi”. Vorremmo inserire “e al G20” dopo le prime tre parole e sostituire il verbo “permettere” con “promuovere”.</p>
    </intervention>
    <intervention id="2-149" speaker_id="28269" is_mep="True" mode="spoken" role="Presidente">
      <p sl="unknown">A breve vi saranno trasmesse per posta elettronica le informazioni su giovedì.</p>
    </intervention>
  </section>
  <section id="creitem15" title="6. Dichiarazioni di voto">
    <intervention id="2-154" speaker_id="96652" name="Alajos Mészáros" is_mep="True" mode="spoken">
      <p sl="hu">Il commercio elettronico è ormai diventato parte integrante di Internet, ma purtroppo vi sono ancora evidenti lacune, in particolare se si prende in esame il commercio transfrontaliero. Normative nazionali non coordinate possono gravemente ostacolare la libera circolazione dei beni in Europa. Secondo vari studi, nel 2009, un consumatore europeo su tre ha effettuato almeno un acquisto online, ma solo il 7 per cento lo ha fatto in un altro Stato membro. Un’altra indagine dimostra che il 60 per cento dei tentativi dei clienti di acquistare articoli al di fuori dei confini nazionali non va a buon fine perché il fornitore rifiuta di effettuare la transazione o la spedizione della merce. Benché l’Europa vanti 500 milioni di consumatori, non se ne ha la percezione su Internet. Dobbiamo fare del nostro meglio per creare le condizioni di un mercato elettronico armonizzato e funzionante. Per questo appoggio la relazione.</p>
    </intervention>
    <intervention id="2-155" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, grazie per avermi dato l’opportunità di spiegare il mio punto di vista nell’ambito di questa votazione. Credo che siamo tutti d’accordo sulla grande importanza dell’argomento: le barriere al commercio elettronico sono ancora troppo numerose. È fondamentale riuscire ad acquistare beni digitali e fisici su Internet in tutta l’Unione europea e sono favorevole a qualsiasi iniziativa che possa abbattere le barriere interne. Questo è probabilmente uno degli aspetti positivi dell’Unione europea.</p>
      <p sl="en">Sappiamo che anche le attività commerciali con il resto del mondo sono molto più intense e spero che l’obiettivo non sia quello di attuare una normativa a livello mondiale, ma ottenere un migliore coordinamento tra le varie giurisdizioni per abbattere le frontiere e consentire ai cittadini europei di approfittare di prezzi inferiori all’estero e di acquistare online prodotti, beni e servizi di tutto il mondo.</p>
      <p sl="en">Allo stesso tempo, dobbiamo renderci conto che, vista l’abbondanza di larghezza di banda, memoria e dati, i prezzi tenderanno allo zero e con il passare del tempo i prezzi di alcuni prodotti digitali saranno addirittura pari a zero.</p>
    </intervention>
    <intervention id="2-156" speaker_id="4555" name="Daniel Hannan" is_mep="True" mode="spoken">
      <p sl="en">Signora Presidente, i miei elettori che svolgono attività commerciali guardano a questa relazione con stanca rassegnazione. È una relazione che contiene tutte le frasi trite e ritrite e i cliché normalmente presenti nelle direttive dell’Unione europea: “Il commercio elettronico è un elemento trainante di Internet”; “un importante catalizzatore per raggiungere gli obiettivi della strategia UE 2020”; “è importante che i tutti soggetti interessati cooperino”. Ma sono frasi che non contribuiscono certo a facilitare nel concreto il commercio e il libero scambio. Le imprese non hanno bisogno di direttive e di regolamenti per commerciare tra di loro: lo fanno già senza che sia necessaria un’autorizzazione esplicita.</p>
      <p sl="en">Quando uno dei miei elettori effettua una vendita online a un’azienda dall’altro capo del mondo, in Australia o in Nuova Zelanda, lo fa tranquillamente senza la sovrastruttura normativa del mercato unico dell’Unione europea. Anzi, spesso riesce a vendere senza tutte quelle difficoltà con cui si scontra invece nel tentativo di farsi strada nel groviglio delle regole europee, il che forse spiega perché, da quando abbiamo aderito all’Unione europea, il nostro commercio ha registrato eccedenze con tutti i continenti, salvo l’Europa. E spiega probabilmente perché, con l’affermarsi della rivoluzione tecnologica, i miei elettori riscoprono la loro vocazione globale.</p>
    </intervention>
    <intervention id="2-158" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signora Presidente, onorevoli colleghi, come si evince chiaramente da questa relazione, da diversi anni ormai il traffico aereo è in costante aumento; nonostante i grandi progressi fatti in materia di sicurezza, ciò comporta un inesorabile aumento del rischio di incidenti.</p>
      <p sl="it">Attualmente la normativa europea in materia di inchieste sugli incidenti aerei è costituita da una direttiva del 1994, quando l'EASA, Agenzia europea per la sicurezza aerea, non era ancora stata istituita. Pertanto condivido in pieno l'obiettivo della relatrice di stabilire attraverso un nuovo regolamento un quadro giuridico chiaro che conferisca all'EASA il ruolo di attore principale della sicurezza aerea a livello europeo.</p>
    </intervention>
    <intervention id="2-159" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signora Presidente, il regolamento migliora le indagini di sicurezza sulle modalità per evitare che possano verificarsi incidenti in futuro, sul coordinamento attraverso la creazione della Rete e sull’assistenza alle vittime e alle loro famiglie. Sono però delusa dalla mancanza di due temi: primo, il principio della “giusta cultura”, che prevede che il personale non sia sanzionato per decisioni prese sulla base della propria esperienza e formazione, senza che in nessun caso siano comunque tollerate negligenze gravi, infrazioni deliberate o atti di vandalismo; secondo, la necessità di un codice di autoregolamentazione che impedisca la diffusione di informazioni sensibili che potrebbero finire nelle mani dei mezzi di informazione ed eviti così inutili sofferenze alle famiglie.</p>
    </intervention>
    <intervention id="2-160" speaker_id="28323" name="Oldřich Vlasák" is_mep="True" mode="spoken">
      <p sl="cs">Signora Presidente, sappiamo che l’attuale sistema comunitario per le inchieste in materia di sicurezza sugli incidenti dell’aviazione civile non funziona come dovrebbe. Negli ultimi anni, abbiamo assistito a un’enorme crescita dei trasporti e all’espansione dell’Unione europea e disponiamo ora di metodi d’indagine migliori. L’obiettivo di questo regolamento è pertanto di reagire alla situazione che si è creata e di garantire una più efficace prevenzione degli incidenti.</p>
      <p sl="cs">Il regolamento proposto consentirà di coinvolgere l’EASA (che esiste dal 2002 ed è responsabile della certificazione degli aeromobili) nelle inchieste sugli incidenti, di costituire una Rete europea delle autorità investigative sulla sicurezza dell’aviazione civile e di proporre modifiche alla natura e alla portata delle relazioni di inchiesta presentate, inclusa la norma relativa alla messa a disposizione degli elenchi dei passeggeri a bordo degli aerei coinvolti in incidenti. Il testo oggetto di discussione è il risultato di un compromesso tra il Parlamento e il Consiglio. La Repubblica ceca ha accettato il compromesso al Consiglio. La relazione è di natura tecnica e contribuirà a migliorare la sicurezza nel settore dell’aviazione. Per questi motivi ho votato a favore.</p>
    </intervention>
    <intervention id="2-161" speaker_id="23768" name="Bogusław Liberadzki" is_mep="True" mode="spoken">
      <p sl="pl">L’eruzione vulcanica in Islanda in aprile ha dimostrato che tutto il continente europeo è legato a doppio filo all’aviazione. Per il momento non ci sono alternative poiché né il trasporto ferroviario né altre modalità di trasporto sono riusciti a sostituire l’aviazione; si pone pertanto il problema della sua sicurezza e affidabilità. Nel caso degli incidenti – ed è il punto che ci interessa – o dei disastri aerei, è assolutamente fondamentale riuscire a determinarne le cause in modo efficace, al fine di accertare come prima cosa le responsabilità. Ma c’è un aspetto ancora più importante: dobbiamo riuscire ad evitare gli incidenti, soprattutto le “quasi collisioni” e i disastri, in un settore che riveste così tanta importanza nell’ambito dei trasporti.</p>
      <p sl="pl">Desidero ringraziare la relatrice e i relatori ombra per aver affrontato un’ampia gamma di tematiche. Hanno evidenziato i settori di responsabilità e le possibilità di risoluzione dei problemi. È un regolamento valido e lo appoggio.</p>
    </intervention>
    <intervention id="2-163" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signora Presidente, onorevoli colleghi, negli ultimi anni molti Stati membri hanno subito frequenti interruzioni di forniture di gas, dimostrando che la crescente dipendenza dell'Unione europea da forniture esterne di energia può nuocere agli interessi economici e politici a lungo termine degli Stati membri.</p>
      <p sl="it">Condivido pienamente pertanto l'idea che la sicurezza energetica debba essere considerata un elemento essenziale della sicurezza globale dell'Unione europea e che la garanzia del mantenimento delle forniture di gas nella Comunità, in particolare durante le situazioni di crisi, debba essere considerata a sua volta un obiettivo strategico.</p>
      <p sl="it">Per questo motivo ho votato a favore di questa relazione e mi auguro che il regolamento in questione sia applicato tempestivamente come auspicato anche dallo stesso relatore.</p>
    </intervention>
    <intervention id="2-164" speaker_id="28178" name="Miroslav Mikolášik" is_mep="True" mode="spoken">
      <p sl="sk">La crisi del gas tra Russia e Ucraina dello scorso inverno ha avuto ripercussioni negative sui cittadini e sull’economia europei, mettendo in evidenza la vulnerabilità e la dipendenza dell’Unione europea dagli approvvigionamenti esteri.</p>
      <p sl="sk">L’Unione dovrebbe elaborare una propria politica energetica improntata alla solidarietà e garantire la sicurezza dell’approvvigionamento energetico in tutto il suo territorio, conformemente alle nuove competenze previste dal trattato di Lisbona. Per quanto riguarda le improvvise interruzioni delle forniture energetiche, condivido il parere del relatore, che ha rafforzato le disposizioni dell’articolo relativo alle possibilità di dichiarare un’emergenza comunitaria per una determinata area geografica; in altre parole, si potrà dichiarare l’emergenza per un paese che, per esempio, attraversa una crisi e subisce l’interruzione completa delle forniture di gas, anche se il calo a livello dell’Unione europea non ha raggiunto il limite del 10 per cento. Ritengo sia corretto creare un meccanismo comunitario specifico da attuare a livello regionale.</p>
    </intervention>
    <intervention id="2-165" speaker_id="96771" name="Jarosław Kalinowski" is_mep="True" mode="spoken">
      <p sl="pl">La sicurezza dell’approvvigionamento di gas è stata e sarà a lungo un elemento cruciale della situazione politica internazionale e un presupposto fondamentale per la garanzia di eque condizioni di vita ai cittadini europei, che devono poter contare su un adeguato approvvigionamento di questa risorsa naturale essenziale. Le idee proposte dall’autore della relazione (come il perfezionamento del sistema per dichiarare una situazione di emergenza attraverso l’introduzione di criteri che si riferiscono a una particolare area geografica, la definizione di valori limite espliciti che consentiranno agli Stati membri di intervenire sul mercato, la centralizzazione e il rafforzamento della protezione dei dati relativi alle forniture e delle informazioni commerciali) miglioreranno sicuramente la sicurezza dell’approvvigionamento garantendone la continuità. Il problema è di particolare rilevanza per le economie che dipendono dal gas come fonte energetica e in Europa ce ne sono molte. Ho naturalmente appoggiato la relazione.</p>
    </intervention>
    <intervention id="2-166" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Abbiamo adottato un’importante relazione sulla sicurezza dell’approvvigionamento di gas. Le misure proposte nella relazione costituiscono un passo nella giusta direzione, ma non sono ancora sufficienti per dare alla società o all’economia un completo senso di sicurezza. L’esperienza di questi ultimi anni dimostra che alcuni Stati membri hanno agito nel proprio interesse anziché cercare di creare in questo settore una politica europea vera, coordinata e reciprocamente vantaggiosa.</p>
      <p sl="pl">Dobbiamo impegnarci per separare l’estrazione dalla trasmissione, abolire i monopoli e fare in modo che il gas esca dalla scena della politica internazionale. La diversificazione delle fonti e delle rotte dell’approvvigionamento di gas, lo sviluppo di infrastrutture, la cooperazione degli enti che operano nel settore del gas e la cooperazione a livello sovranazionale sono passi imprescindibili. A mio avviso, questo documento costituisce la prima pietra dell’edificazione di una politica energetica comune.</p>
    </intervention>
    <intervention id="2-167" speaker_id="28617" name="Inese Vaidere" is_mep="True" mode="spoken">
      <p sl="lv">Grazie, signora Presidente. La sicurezza dell’approvvigionamento di gas è uno degli aspetti più importanti della sicurezza economica e strategica europea. Uno dei nostri obiettivi fondamentali è riuscire a parlare di politica energetica con una sola voce ai fornitori di energia. Apprezzo infinitamente quanto è riuscito a realizzare il Commissario Oettinger, ma ritengo che i cinque o sette anni che ha citato per le discussioni con gli Stati membri costituiscano un periodo troppo lungo. Abbiamo urgentemente bisogno di una politica energetica comune. È essenziale assicurare la diversificazione delle fonti di approvvigionamento, soprattutto per gli Stati baltici, in quanto un unico fornitore, segnatamente la Russia, si serve della sua posizione di monopolio per interferire negli eventi politici degli Stati che ne dipendono. Bisogna creare interconnessioni per l’approvvigionamento di gas in Europa sulla base del principio di solidarietà, che costituisce la pietra fondante della politica dell’Unione europea. Sarebbe intollerabile anche una situazione con fornitori di gas diversificati ma con rotte del gas che attraversano comunque la Russia. L’Europa deve portare avanti una cooperazione diretta con gli Stati dell’Asia centrale e del Caucaso, deve effettuare ricerche in materia di gas da sabbie compatte, da scisti e da fonti energetiche alternative. Grazie.</p>
    </intervention>
    <intervention id="2-168" speaker_id="29074" name="Vito Bonsignore" is_mep="True" mode="spoken">
      <p sl="it">Signora Presidente, onorevoli colleghi, ho votato anch'io a favore di questo provvedimento. È il momento che l'Unione europea regolamenti con chiarezza la sicurezza e l'approvvigionamento energetico: la controversia dell'anno scorso ha dimostrato quanto forte sia la nostra dipendenza da energie provenienti da paesi terzi.</p>
      <p sl="it">Il regolamento approvato in quest'Aula affronta finalmente questo problema nel tentativo di prevenire ulteriori crisi, compiendo un importante passo avanti nella sicurezza energetica. Gli Stati membri sono chiamati a garantire adeguata copertura energetica alle famiglie, ai clienti protetti, cioè a strutture e servizi essenziali. Essi sono anche chiamati a elaborare piani di prevenzione ed emergenza.</p>
      <p sl="it">Si procede così verso quel principio di sussidiarietà degli Stati tanto caro all'Unione e al mio gruppo parlamentare. Condivido in particolare l'emendamento n. 62. Richiamo infine l'attenzione sulla lungimiranza, mi sia consentito, del mio paese, per aver aperto numerosi canali di dialogo coi paesi proprietari di grandi disponibilità di gas.</p>
    </intervention>
    <intervention id="2-169" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Oggi, il Parlamento europeo ha adottato un regolamento teso a garantire la sicurezza dell’approvvigionamento di gas. È un passo importantissimo verso l’attuazione di una politica energetica comune nell’Unione europea, verso la solidarietà energetica tra gli Stati membri e verso una maggiore cooperazione regionale.</p>
      <p sl="lt">Ho votato a favore di questo documento perché credo che il regolamento permetterà alle “isole energetiche” dell’Unione europea, come gli Stati baltici per esempio, di potersi approvvigionare di gas anche quando chi detiene il monopolio delle forniture chiude i rubinetti.</p>
      <p sl="lt">Questo regolamento prepara anche la strada al finanziamento da parte dell’Unione europea di progetti infrastrutturali che possono contribuire al superamento dell’isolamento energetico. Le disposizioni previste nel regolamento e tese a rendere più rigoroso il controllo delle attività dei fornitori dei paesi terzi, come Gazprom, soprattutto nel settore della concorrenza, sono state tuttavia respinte e il documento si limita a stabilire disposizioni generali.</p>
      <p sl="lt">Il secondo aspetto, altrettanto importante, è la tutela dell’ambiente. Visto che il regolamento prevede la possibilità di finanziare progetti di paesi terzi con fondi dell’Unione europea, spero che la Commissione si affretti ad applicare lo strumento per la valutazione indipendente dell’impatto ambientale.</p>
    </intervention>
    <intervention id="2-171" speaker_id="4462" name="Clemente Mastella" is_mep="True" mode="spoken">
      <p sl="it">Signora Presidente, onorevoli colleghi, questo accordo si prefigge lo scopo di rafforzare la cooperazione tra le amministrazioni degli Stati interessati per rendere più rapido il processo di ammissione di quelle persone che si trovano in situazione di soggiorno irregolare, determinando con precisione tutte le disposizioni tecniche necessarie: domande di ammissione, prove, termini, modalità di trasferimento e di trasporto.</p>
      <p sl="it">Ho votato a favore perché convinto che tale accordo sia necessario in quanto strumento fondamentale nella lotta contro l'immigrazione illegale nell'Unione europea.</p>
      <p sl="it">L'accordo contiene una clausola di non incidenza per quanto riguarda altre norme e diritti internazionali: gli Stati dovranno infatti ottemperare agli obblighi pertinenti risultanti dal diritto internazionale, quali ad esempio il principio di non respingimento, e sono ritenuti responsabili delle espulsioni dinanzi ai loro tribunali nazionali.</p>
      <p sl="it">Il principio di non respingimento ha implicazioni procedurali, dal momento che gli Stati sono chiamati ad effettuare una valutazione del rischio di maltrattamenti, anche nei casi di allontanamento indiretto in un paese intermedio.</p>
      <p sl="it">Si prevede poi l'istituzione – e termino – di un comitato misto per la riammissione e vorrei qui sottolineare, signor Presidente, che il Parlamento europeo non ne farà parte, purtroppo, quindi chiedo alla Commissione europea di volerci informare regolarmente e opportunamente sulle sue attività.</p>
    </intervention>
    <intervention id="2-172" speaker_id="96669" name="Joe Higgins" is_mep="True" mode="spoken">
      <p sl="en">È paradossale che oggi il Parlamento europeo voti un accordo teso a cacciare dall’Unione europea i cittadini pachistani poveri e bisognosi, per rispedirli nel loro paese d’origine colpito da rovinose inondazioni. I contadini e i lavoratori pachistani, già provati da profonde sofferenze, ora patiscono più che mai. Il 20 per cento del paese è infatti devastato dalle inondazioni: raccolti distrutti, perdite di bestiame e bambini che soffrono la fame, una catastrofe che coinvolge ben 20 milioni di persone.</p>
      <p sl="en">Faremmo molto meglio a discutere di come possiamo affrontare, alleviare e porre fine alla povertà in Pakistan, per esempio, costringendo il Fondo monetario internazionale a cancellare lo schiacciante peso del debito sul Pakistan, sollevando così dall’onere del prestito personale lavoratori e poveri pachistani, e ad aumentare gli aiuti, che non dovrebbero essere convogliati attraverso un governo corrotto, ma essere gestiti direttamente dai contadini, dai lavoratori e dai poveri, le vere vittime di questa situazione. Sarebbe una risposta molto più adeguata alle sofferenze del popolo pachistano.</p>
    </intervention>
    <intervention id="2-173" speaker_id="28497" name="Gerard Batten" is_mep="True" mode="spoken">
      <p sl="en">Signora Presidente, mi sono astenuto dal voto sull’accordo tra Unione europea e Pakistan. L’accordo sembra attribuire agli Stati nazione, o agli Stati membri dovrei forse dire, strumenti più efficaci per il rimpatrio in Pakistan degli immigrati illegali. A prima vista, al Regno Unito potrebbe sembrare una buona idea, ma dovrebbe invece spettare solo alla Gran Bretagna, in quanto Stato nazione sovrano e indipendente, decidere chi può varcare o meno i suoi confini.</p>
      <p sl="en">Votare a favore di questo accordo significherebbe cedere questo diritto di decisione all’Unione europea, cosa che non posso assolutamente accettare. La Gran Bretagna deve acquisire il controllo della propria politica in materia di immigrazione, legale e illegale, e non cederlo all’Unione europea.</p>
    </intervention>
    <intervention id="2-174" speaker_id="96710" name="Jens Rohde" is_mep="True" mode="spoken">
      <p sl="en">Vorrei dire che i liberali danesi sono molto soddisfatti della votazione odierna sull’accordo di riammissione tra l’Unione europea e il Pakistan. Finalmente, dopo molti anni di negoziati tra la Commissione e il Pakistan, è stato raggiunto un accordo che permetterà la riammissione degli immigrati che non soddisfano più le condizioni per l’accesso o il soggiorno in uno qualsiasi degli Stati membri dell’Unione europea.</p>
      <p sl="en">Questo accordo è uno strumento importante nella lotta all’immigrazione illegale nell’Unione europea, soprattutto perché il Pakistan è un importante paese d’origine e di transito di emigranti. Con questo accordo, il Pakistan accetta di riprendersi i propri cittadini e, a determinate condizioni, anche cittadini di paesi terzi. È un accordo che migliorerà la sicurezza sul territorio europeo.</p>
    </intervention>
    <intervention id="2-176" speaker_id="1073" name="Cristiana Muscardini" is_mep="True" mode="spoken">
      <p sl="it">Signora Presidente, onorevoli colleghi, sono a favore della relazione Kazak sui rapporti tra l'Unione europea e la Turchia così come votati in commissione INTE e in Aula. Nonostante la Turchia abbia da tempo costruito una barriera doganale con l'Europa, sono ancora in vigore molti ostacoli e barriere commerciali tra le due parti.</p>
      <p sl="it">Se vogliamo contribuire a un aumento concreto e positivo degli scambi commerciali, la Turchia deve tenere conto della posizione di questo Parlamento, e cioè allineare la legislazione turca all'acquis communautaire in materia di libero scambio, mettere in atto procedure concrete di lotta alla contraffazione, che tocca anche settori importanti per la salute dei cittadini, come quello farmaceutico, garantire la libera circolazione delle merci nello spazio doganale con la soppressione di procedure di importazione pesanti e a danno dell'industria manifatturiera e agricola europea.</p>
      <p sl="it">Deve poi evitare pratiche discriminatorie nei confronti delle industrie europee in materia di appalti pubblici e allinearsi con gli accordi adottati in seno all'Organizzazione mondiale del commercio.</p>
    </intervention>
    <intervention id="2-177" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Presidente, ho naturalmente votato contro la relazione Kazak viste le argomentazioni che ho esposto in Aula. Non posso votare a favore di una relazione presentata da un relatore praticamente indebitato per tutti i suoi studi, che sono costati cifre enormi direttamente finanziate dal governo turco. A mio modo di vedere, siamo in presenza di un caso di conflitto di interessi ed è quindi impossibile che la relazione sia imparziale. Per questo motivo ho espresso voto contrario.</p>
      <p sl="bg">Vorrei esporre un’altra osservazione. Possiamo constatare che questa relazione contiene elementi che non hanno nulla a che vedere né con il commercio né con l’economia. La relazione cita, accogliendole con favore, i recenti emendamenti apportati alla costituzione turca, che io considero semplicemente una vittoria degli islamisti nei confronti di chi vuole che la Turchia sia un paese laico. Purtroppo, è stato l’esercito – potrei aggiungere, insieme al sistema giudiziario – a garantire la laicità della Turchia.</p>
      <p sl="bg">La Turchia ha virato verso l’islamismo e ne sta ormai seguendo sempre più la strada. Ho votato contro la relazione perché non ritengo dovremmo approvare questo stato di cose.</p>
    </intervention>
    <intervention id="2-178" speaker_id="4462" name="Clemente Mastella" is_mep="True" mode="spoken">
      <p sl="it">Signora Presidente, onorevoli colleghi, il ruolo della Turchia quale attore del commercio mondiale è andato rafforzandosi negli ultimi anni, soprattutto perché il paese tende a sfruttare l'unicità della sua posizione geopolitica.</p>
      <p sl="it">La realizzazione di un'unione doganale con l'Unione europea nel 1996 ha permesso l'approfondimento delle relazioni economiche; è stato raggiunto un ragguardevole livello di integrazione dei mercati, in particolar modo per quanto concerne la libera circolazione delle merci. In tempi recenti un grosso passo avanti verso l'integrazione si è avuto con l'adozione del nuovo codice doganale turco e l'introduzione del sistema delle preferenze generalizzate.</p>
      <p sl="it">Non possiamo negare che la Turchia sia divenuta negli ultimi anni un partner commerciale chiave dell'Unione, figura infatti al settimo posto fra i maggiori mercati di importazione dell'Unione e al quinto posto tra i mercati di esportazione.</p>
      <p sl="it">È divenuta una base di investimento per le imprese europee, con una crescente integrazione nella catena di approvvigionamento e produzione, spesso in segmenti ad alto valore aggiunto.</p>
      <p sl="it">Ho votato a favore di questa relazione, signor Presidente, perché condivido l'idea che occorre innanzitutto rendere l'unione doganale più funzionale, quindi sì a questo rapporto tra Turchia e Unione europea.</p>
    </intervention>
    <intervention id="2-179" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, tra Unione europea e Turchia esistono relazioni commerciali profonde. Dal 1996 esiste anche un’unione doganale, ma, nonostante tutto questo, esistono ancora numerose barriere commerciali. Mi fa pertanto particolarmente piacere che il Parlamento oggi abbia invitato la Repubblica di Turchia a rinunciare alle sue complesse procedure di importazione e ad allineare il suo sistema di quote per i prodotti agricoli trasformati, in quanto non sono conformi ai requisiti dell’unione doganale.</p>
      <p sl="de">In secondo luogo, dobbiamo cooperare per fare in modo che i prodotti agricoli importati dalla Repubblica di Turchia soddisfino le stesse norme previste per i prodotti europei.</p>
      <p sl="de">Oggi ho votato a favore della relazione, ma resta comunque ancora molto da fare. Allora mettiamoci al lavoro!</p>
    </intervention>
    <intervention id="2-180" speaker_id="29074" name="Vito Bonsignore" is_mep="True" mode="spoken">
      <p sl="it">Signora Presidente, onorevoli colleghi, i miei complimenti al collega relatore per il lavoro svolto e soprattutto per come ha trattato questo argomento, stando il fatto che stiamo discutendo da molti anni con la Turchia del suo ingresso nell'Unione, quindi un momento difficile.</p>
      <p sl="it">È assodato che per l'Europa la Turchia rappresenta un ottimo partner commerciale, agevolato anche dalla sua favorevole posizione che ne fa la naturale porta verso l'Asia. L'Unione europea è il maggior partner commerciale della Turchia. I numeri sono buoni, sono confortanti.</p>
      <p sl="it">Tali relazioni commerciali vanno migliorate, per questo condivido i punti 16 e 20, con i quali si invita la Turchia a eliminare le licenze di importazione e il divieto all'importazione di taluni prodotti farmaceutici.</p>
      <p sl="it">Concordo, infine, sull'opportunità di rendere più forte e ampia l'unione doganale al fine di rendere sempre più proficui gli scambi commerciali.</p>
    </intervention>
    <intervention id="2-181" speaker_id="96809" name="Peter van Dalen" is_mep="True" mode="spoken">
      <p sl="nl">Signora Presidente, ho votato a favore della relazione Kazak perché migliorerà le relazioni economiche e commerciali con la Turchia e rafforzerà i legami di vicinato tra l’Unione europea e questo paese. Ed è proprio quello di cui abbiamo bisogno, niente di più.</p>
      <p sl="nl">Mi sono astenuto dal voto sull’emendamento n. 1 presentato dal gruppo Europa della Libertà e della Democrazia. Concordo con il gruppo sul fatto che la Turchia non dovrebbe aderire all’Unione europea, ma la relazione Kazak non si occupa di questo problema. Per questo mi sono astenuto dal voto su questo emendamento e, in effetti, ho votato a favore della relazione perché, alla fine dei conti, abbiamo bisogno di promuovere buoni rapporti di vicinato con la Turchia.</p>
    </intervention>
    <intervention id="2-182" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Nonostante il miglioramento delle relazioni tra Unione europea e Turchia, sussistono ancora molte difficoltà sotto forma di barriere tariffarie e non tariffarie che devono essere semplificate, così some altre formalità e procedure. Da entrambe le parti ci sono aspetti problematici, quali per esempio, da parte del nostro partner, la mancata applicazione dei diritti di proprietà intellettuale e il problema dei prodotti contraffatti.</p>
      <p sl="pl">Vogliamo instaurare un partenariato con la Turchia e dovremmo quindi analizzare con grande attenzione le cause delle difficoltà commerciali, prima che si trasformino in un problema più grave. È possibile che, a causa dei lunghi anni trascorsi in attesa di una posizione comune dell’Unione europea sulla sua adesione, ora la Turchia stia cercando alleati alternativi? Le relazioni tra le economie dell’Unione e la Turchia devono essere analizzate anche alla luce della struttura demografica delle due parti e delle previsioni per il futuro.</p>
    </intervention>
    <intervention id="2-183" speaker_id="24030" name="Philip Claeys" is_mep="True" mode="spoken">
      <p sl="nl">Ho naturalmente votato a favore dell’emendamento presentato dal gruppo Europa della Libertà e della Democrazia e contro la relazione Kazak perché è possibile mantenere ottime relazioni commerciali con la Turchia senza che questo paese aderisca all’Unione europea.</p>
      <p sl="nl">Sembra che il relatore sia andato in giro con gli occhi bendati, visto che ha scritto che l’esito del recente referendum in Turchia promuoverebbe la democratizzazione nel paese. Al contrario, è certo che gli islamisti dell’AKP hanno definitivamente portato dalla loro parte la base del potere del loro partito. Dopo aver islamizzato la vita sociale quotidiana, adesso hanno posto le basi per la totale islamizzazione delle istituzioni pubbliche turche. Sgomberiamo il campo da qualsiasi dubbio: le riforme costituzionali approvate non sono altro che un attacco diretto all’esercito e alla Corte costituzionale in quanto ultime istituzioni laiche in Turchia.</p>
    </intervention>
    <intervention id="2-185" speaker_id="96819" name="Licia Ronzulli" is_mep="True" mode="spoken">
      <p sl="it">Signora Presidente, onorevoli colleghi, la relazione approvata oggi va nella giusta direzione per tutelare la biodiversità e gli ecosistemi. Il concetto di biodiversità viene finalmente associato a quello di gestione responsabile.</p>
      <p sl="it">Per conservare il nostro pianeta, affinché possa sostenere anche le generazioni future, è necessario adottare subito politiche attuative in materia di ecocompatibilità. Dopo il mancato raggiungimento dell'obiettivo di arrestare la perdita di biodiversità entro il 2010, è necessario che il rinvio di 10 anni serva ad una seria presa di coscienza collettiva da parte degli Stati e delle istituzioni.</p>
      <p sl="it">Il patrimonio ambientale dell'Unione europea, che spazia dalla macchia mediterranea alle foreste di conifere, vanta una ricchezza di flora e fauna in termini di biodiversità praticamente irripetibile. Arrestare la perdita di tale patrimonio ambientale – e concludo – è un dovere che dobbiamo a noi stessi e alle generazioni future.</p>
    </intervention>
    <intervention id="2-186" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Ho votato a favore della relazione sull’applicazione della normativa UE per la conservazione della biodiversità.</p>
      <p sl="sl">La relazione propone requisiti utili, ma la sua conclusione fondamentale è che i risultati non sono stati raggiunti per mancanza di una chiara volontà politica. Questo è anche il motivo alla base dell’errata applicazione della normativa, delle lacune in termini di dati, del monitoraggio inadeguato, dei finanziamenti insufficienti e della carente integrazione nelle politiche settoriali.</p>
      <p sl="sl">Abbiamo bisogno di un sistema di informazione molto più chiaro che segnali sia le buone pratiche sia i paesi che non hanno ottenuto risultati sufficienti. In questo frangente, la Commissione europea non dovrebbe svolgere un ruolo politico, ma un ruolo puramente tecnico. Dobbiamo proteggere la natura e il futuro dell’umanità, non i governi dei singoli Stati membri.</p>
    </intervention>
    <intervention id="2-187" speaker_id="4462" name="Clemente Mastella" is_mep="True" mode="spoken">
      <p sl="it">Signora Presidente, onorevoli colleghi, la tutela della biodiversità e degli ecosistemi e la lotta per prevenirne un ulteriore degrado sono sfide di inestimabile valore per la nostra società. Arrestare la perdita di biodiversità non è solo un nostro dovere etico, ma anche politico ed economico: conservare il nostro pianeta affinché possa sostenere anche le generazioni future!</p>
      <p sl="it">Secondo la prassi della politica ambientale europea, le direttive offrono la flessibilità necessaria per adeguare i provvedimenti di attuazione alla realtà locale. Tale approccio è senz'altro giustificato dai principi di sussidiarietà e proporzionalità, ma spesso le differenze tra gli Stati membri diventano tali da inficiare l'efficacia delle direttive stesse.</p>
      <p sl="it">Concordo con la relatrice quando afferma che l'approccio spesso settoriale alla biodiversità favorisce una profonda frammentazione del finanziamento delle misure volte alla tutela degli ecosistemi attraverso il bilancio dell'UE.</p>
      <p sl="it">Se tale frammentazione dei finanziamenti può avere un impatto positivo, permettendo di attingere a diverse fonti, l'obbligo di cofinanziamento e l'approccio basato su un "menu alla carta" delle politiche agricola e strumentale, tra le altre, fanno sì che solo gli Stati membri che scelgono consapevolmente di destinare le risorse alla biodiversità investano poi effettivamente i fondi a tale scopo.</p>
    </intervention>
    <intervention id="2-188" speaker_id="28178" name="Miroslav Mikolášik" is_mep="True" mode="spoken">
      <p sl="sk">Nell’Unione europea, il 42 per cento dei mammiferi, il 43 per cento degli uccelli, il 30 per cento degli anfibi, il 45 per cento dei rettili e il 52 per cento dei pesci rischiano l’estinzione e si prevede che il tasso di perdita aumenterà di dieci volte entro il 2050.</p>
      <p sl="sk">Purtroppo, i cittadini dell’Unione europea non si rendono conto di quanto il problema sia urgente e la Commissione europea di fronte a questi numeri ha un approccio debole, come dimostrano anche la frequente mancanza di determinazione per quanto riguarda l'applicazione corretta e puntuale delle direttive ambientali e la riluttanza ad avviare procedure di infrazione contro gli Stati membri. Se davvero ci preme lasciare ai nostri figli e alle generazioni future un ambiente che sia almeno in parte quello di cui disponiamo oggi, non possiamo rimandare o evitare l’azione. Appoggio pertanto le misure proposte, che potrebbero contribuire a evitare danni irreversibili all’ambiente.</p>
    </intervention>
    <intervention id="2-189" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, la diversità delle specie vegetali e animali costituisce la base dell’alimentazione e dell’approvvigionamento di materie prime per una popolazione mondiale in costante crescita e rappresenta inoltre un presupposto per l’adattamento ai cambiamenti climatici. In tutto il mondo, la biodiversità è minacciata, in particolare dall’azione dell’uomo. Dobbiamo pertanto arrestare la perdita di biodiversità e cercare di correggere i danni già arrecati. Il modo migliore per proteggere la biodiversità è farne un uso sostenibile. In questo frangente gli agricoltori europei devono essere nostri alleati e non nostri avversari e in futuro li dovremo considerare sempre più come tali.</p>
      <p sl="de">Vorrei in ogni caso concludere con una nota positiva. Nella regione che rappresento, il libero Stato di Sassonia, siamo riusciti a reintrodurre il lupo dopo un’assenza di 200 anni. È un buon esempio e deve essere il primo di una lunga serie.</p>
    </intervention>
    <intervention id="2-190" speaker_id="23868" name="Monika Flašíková Beňová" is_mep="True" mode="spoken">
      <p sl="sk">L’ambiente e la sua biodiversità devono attualmente affrontare grossi problemi: metodi di produzione e uno stile di vita che considerano la natura solo come un bene di consumo e un mezzo per soddisfare i bisogni umani.</p>
      <p sl="sk">Se da una parte ora ignoriamo il significato etico ed ecologico della biodiversità, dovremmo almeno essere coerenti nel valorizzarla. Il valore economico della natura trova scarso riscontro, talvolta addirittura nullo, nell’attuale sistema dei prezzi. Per evitare perdite finanziarie e di altro tipo, dobbiamo adottare leggi adeguate e promuovere l’importanza della biodiversità tra i cittadini dell’Unione europea, la maggior parte dei quali sicuramente reputa la perdita di biodiversità un problema grave, ma non si rende purtroppo conto che li riguarda direttamente. La passività delle persone comuni nella lotta contro la perdita di biodiversità è determinata in primo luogo dal fatto che non sanno che cosa possono fare.</p>
      <p sl="sk">Per questo motivo, ho votato a favore della relazione e convengo con la relatrice sull’urgenza di una campagna di sensibilizzazione in questo ambito.</p>
    </intervention>
    <intervention id="2-191" speaker_id="96771" name="Jarosław Kalinowski" is_mep="True" mode="spoken">
      <p sl="pl">Le ricchezze della natura sono il più grande patrimonio dell’umanità e purtroppo noi uomini siamo ampiamente responsabili della perdita di questa ricchezza. L’elaborazione di programmi come Natura 2000 costituisce uno dei passi compiuti per proteggere la natura da noi stessi. Sarebbe inoltre necessario insistere maggiormente su una normativa più severa e sanzioni più pesanti per le persone e le aziende che contribuiscono deliberatamente alla distruzione della diversità delle ricchezze naturali dell’Europa.</p>
      <p sl="pl">Anch’io sostengo la parte della relazione de Lange in cui si afferma che la politica agricola deve ricompensare gli agricoltori che forniscono servizi ecosistemici supplementari. Gli agricoltori amano la loro terra e proteggono la natura, anche quando non percepiscono bonus supplementari. L’aiuto finanziario è tuttavia essenziale affinché gli agricoltori non debbano sostenere da soli tutti i costi legati alla protezione della biodiversità.</p>
    </intervention>
    <intervention id="2-192" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">La conservazione della biodiversità è legata a molte altre politiche dell’Unione europea: il settore della pesca, dell’energia e dell’agricoltura per esempio hanno tutti un impatto sul pessimo stato del Mar Baltico. Secondo le ricerche, questo mare, in pratica un mare interno dell’Unione europea, è uno dei più inquinati.</p>
      <p sl="lt">La Commissione europea esprime preoccupazione rispetto alla perdita di biodiversità, ma, allo stesso tempo, si fa ancora troppo poco per combattere le cause di questo processo. Per quanto riguarda l’Unione europea, è opportuno ricordare che ogni Stato membro deve fare il suo dovere; ogni Stato deve impegnarsi per garantire una politica della pesca sostenibile e l’adeguato funzionamento di Natura 2000, per ridurre l’inquinamento, sia le emissioni di CO2 sia l’inquinamento delle acque di scarico, e per diminuire la quantità di pesticidi e fosfati.</p>
      <p sl="lt">Sono proprio questi i fattori che contribuiscono in misura significativa all’eutrofizzazione del Mar Baltico, che è una delle cause della perdita di biodiversità. L’attuazione irresponsabile dei cosiddetti progetti energetici commerciali nel Mar Baltico e l’assenza di critiche in proposito contribuiscono in misura significativa a questo inquinamento.</p>
    </intervention>
    <intervention id="2-194" speaker_id="97131" name="Giommaria Uggias" is_mep="True" mode="spoken">
      <p sl="it">Signora Presidente, onorevoli colleghi, la votazione che abbiamo fatto oggi sulla relazione è molto articolata e ricca di contenuti per migliorare l'attività di prevenzione dei disastri ambientali.</p>
      <p sl="it">Parte dalla considerazione che le vigenti misure di prevenzione si sono dimostrate purtroppo insufficienti o non hanno trovato attuazione, per cui s'impone una duplice esigenza: mettere a punto alcuni e migliori interventi nazionali ed europei, con l'indicazione anche di una modifica delle condizioni di accesso al fondo di solidarietà, ma è però ugualmente importante una maggiore attenzione da parte delle regioni e degli enti pubblici territoriali, ai quali con questo provvedimento viene chiesto di migliorare l'integrazione negli strumenti di programmazione e nei programmi operativi. È un passo in avanti, uno dei tanti che stiamo facendo verso politiche migliori di tutela del territorio.</p>
    </intervention>
    <intervention id="2-195" speaker_id="96890" name="Mario Pirillo" is_mep="True" mode="spoken">
      <p sl="it">Signora Presidente, onorevoli colleghi, lo spopolamento delle campagne, la desertificazione, e la maggiore frequenza di eventi calamitosi – piogge eccessive, siccità, grandine, incendi ecc. –costringono gli Stati membri a intervenire con poche risorse e pochi mezzi. La questione più importante che voglio qui evidenziare è la sopravvivenza del mondo agricolo, che spesso è soggetto a calamità naturali che mettono in ginocchio il reddito delle aziende agricole.</p>
      <p sl="it">Per questo la Commissione europea deve impegnarsi a creare un regime assicurativo pubblico europeo per il settore agricolo, capace di affrontare i rischi e l'instabilità economica e finanziaria degli agricoltori a seguito di calamità e catastrofi naturali o provocate dall'uomo, così come è indicato al punto 37 della proposta dell'onorevole Ferreira per la quale ho appena votato a favore.</p>
    </intervention>
    <intervention id="2-197" speaker_id="96771" name="Jarosław Kalinowski" is_mep="True" mode="spoken">
      <p sl="pl">Aiutare i più poveri costituisce una delle missioni fondamentali dell’Unione europea. Non ci sono dubbi in merito, e mi congratulo con la relatrice per aver trattato questo aspetto. Come membro della commissione per l’agricoltura e lo sviluppo rurale, mi sento tuttavia in obbligo di segnalare il paragrafo 54 della relazione, in cui la relatrice raccomanda una revisione delle politiche di sussidio nell’ambito della politica agricola comune.</p>
      <p sl="pl">Sono d’accordo sulla necessità di rivedere il sistema di sussidio, ma non possiamo permettere che si ripeta la situazione che si è venuta a creare a seguito della riforma del mercato dello zucchero. Quella riforma avrebbe dovuto aiutare i produttori più poveri dei paesi terzi, mentre in realtà ne hanno beneficiato principalmente i grandi proprietari terrieri dell’America del sud e non certamente i proprietari delle piantagioni più piccole. Invito pertanto alla massima cautela: cerchiamo di condurre analisi approfondite prima di decidere per l’introduzione di qualsiasi tipo di riforma. Ho votato contro il paragrafo 54, ma appoggio la relazione nel suo insieme.</p>
    </intervention>
    <intervention id="2-198" speaker_id="1956" name="Frank Vanhecke" is_mep="True" mode="spoken">
      <p sl="nl">Benché si tratti di una relazione piuttosto equilibrata, ho espresso voto contrario. Infatti, nonostante il suo equilibrio, la relazione si basa sull’assunto secondo cui, se continuiamo a dare sempre più soldi e aiuti all’Africa, soprattutto all’Africa sub-sahariana, il continente alla fine questi aiuti li riceverà. Probabilmente sono parole politicamente corrette, ma temo che non rispecchino la realtà.</p>
      <p sl="nl">Se pensiamo a tutti i soldi che abbiamo investito nell’Africa sub-sahariana dagli anni ‘40, ci rendiamo conto che si tratta di svariate centinaia di miliardi di dollari o di euro, mentre il risultato oggi è sempre maggiore povertà e miseria. Credo che dovremmo continuare a incrementare gli aiuti urgenti, riducendo invece sistematicamente l’assistenza a lungo termine.</p>
      <p sl="nl">Dobbiamo soprattutto scoraggiare le fughe sistematiche di capitali dall’Africa settentrionale verso i paesi ricchi. La fuga illecita di capitali negli ultimi 40 anni è pari a circa 1,8 trilioni di dollari! Non si può nemmeno provare a immaginare cosa potremmo fare con tutti quei soldi per l’Africa sub-sahariana.</p>
    </intervention>
    <intervention id="2-199" speaker_id="29074" name="Vito Bonsignore" is_mep="True" mode="spoken">
      <p sl="it">Signora Presidente, onorevoli colleghi, i miei complimenti alla relatrice per il lavoro svolto: l'Unione europea è da sempre impegnata a sostegno dei paesi in via di sviluppo e la relazione oggi votata ricorda a tutti che ancora abbiamo molto, molto da fare.</p>
      <p sl="it">Per migliorare le condizioni di tali paesi è necessario agevolare standard in materia di diritto del lavoro, standard di sicurezza sul lavoro - a proposito mi preme sottolineare il mio apprezzamento per il punto 38, in cui si evidenzia l'importanza del genere, della parità di genere, per il successo economico degli Stati. Bisogna infatti garantire alle donne il giusto accesso al mondo del lavoro.</p>
      <p sl="it">L'Unione europea deve impegnarsi attraverso tutti gli strumenti a sua disposizione per debellare il lavoro minorile – come sottolinea giustamente la relatrice al punto 38 – che rappresenta uno dei maggiori ostacoli alla riduzione della povertà. Una relazione su grandi punti qualificanti, per questi motivi il mio voto è stato favorevole.</p>
    </intervention>
    <intervention id="2-200" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, prevedo che ci sarà un ampio consenso in Aula. Credo che nessuno possa opporsi a un progetto il cui obiettivo sia la riduzione della povertà e la creazione di posti di lavoro nei paesi in via di sviluppo.</p>
      <p sl="en">Un paio di anni fa, ho tenuto un seminario in Costa d’Avorio, durante il quale ho parlato a giovani politici africani chiedendo loro di suggerirmi come l’Unione europea avrebbe potuto aiutarli. Mi hanno fornito una serie di indicazioni: in primo luogo, hanno detto che dovremmo accertarci che gli aiuti inviati non contribuiscano a mantenere al potere governi corrotti, perché troppo spesso il problema è proprio questo.</p>
      <p sl="en">In secondo luogo, hanno affermato che dovremmo incoraggiare l’apertura dei mercati e la liberalizzazione, affinché possano affrancarsi dai monopoli statali che forniscono servizi pessimi. In terzo luogo, ci suggeriscono di riformare (o abolire) la Politica agricola comune e abolire tutti quei sussidi che consentono agli agricoltori dell’Unione europea di offrire prezzi inferiori a quelli degli agricoltori dei paesi in via di sviluppo. Hanno anche sottolineato che dovremmo sbarazzarci delle nostre idee sulle misure di adeguamento alle frontiere che non sono altro che l’espressione di un imperialismo verde il cui unico obiettivo è bloccare le importazioni dai paesi in via di sviluppo.</p>
      <p sl="en">Infine, stiamo discutendo della direttiva sui gestori di fondi di investimento alternativi. Il PPE, i socialisti e i verdi cercano di impedire gli investimenti nei paesi in via di sviluppo. Dobbiamo contrastare queste assurdità economiche.</p>
    </intervention>
    <intervention id="2-201" speaker_id="96668" name="Seán Kelly" is_mep="True" mode="spoken">
      <p sl="ga">Signora Presidente, mi ha fatto piacere votare a favore di questa relazione che dimostra che, nonostante la recessione, non dimentichiamo i poveri del mondo.</p>
      <p sl="ga">Volevo anche dirvi che molti anni fa sono stato in Africa come volontario; tutti i giorni compravo un quotidiano e rimanevo sempre sorpreso dal numero di articoli che criticavano le ONG, non perché non facessero un buon lavoro, ma perché cercavano di trasmettere la loro cultura, la loro mentalità e la loro visione del mondo, imponendole ai locali.</p>
      <p sl="ga">È giunto il momento di avviare un dialogo nell’ambito del quale non solo stabilire dei contatti con i governi di questi paesi, ma soprattutto parlare ai dirigenti locali, alle organizzazioni sociali, ai ministri, ai preti eccetera, e mettere a frutto i solidi investiti in quei paesi poveri.</p>
    </intervention>
    <intervention id="2-204" speaker_id="96846" name="George Becali" is_mep="True" mode="written">
      <p sl="ro">Ho votato a favore di questa relazione per garantire che vengano stanziate le risorse finanziarie necessarie alle modifiche concernenti la tabella dell’organico dell’OLAF e che tale adeguamento venga iscritto nel bilancio 2010.</p>
    </intervention>
    <intervention id="2-205" speaker_id="96977" name="Diogo Feio" is_mep="True" mode="written">
      <p sl="pt">L’Ufficio europeo per la lotta antifrode (OLAF) svolge un lavoro lodevole nel combattere le frodi a livello europeo. Il potenziamento dei mezzi a sua disposizione e del suo organico giustifica l’aumento del suo bilancio, che appoggio volentieri. Naturalmente preferirei che questa misura non fosse necessaria e che l’OLAF fosse già dotato di più fondi e di un maggior numero di funzionari per compiere al meglio la missione che lo vede impegnato. Per un’Unione che desidera essere più trasparente e comprensibile per i cittadini europei è di vitale importanza che l’OLAF sia più forte, più indipendente e più attivo.</p>
    </intervention>
    <intervention id="2-206" speaker_id="96899" name="José Manuel Fernandes" is_mep="True" mode="written">
      <p sl="pt">Questo progetto di bilancio rettificativo n. 5/2010 al bilancio generale contiene modifiche concernenti la tabella dell’organico dell’Ufficio europeo per la lotta antifrode (OLAF), nonché la revisione delle previsioni relative alle risorse proprie tradizionali, le basi IVA e RNL, la contabilizzazione delle pertinenti correzioni accordate al Regno Unito nonché del loro finanziamento e la revisione del finanziamento delle riduzioni relative al RNL a favore dei Paesi Bassi e della Svezia nel 2010, il che comporta una diversa ripartizione fra gli Stati membri dei contributi al bilancio dell’Unione europea a titolo delle risorse proprie. Le modalità di calcolo delle risorse proprie sono illustrate in dettaglio nella relativa legislazione. Per quanto concerne l’OLAF, la Commissione ha proposto 20 nuovi posti permanenti AD, dal momento che l’Ufficio ha ora la possibilità di ultimare la propria tabella dell’organico assumendo il numero corrispondente di vincitori di concorsi come funzionari permanenti.</p>
    </intervention>
    <intervention id="2-207" speaker_id="96742" name="Jean-Luc Mélenchon" is_mep="True" mode="written">
      <p sl="fr">Desidero innanzi tutto esprimere il mio profondo disaccordo rispetto all’attuale funzionamento dell’OLAF. Sebbene sia necessario lottare contro la frode, bisogna farlo al servizio dei cittadini europei, quindi in maniera indipendente, efficace e proteggendo i dati personali di tutti i cittadini.</p>
      <p sl="fr">Allo stato attuale l’OLAF non è in grado di soddisfare simili requisiti. Questo testo tuttavia si riferisce nello specifico alla trasformazione di contratti di lavoro temporanei in contratti permanenti. A nessun lavoratore, indipendentemente dal luogo in cui lavora, dovrebbe essere negato il diritto a un contratto dignitoso. Mi astengo pertanto dalla votazione.</p>
    </intervention>
    <intervention id="2-208" speaker_id="96978" name="Nuno Melo" is_mep="True" mode="written">
      <p sl="pt">Lo scopo dell’Ufficio europeo per la lotta antifrode (OLAF) è di proteggere gli interessi finanziari dell’Unione europea e combattere la frode, la corruzione e qualunque attività illecita, comprese quelle compiute in seno alle istituzioni europee. Visto il suo importante ruolo, l’OLAF deve essere dotato delle risorse materiali e umane di cui ha bisogno per realizzare i suoi obiettivi. Nonostante la crisi che l’Unione sta attraversando, l’approvazione di questo bilancio rettificativo è giustificata al fine di dotare l’OLAF dei mezzi necessari al suo buon funzionamento.</p>
    </intervention>
    <intervention id="2-209" speaker_id="97280" name="Claudio Morganti" is_mep="True" mode="written">
      <p sl="it">Ho espresso un voto di astensione in quanto, pur essendo d’accordo con l’aggiunta di 20 posti permanenti trasformati da contratti di lavoro temporanei nell’organico dell’Ufficio europeo per la lotta anti-frode, non ritengo opportuno che ad oggi esista ancora la correzione degli squilibri di bilancio a favore del Regno Unito. La correzione agli squilibri di bilancio fu concessa al Regno Unito nel 1984 poiché ritenuto zona depressa. Inoltre non trovo giusto che Germania, Paesi Bassi, Svezia e Austria versino dal 2002 solo il 25 per cento rispetto a quanto dovrebbero.</p>
    </intervention>
    <intervention id="2-210" speaker_id="36392" name="Aldo Patriciello" is_mep="True" mode="written">
      <p sl="it">Signor Presidente, onorevoli colleghi, con il regolamento (CE) n. 2007/2000, l’Unione ha accordato un accesso privilegiato al mercato dell’UE in esenzione dai dazi per quasi tutti i prodotti dei paesi e dei territori che beneficiano del processo di stabilizzazione e di associazione, al fine di dare un nuovo impulso alle economie dei paesi dei Balcani occidentali. Tale regolamento, a seguito delle sue ripetute modifiche, è stato codificato dal regolamento (CE) n. 1215/2009.</p>
      <p sl="it">Le preferenze commerciali sono state concesse per un periodo che scade il 31.12.2010 e si applicano attualmente alla Bosnia Erzegovina, alla Serbia e al Kosovo per tutti i prodotti che rientrano nel campo di applicazione del sopraccitato regolamento. Con la fine delle preferenze commerciali, i beneficiari sarebbero privati di un oggettivo vantaggio economico negli scambi con l’UE.</p>
      <p sl="it">In questo contesto, la presente proposta di regolamento del Parlamento europeo e del Consiglio è finalizzata a modificare il regolamento (CE) n. 1215/2009 per consentire di prorogarne la validità fino al 31 dicembre 2015 e di apportare determinati adeguamenti in seguito all’entrata in vigore degli accordi di stabilizzazione e di associazione con la Bosnia-Erzegovina e la Serbia.</p>
    </intervention>
    <intervention id="2-211" speaker_id="28409" name="Raül Romeva i Rueda" is_mep="True" mode="written">
      <p sl="en">Quello sul bilancio è un voto importante. Infatti, considerando che la posizione del Consiglio sul progetto di bilancio rettificativo n. 5/2010 contiene modifiche concernenti la tabella dell’organico dell’OLAF, senza disposizioni finanziarie aggiuntive, nonché la revisione delle previsioni relative alle risorse proprie tradizionali (RPT, vale a dire i dazi doganali e i contributi nel settore dello zucchero), le basi IVA e RNL, la contabilizzazione delle pertinenti correzioni accordate al Regno Unito nonché del loro finanziamento e la revisione del finanziamento delle riduzioni relative al RNL a favore dei Paesi Bassi e della Svezia nel 2010, il che comporta una diversa ripartizione fra gli Stati membri dei contributi al bilancio dell’Unione europea a titolo delle risorse proprie, considerando che la finalità del progetto di bilancio rettificativo n. 5/2010 è l’iscrizione ufficiale di tale adeguamento nel bilancio 2010, e considerando che il Consiglio ha adottato la sua posizione il 13 settembre 2010, il Parlamento ha preso atto del progetto di bilancio rettificativo n. 5/2010, ha approvato la posizione del Consiglio sul progetto di bilancio rettificativo n. 5/2010 senza modifiche e ha incaricato il suo Presidente di dichiarare che il bilancio rettificativo n. 5/2010 è stato definitivamente adottato e di provvedere alla sua pubblicazione nella Gazzetta ufficiale dell’Unione europea.</p>
    </intervention>
    <intervention id="2-212" speaker_id="97016" name="Angelika Werthmann" is_mep="True" mode="written">
      <p sl="de">La Commissione propone l’aggiunta di 20 posti permanenti AD per l’Ufficio europeo per la lotta antifrode (OLAF) dal momento che l’Ufficio ha ora la possibilità di ultimare la propria tabella dell’organico assumendo il numero corrispondente di vincitori di concorsi come funzionari permanenti.</p>
      <p sl="de">In questi ultimi anni, e da ultimo il 5 maggio 2010, il Parlamento europeo ha ripetutamente espresso il parere che l’OLAF debba gradualmente muoversi verso un’indipendenza istituzionale illimitata e completa, al fine di garantire che le sue attività non vengano deliberatamente o involontariamente limitate dal fatto che il suo organico e la sua direzione fanno parte della struttura della Commissione europea.</p>
    </intervention>
    <intervention id="2-214" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore di questa relazione perché ritengo che il commercio elettronico non possa restare ai margini del mercato interno; si tratta infatti di un settore importante e innovativo per la crescita economica europea.</p>
      <p sl="pt">Il commercio elettronico può contribuire all’economia della conoscenza, generare valore aggiunto e opportunità per le imprese e i consumatori europei, nonché migliorare la competitività della nostra economia nel contesto della strategia Europa 2020, anche grazie allo sviluppo e alla promozione di nuove forme di imprenditorialità per le piccole e medie imprese. Nell’ultimo anno un consumatore su tre in Europa ha effettuato almeno un acquisto online, ma solo il 7 per cento dei consumatori europei si è arrischiato ad acquistare in un altro Stato membro.</p>
      <p sl="pt">È necessario invertire questa tendenza e l’idea sostenuta dal relatore di creare un marchio di fiducia europeo potrebbe essere utile per raggiungere questo obiettivo. Anche la necessità di sviluppare modalità di pagamento online sicure e innovative potrebbe contribuire ad accrescere la fiducia dei consumatori europei nei servizi elettronici di altri Stati membri. Ovviamente l’accesso a internet in Europa deve essere esteso e reso più democratico. Spetta alla Commissione adoperarsi per impedire che la frammentazione delle norme in materia di protezione del consumatore sia d’ostacolo allo sviluppo del commercio elettronico in Europa.</p>
    </intervention>
    <intervention id="2-215" speaker_id="28114" name="Liam Aylward" is_mep="True" mode="written">
      <p sl="ga">La diffusione del commercio elettronico in Europa è essenziale i fini della strategia Europa 2020; concordo pertanto con quanto sostenuto nella relazione sull’attuazione delle misure volte a incoraggiare e rafforzare il commercio elettronico nel mercato interno.</p>
      <p sl="ga">Il commercio elettronico assume particolare importanza per imprenditori e piccole e medie imprese e, insieme a un mercato interno europeo online, permetterà agli imprenditori e alle piccole aziende di fornire servizi innovativi, di qualità e adatti al consumatore, migliorandone la competitività nell’economia globale.</p>
      <p sl="ga">È necessario raggiungere gli obiettivi dell’accesso alla banda larga, ai cui servizi di base tutti i cittadini europei dovranno poter accedere entro il 2013. Accolgo con favore quanto la posizione della relazione a riguardo.</p>
      <p sl="ga">Concordo con la relazione anche in merito alla pubblicità nel commercio elettronico e alla necessità di incoraggiare i consumatori ad informarsi sui propri diritti. È importante che i consumatori europei abbiano fiducia nel sistema quando effettuano acquisti online.</p>
    </intervention>
    <intervention id="2-216" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore della presente relazione. Le potenzialità del mercato interno ai fini del commercio elettronico non vengono ancora sfruttate appieno per diverse ragioni. I consumatori non hanno fiducia nella sicurezza del mercato elettronico e molti di loro non effettuano acquisti online perché le norme di tutela del consumatore e il livello di protezione variano notevolmente. Occorre accrescere la fiducia dei consumatori nel mercato elettronico, informandoli sui loro diritti, sulle modalità di pagamento sicure e garantendo la protezione del consumatore in materia di sicurezza e di protezione dei dati personali.</p>
      <p sl="lt">Concordo con la proposta per la creazione e l’attuazione di un marchio di fiducia europeo che accrescerebbe la fiducia nella rete da parte dei consumatori. Anche le imprese non sfruttano il mercato economico a causa di alcuni inconvenienti. Per questo motivo dobbiamo promuovere iniziative per incentivare gli imprenditori a praticare il commercio online, per esempio migliorando i sistemi di pagamento usati in Internet, semplificando gli obblighi di dichiarazione IVA, uniformando le spese bancarie e postali e risolvendo le controversie tra fornitori e consumatori in modo più efficace.</p>
    </intervention>
    <intervention id="2-217" speaker_id="5956" name="Regina Bastos" is_mep="True" mode="written">
      <p sl="pt">Attualmente la situazione del commercio elettronico è in continuo mutamento. Non è già più una tecnologia emergente, bensì una sempre più diffusa realtà. È uno strumento fondamentale per promuovere il commercio transfrontaliero, migliorare l’accesso a una gamma più ampia di prodotti di maggiore qualità e ridurre competitivamente i prezzi.</p>
      <p sl="pt">Ciononostante, a 10 anni di distanza dall’adozione della direttiva sul commercio elettronico, gli scambi transfrontalieri non si stanno sviluppando con la stessa rapidità di quelli nazionale: il 60 per cento dei tentativi di acquisto online transfrontalieri non va a buon fine per ragioni tecniche e legali.</p>
      <p sl="pt">Ho votato a favore della relazione perché individua i problemi che affliggono il commercio elettronico europeo e indica la via da percorrere per la creazione di un vero mercato unico europeo online. Per realizzarlo, occorre applicare meglio la normativa europea a vantaggio di tutti i nostri consumatori e commercianti, nonché intensificare gli sforzi per ottenere un elevato livello di protezione per gli utenti del commercio elettronico e infondere in loro la fiducia necessaria affinché possano sfruttare appieno le potenzialità del mercato unico, informandoli sui loro diritti in materia di commercio elettronico e su come tutelarli.</p>
    </intervention>
    <intervention id="2-218" speaker_id="96846" name="George Becali" is_mep="True" mode="written">
      <p sl="ro">Ho votato a favore di questa relazione, in vista dei benefici che ne trarranno le PMI e dello sviluppo della società digitale, nonché per contrastare la frammentazione del mercato e armonizzare le normative.</p>
    </intervention>
    <intervention id="2-219" speaker_id="39722" name="Sebastian Valentin Bodu" is_mep="True" mode="written">
      <p sl="ro">La realizzazione di un efficace mercato unico online per l’Europa costituisce una delle sfide più grandi che oggi abbiamo di fronte. Soprattutto nel contesto dell’attuale crisi economica, è più che mai necessario che l’Europa intensifichi gli sforzi per eliminare le barriere che ostacolano il commercio elettronico. Attualmente l’Unione europea vanta un mercato di oltre 500 milioni di consumatori, ma questa situazione non si riflette affatto nel volume di transazioni online effettuate. Questo non è dovuto alla mancanza di entusiasmo degli europei per il commercio elettronico, bensì ai problemi di ogni sorta in cui si imbattono una volta deciso di effettuare un acquisto online, non ultima l’impossibilità di completare la transazione. I dati riportati nella relazione sul commercio elettronico sono indicativi.</p>
      <p sl="ro">Al momento permangono troppe differenze tra gli Stati membri in materia di commercio elettronico, elemento che non può che essere fonte di insoddisfazione per i consumatori. Dal momento che la relazione sostiene che questa forma di commercio, insieme ai servizi innovativi e alle eco-industrie, offre le maggiori potenzialità di crescita e di occupazione future e delinea le nuove frontiere del mercato unico, le misure proposte dalla Commissione, completate dai suggerimenti del Parlamento, vanno attuate senza indugio.</p>
    </intervention>
    <intervention id="2-220" speaker_id="96849" name="Alain Cadec" is_mep="True" mode="written">
      <p sl="fr">Il commercio elettronico costituisce un importante contributo di Internet all’attività economica ed è quindi opportuno eliminare ogni ostacolo al mercato unico in questo ambito, poiché la frammentazione degli ordinamenti nazionali impedisce la vitalità di questo redditizio settore. Concordo con il relatore nel sottolineare le carenze del commercio elettronico nei confronti dei consumatori. È deplorevole che il 61 per cento delle transazioni transfrontaliere online non vada a buon fine perché i negozi online non trattano con il paese in cui vive il consumatore. A questo si aggiungono le paure dei consumatori relative alla sicurezza dei pagamenti. Di solito la possibilità di effettuare acquisti online dipende dalla qualità della connessione Internet; diventa quindi prioritario aumentare il numero degli utenti di Internet, in particolare migliorando la qualità delle prestazioni della connessione e rendendo i prezzi più accessibili. Occorre aumentare la fiducia dei consumatori nell’acquisto online. Come il relatore, sono a favore della creazione di un marchio di fiducia europeo e del miglioramento della supervisione della rete, in particolare per quanto concerne la protezione dei dati personali. È inoltre necessario impegnarsi per la tutela dei minori che utilizzano la rete.</p>
    </intervention>
    <intervention id="2-221" speaker_id="96867" name="Maria Da Graça Carvalho" is_mep="True" mode="written">
      <p sl="pt">Il mercato interno per il commercio elettronico è essenziale per l’Europa, soprattutto per raggiungere gli obiettivi stabiliti nella strategia Europa 2020, ma permangono tuttavia molti ostacoli da superare. Le misure proposte nella relazione vanno in questa direzione. Tra le più interessanti, a mio parere, quella relativa al controllo delle violazioni del copyright su Internet e lo sviluppo di un sistema di pagamento online sicuro e innovativo che non preveda imposte che scoraggino o limitino la scelta. In questo modo sarà più facile combattere la pirateria, incoraggiare le imprese a praticare il commercio online, nonché aumentare l’accesso a Internet e la fiducia degli utenti nella rete.</p>
    </intervention>
    <intervention id="2-222" speaker_id="1892" name="Carlos Coelho" is_mep="True" mode="written">
      <p sl="pt">Il commercio elettronico rappresenta un mercato di fondamentale importanza per l’Unione europea nel XXI secolo, non ultimo per conseguire gli obiettivi della strategia Europa 2020. Dobbiamo affrontare l’enorme sfida di realizzare un vero mercato unico online per l’Europa che consenta all’Unione di competere a livello mondiale. La fiducia delle imprese e dei consumatori europei in ambito digitale è limitata da inutili barriere al commercio elettronico, quali la frammentazione del mercato europeo, la mancanza di sicurezza per i consumatori, la scarsa sicurezza delle transazioni, la carenza di mezzi di ricorso, ecc. È necessario semplificare le norme transfrontaliere e fornire soluzioni pratiche su questioni quali il copyright, la tutela del consumatore, l’etichettatura e le norme settoriali specifiche, i rifiuti elettronici e i costi di riciclaggio, la dichiarazione e la fatturazione online.</p>
      <p sl="pt">È fondamentale che la normativa esistente, come la direttiva Servizi, venga pienamente recepita e attuata. Allo stesso tempo la Commissione deve concludere la propria valutazione della normativa comunitaria relativa al mercato unico digitale e presentare ogni iniziativa ritenuta necessaria ad affrontare i principali ostacoli. Sostengo le 13 raccomandazioni della Commissione volte a sviluppare politiche e prassi nell’ambito del commercio elettronico transfrontaliero.</p>
    </intervention>
    <intervention id="2-223" speaker_id="96775" name="Lara Comi" is_mep="True" mode="written">
      <p sl="it">Signor Presidente, onorevoli colleghi, il commercio elettronico è cruciale per lo sviluppo del mercato interno: abbatte le barriere informative, avvicinandosi all’ideale di concorrenza perfetta a tutto vantaggio del consumatore. È in grado di ampliare il mercato potenziale per i piccoli produttori interni che non potrebbero permettersi di commercializzare in altri Paesi UE, tutelandoli e promuovendo la creazione di lavoro nel settore manifatturiero.</p>
      <p sl="it">Si riduce, inoltre, la distanza tra centro e periferia, innalzando la qualità della vita nelle zone rurali grazie all’allargamento dell’offerta di beni, promuovendo l’uniformità degli standard delle merci vendute, grazie alla diffusione su più mercati degli stessi beni. È fondamentale, dunque, affrontare e risolvere i principali ostacoli all’utilizzo di internet per la vendita di prodotti: la sicurezza e le garanzie. E questo compito, vista la strutturale mancanza di frontiere, deve spettare ai soggetti sovranazionali interessati, cioè, nel nostro territorio, alle istituzioni comunitarie.</p>
      <p sl="it">Grazie a questa relazione i commercianti hanno un quadro di regole all’interno del quale muoversi e pianificare gli investimenti, i consumatori conquistano delle certezze in merito alle garanzie spettanti, e i produttori hanno una marcia in più per combattere la crisi. Finalmente!</p>
    </intervention>
    <intervention id="2-224" speaker_id="33997" name="Corina Creţu" is_mep="True" mode="written">
      <p sl="ro">In conseguenza al tasso di frode online ancora piuttosto elevato, permane una certa diffidenza verso l’acquisto in Internet. Per questo motivo ho votato a favore della risoluzione che invita la Commissione a creare un sistema europeo di allerta rapida con una banca dati per fermare le pratiche commerciali illecite, contrastare le attività fraudolente e aumentare la sicurezza dei consumatori durante le transazioni online, con particolare riguardo alla protezione dei dati personali. A mio avviso occorre dedicare particolare attenzione ai contratti a distanza per tutelare i diritti dei consumatori in un’epoca in cui si registra un aumento dell’acquisto online di beni e servizi, soprattutto nel settore turistico e in quello dei trasporti.</p>
    </intervention>
    <intervention id="2-225" speaker_id="96973" name="Mário David" is_mep="True" mode="written">
      <p sl="pt">Ho votato a favore dell’adozione di questa relazione. In un mercato interno con oltre 500 milioni di consumatori, promuovere una maggiore flessibilità nel commercio elettronico e una maggiore fiducia da parte del consumatore nelle transazioni online non solo consentirà di sfruttare le potenzialità economiche del mercato unico digitale, ma anche di incoraggiare lo sviluppo di nuove nicchie di mercato per le piccole e medie imprese, favorendo così la creazione di posti di lavoro. Le differenze riscontrate tra il commercio elettronico nazionale e quello transfrontaliero indicano che i consumatori, specialmente i cittadini che vivono in zone remote o ultraperiferiche, così come le persone a mobilità ridotta, non hanno l’opportunità di fruire di questa forma di commercio e di avere quindi accesso a una vasta gamma di beni e servizi. Desidero tuttavia sottolineare l’urgenza di attuare adeguatamente la direttiva Servizi (strumento che ci consentirà di completare il mercato unico digitale) in tutti gli Stati membri; in particolare la direttiva deve essere applicata in modo più o per quanto concerne la non discriminazione dei consumatori sulla base della loro nazionalità. Desidero altresì sottolineare che deve essere pienamente operativo uno “sportello unico” per implementare il mercato unico digitale per il commercio elettronico. Sono tuttavia altrettanto importanti misure quali l’armonizzazione delle spese postali e bancarie nell’Unione europea, la semplificazione delle dichiarazioni di imposta sul valore aggiunto per la vendita a distanza e l’aumento della registrazione delle ragioni sociali nei domini .eu.</p>
    </intervention>
    <intervention id="2-226" speaker_id="96748" name="Cornelis de Jong" is_mep="True" mode="written">
      <p sl="it">Ho votato a favore di questa relazione perché ne condivido in generale la sostanza. Sono lieto di constatare che molti degli emendamenti da me proposti sono stati adottati in commissione. In questo modo le PMI riceveranno il sostegno necessario per diventare protagoniste attive nel mercato del commercio elettronico. A mio avviso, però, la relazione solleva inutilmente la questione della liberalizzazione postale, contro la quale mi sono espresso in sede di commissione. Ribadisco la mia contrarietà e continuo a oppormi alla richiesta di liberalizzazione, mentre rinnovo fermamente la mia richiesta alla Commissione di una moratoria sulla liberalizzazione dei servizi postali.</p>
    </intervention>
    <intervention id="2-227" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore di questa relazione. In qualità di relatore ombra per il parere della commissione per l’industria, la ricerca e l’energia, sostengo lo sviluppo del commercio elettronico, che costituisce parte integrante dell’e-business . In futuro il completamento del mercato delle tecnologie dell’informazione e della comunicazione nell’Unione europea contribuirà a superare i problemi che il commercio elettronico sta attualmente affrontando. L’Europa deve svolgere un ruolo importante a livello mondiale nel facilitare questo settore e a tale fine occorre risolvere urgentemente e in maniera uniforme le attuali difficoltà.</p>
      <p sl="ro">Mi riferisco nella fattispecie alle diverse aliquote IVA, al diritto in materia di tutela del consumatore e soprattutto all’eliminazione della discriminazione degli utenti del commercio elettronico in una serie di Stati membri, come è dimostrato da alcuni commercianti e fornitori di servizi. L’Europa deve sostenere i suoi cittadini che desiderano partecipare attivamente al mondo online, facilitando l’accesso a programmi di istruzione e ai fondi europei destinati espressamente all’acquisto di hardware, software e connessioni Internet.</p>
    </intervention>
    <intervention id="2-228" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sul completamento del mercato interno per il commercio elettronico. Uno degli obiettivi della strategia Europa 2020 è la promozione dell’economia della conoscenza e per conseguire pienamente tale obiettivo, la Commissione europea deve presentare misure volte ad aumentare la velocità dei servizi a banda larga e razionalizzarne maggiormente i prezzi all’interno dell’Unione. È necessario rendere uniformi norme e pratiche al fine di garantire ai commercianti a distanza di raggiungere mercati diversi da quelli delimitati dai propri confini nazionali.</p>
    </intervention>
    <intervention id="2-229" speaker_id="96977" name="Diogo Feio" is_mep="True" mode="written">
      <p sl="pt">Nella comunicazione del 19 maggio 2010 sull’agenda digitale per l’Europa, la Commissione ha manifestato il desiderio di rendere le transazioni online più semplici e più capaci di creare la fiducia nelle tecnologie digitali. In base alle statistiche riportate nella relazione, un terzo degli europei ha effettuato acquisti online, ma solo il 7 per cento dei consumatori si arrischia a effettuare transazioni transfrontaliere e solo il 12 per cento dichiara di avere fiducia in questo tipo di transazioni. Si evidenzia quindi l’urgenza di rafforzare la sicurezza dei consumatori (o la percezione che ne hanno) rispetto a queste transazioni, al fine di incoraggiare lo sviluppo di un mercato dall’enorme potenziale, mediante transazioni più semplici, più comode e, in molti casi, più convenienti per il consumatore. Per realizzare un vero mercato unico elettronico è fondamentale che i consumatori si sentano sicuri quando acquistano online e che le imprese comprendano le immense potenzialità del commercio via Internet per aumentare la disponibilità e rimuovere le barriere transfrontaliere.</p>
    </intervention>
    <intervention id="2-230" speaker_id="96899" name="José Manuel Fernandes" is_mep="True" mode="written">
      <p sl="pt">La libera circolazione dei beni in Europa è seriamente ostacolata dalla frammentazione degli ordinamenti nazionali. Le statistiche relative alla situazione del commercio elettronico nell’Unione europea rivelano che nel 2009 un consumatore su tre in Europa ha effettuato almeno un acquisto online, ma solo il 7 per cento dei consumatori europei si è arrischiato a effettuare acquisti in un altro Stato membro. Da alcune ricerche UE non pubblicate, condotte sulle pratiche relative al commercio elettronico, emerge che il 60 per cento dei tentativi dei consumatori di effettuare acquisti transfrontalieri non va a buon fine a causa del rifiuto da parte del venditore di accettare la transazione o di spedire la merce, sebbene nella meta degli 11 000 casi analizzati l’acquisto online all’estero (spese di spedizione incluse) avrebbe fatto risparmiare al consumatore fino al 10 per cento. Desidero pertanto sottolineare la necessità di definire un quadro giuridico e normativo completo per superare le barriere transfrontaliere, conferire valore aggiunto e disciplinare i rischi di un’attività in continuo mutamento e in quasi costante progresso. Sono necessari un’attenzione e un monitoraggio costanti, dando priorità all’affidabilità delle comunicazioni e delle transazioni. Per consolidare il commercio elettronico, è fondamentale impegnarsi per migliorare la sicurezza e la fiducia dei consumatori, soprattutto per quanto concerne i pagamenti e i servizi di consegna e di reso.</p>
    </intervention>
    <intervention id="2-231" speaker_id="4466" name="Ilda Figueiredo" is_mep="True" mode="written">
      <p sl="pt">La relazione sul commercio elettronico presenta alcune contraddizioni e insiste eccessivamente sulla realizzazione di un mercato interno. Riconosciamo l’importanza del commercio elettronico, ma occorre fare ancora molto per garantire che non diventi veicolo di ulteriori gravi problemi.</p>
      <p sl="pt">Come abbiamo sottolineato nel corso della discussione, è importante chiarire molti aspetti, segnatamente la difesa del copyright, la protezione dei diritti dei minori, i diritti dei consumatori e la sicurezza.</p>
      <p sl="pt">È vero che la relazione presenta una serie di suggerimenti per accrescere la fiducia di tutti gli operatori del mercato del commercio elettronico, ma non tutte le proposte sono sufficientemente adeguate o prendono nella dovuta considerazione tutti gli interessi e i diritti implicati in un processo che potrebbe rivelarsi molto complesso.</p>
      <p sl="pt">Concordo sul fatto che la catena di approvvigionamento debba essere più trasparente, affinché il consumatore conosca sempre l’identità del fornitore nonché la sua ragione sociale, l’indirizzo geografico, i dati di contatto e il codice fiscale. Tuttavia, devono essere sempre protetti i diritti dei minori e delle persone con disabilità diverse.</p>
    </intervention>
    <intervention id="2-232" speaker_id="2125" name="Pat the Cope Gallagher" is_mep="True" mode="written">
      <p sl="ga">Il commercio elettronico crea opportunità di mercato soprattutto per le piccole e medie imprese e può svolgere un ruolo importante per aumentare la competitività dell’economia irlandese ed europea.</p>
    </intervention>
    <intervention id="2-233" speaker_id="28424" name="Tunne Kelam" is_mep="True" mode="written">
      <p sl="en">Ho votato a favore di questa relazione fondamentale perché costituisce un significativo passo avanti verso la completa attuazione e integrazione del mercato unico europeo. In un’epoca globalizzata e digitalizzata, l’Unione europea non può permettersi di restare indietro nel realizzare un efficiente mercato interno per il commercio elettronico, che a sua volta dovrebbe diventare competitivo sulla scena mondiale. Come è auspicabile, alla relazione seguiranno ulteriori misure volte a stimolare la realizzazione di un mercato digitale europeo. Questa situazione contribuirà anche a ripensare e a rilanciare le attività di vitale importanza di ricerca e sviluppo.</p>
      <p sl="en">Occorre innanzi tutto e soprattutto monitorare e seguire l’attuazione della relazione sul commercio elettronico al fine di garantire ai cittadini europei un più facile accesso all’e-business , sia come imprenditori sia come consumatori. Le misure contenute in questa relazione agevoleranno notevolmente le operazioni commerciali tra Stati membri, posto che i governi nazionali comincino a compiere veri progressi nell’unificazione delle norme contrattuali e nel superamento delle differenze giuridiche.</p>
    </intervention>
    <intervention id="2-234" speaker_id="96667" name="Alan Kelly" is_mep="True" mode="written">
      <p sl="en">Accolgo con favore l’invito a incrementare il commercio elettronico all’interno dei confini UE. L’Unione deve tuttavia garantire che questo avvenga nel rispetto delle normative europee e che venga raggiunto un alto livello di protezione dei consumatori.</p>
    </intervention>
    <intervention id="2-235" speaker_id="4260" name="Eija-Riitta Korhola" is_mep="True" mode="written">
      <p sl="fi">Desidero ringraziare il collega, l’onorevole Echeverría, per la sua eccellente relazione, per la quale ho espresso con piacere un voto favorevole. Il commercio elettronico è un settore innovativo e internazionale e, di conseguenza, l’Unione europea deve assumere un ruolo importante nell’armonizzazione degli standard e delle pratiche. Vorrei citare in particolare i punti della relazione più urgenti al fine di garantire la disponibilità in tutta Europea di connessioni a banda larga complete e di qualità; si tratta di un obiettivo fondamentale se vogliamo che il commercio elettronico prosperi.</p>
      <p sl="fi">Dotare tutti i cittadini europei della banda larga entro il 2013 e della banda larga superveloce entro il 2020 sono obiettivi ambiziosi, ma indispensabili per il miglioramento della qualità della vita delle persone. Desidero ringraziare il relatore per le sue osservazioni riguardo alla protezione dei consumatori e al diritto alla privacy nel contesto del commercio elettronico. Questo è un aspetto che richiederà un’analisi approfondita in futuro, soprattutto per quanto riguarda i servizi dedicati ai minori.</p>
    </intervention>
    <intervention id="2-236" speaker_id="96704" name="Edvard Kožušník" is_mep="True" mode="written">
      <p sl="cs">Nonostante Internet sia oggi il canale al dettaglio che cresce più rapidamente e il numero di acquisti online aumenti di anno in anno, il volume delle transazioni transfrontaliere tra Stati membri purtroppo è stagnante. Si potrebbe quasi dire che non esiste mercato interno nell’Unione per quanto concerne le transazioni tra imprese e consumatori (B2C). A mio avviso, la piena armonizzazione della normativa in materia di consumatori nonché l’eliminazione delle esenzioni nazionali, accompagnate da una concezione liberale della protezione dei consumatori, rappresentano uno stimolo importante alle vendite transfrontaliere di beni tramite il commercio elettronico. Intravedo tuttavia un grosso ostacolo nella restrizione dell’accesso ai servizi online sulla base dell’indirizzo IP da parte di alcuni Stati. In teoria non esistono barriere giuridiche in questo settore, eppure questo segmento del mercato elettronico interno è ancora sottoposto a limitazioni.</p>
      <p sl="cs">Condivido l’opinione secondo cui la Commissione dovrebbe impiegare tutti gli strumenti esecutivi di cui dispone e intervenire contro la creazione di barriere artificiali al mercato interno sotto forma di blocchi degli indirizzi IP. La relazione discute inoltre gli obiettivi per il 2020 per quanto concerne l’accesso alla connessione a banda larga. Personalmente non sono a favore di obiettivi tanto aperti, soprattutto in un settore dallo sviluppo così dinamico da rendere difficile prevedere quale direzione prenderà nei prossimi 10 anni. Al di là di questa critica, ritengo che la relazione sia equilibrata e pertanto ho votato a favore.</p>
    </intervention>
    <intervention id="2-237" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, ho votato a favore della relazione Echeverria perché ritengo il commercio elettronico un mercato chiave della politica UE, in cui possono e devono essere previsti alcuni interventi utili per migliorare la competitività dell’economia dell’Unione Europea, nel contesto della strategia UE2020.</p>
      <p sl="it">Credo, infatti, che per sfruttare appieno le possibilità offerte dal mercato unico europeo si debba ulteriormente sviluppare il commercio elettronico, potenzialmente in grado di contribuire in misura positiva sia per i consumatori sia per la competitività delle imprese. In un simile contesto, accolgo con favore la previsione, da parte della relazione, di un marchio di fiducia europeo, necessario per garantire l’affidabilità e la qualità dei prodotti immessi sul mercato elettronico transfrontaliero.</p>
      <p sl="it">In un periodo di crisi e difficoltà finanziarie, come quello in cui oggi ci troviamo ad operare, occorre supportare gli strumenti in grado di incidere positivamente e sensibilmente sull’occupazione e la crescita, strumenti tra i quali possiamo annoverare proprio il commercio elettronico. Pertanto ritengo, in tale ottica, che la relazione votata oggi costituisca un buon risultato non soltanto per le imprese e le PMI, ma anche e sopratutto per i consumatori.</p>
    </intervention>
    <intervention id="2-238" speaker_id="96978" name="Nuno Melo" is_mep="True" mode="written">
      <p sl="pt">Il mercato unico è da sempre uno dei grandi obiettivi da raggiungere per l’Unione europea e, attualmente, il commercio elettronico transfrontaliero può dare un contributo molto importante all’ulteriore sviluppo del mercato unico. Effettuare acquisti online è ormai ampiamente accettato dai consumatori a livello nazionale, ma non si può dire lo stesso del commercio elettronico tra Stati membri, principalmente a causa della mancanza di fiducia reciproca tra venditore ed acquirente. Al fine di sviluppare il mercato del commercio elettronico, dunque, è cruciale aumentare la fiducia di tutti gli operatori coinvolti e bisogna attuare la normativa europea in materia in modo tale da creare un clima di maggiore fiducia. Per questo ho votato a favore della relazione in oggetto.</p>
    </intervention>
    <intervention id="2-239" speaker_id="97280" name="Claudio Morganti" is_mep="True" mode="written">
      <p sl="it">Ho espresso un voto positivo perché ritengo fondamentale a livello economico il mercato elettronico e il superamento delle barriere tuttora esistenti per lo sviluppo dello stesso. Infatti la libera circolazione delle merci in Europa è seriamente ostacolata dalla frammentazione degli ordinamenti dei vari Stati membri e per il 60% i tentativi dei clienti di acquistare articoli oltre i confini nazionali non vanno a buon fine.</p>
      <p sl="it">L’obiettivo consiste nel realizzare un vero mercato unico online per l’Europa. Inoltre, grazie ad un emendamento del gruppo EFD (Lega Nord), la relazione contiene un riferimento alla difficoltà dell’accesso ad internet per chi risiede nelle aree insulari e di montagna.</p>
    </intervention>
    <intervention id="2-240" speaker_id="96981" name="Franz Obermayr" is_mep="True" mode="written">
      <p sl="de">La relazione viene utilizzata per accelerare una più ampia armonizzazione delle leggi fiscali nonché delle fluttuazioni dei prezzi nel settore dei servizi postali e finanziari a livello europeo. Pertanto ho votato contro questo testo.</p>
    </intervention>
    <intervention id="2-241" speaker_id="97197" name="Alfredo Pallone" is_mep="True" mode="written">
      <p sl="it">La recente comunicazione della Commissione ha individuato le future strategie atte a ridurre la frammentazione e a stimolare la crescita del commercio elettronico.</p>
      <p sl="it">Mentre, infatti, il commercio elettronico decolla a livello nazionale, l’entità degli acquisti transfrontalieri rimane modesta, raggiungendo solo il 7% nel 2009. Gli ostacoli principali sono rappresentati dalla lingua e dai problemi pratici e normativi.</p>
      <p sl="it">Concordo con l’impianto della relazione che individua cinque priorità per cercare di incentivare il settore: migliorare l’accesso a Internet, contrastare la frammentazione del mercato on-line, aumentare la fiducia dei consumatori, incoraggiare gli imprenditori a commercializzare i prodotti su Internet e garantire la sicurezza dei minori che utilizzano la rete. È opportuno che tutto ciò avvenga in un contesto giuridico chiaro e uniforme, soprattutto al servizio del cittadino. L’incentivo fondamentale, infatti, credo sia costituito dalla fiducia dei cittadini che va sostenuta e migliorata.</p>
    </intervention>
    <intervention id="2-242" speaker_id="96900" name="Georgios Papanikolaou" is_mep="True" mode="written">
      <p sl="el">Internet è diventato il sistema di vendita a distanza più diffuso. Secondo le informazioni fornite dalla Commissione in risposta alla mia interrogazione (E 4964/2010), lo scorso anno oltre un terzo dei consumatori europei (37 per cento) ha utilizzato la rete per acquistare od ordinare beni e servizi per uso privato; questo dato indica un aumento del 5 per cento rispetto al 2008 e del 10 per cento rispetto al 2010. Ciononostante i consumatori continuano a non avere abbastanza fiducia negli acquisti transfrontalieri e i differenti ordinamenti nazionali scoraggiano le imprese dall’investire nel commercio elettronico oltre confine; da qui nasce l’enorme divario del tasso di penetrazione della vendita a distanza negli Stati membri. L’aumento di questa forma di commercio, tuttavia, è cruciale nell’attuale fase di recessione. Questa relazione ha l’obiettivo di affrontare la frammentazione del mercato interno in materia di commercio elettronico, avanzando proposte quali l’adozione di norme e pratiche omogenee che permettano ai venditori a distanza di commerciare oltre i propri confini nazionali. In un momento in cui le transazioni commerciali tradizionali sono stagnanti, le nuove tecnologie e le relative opportunità possono rivelarsi preziose per lo sviluppo di nuove e alternative iniziative commerciali. Per questo motivo ho votato a favore della relazione in oggetto.</p>
    </intervention>
    <intervention id="2-243" speaker_id="28406" name="Miguel Portas" is_mep="True" mode="written">
      <p sl="pt">Mi sono astenuto dalla votazione sulla relazione in oggetto, sebbene ritenga importante la promozione del commercio elettronico e consideri necessario estendere buone reti Internet a tutta la popolazione, anche nelle regioni più isolate.</p>
      <p sl="pt">Concordo anche sulla necessità di lottare contro la discriminazione in base allo Stato di residenza o all’indirizzo e-mail utilizzato per la transazione nei confronti dei numerosi cittadini che desiderano effettuare acquisti online.</p>
      <p sl="pt">Condivido molti dei suggerimenti contenuti nella relazione, ma non deploro il fatto che la direttiva Servizi non sia stata ancora pienamente recepita in alcuni Stati membri, non sostengo la politica della Commissione per il settore dei servizi postali e non appoggio la strategia Europa 2020: queste scelte fondamentali sono in gran parte responsabili della difficile situazione sociale contro la quale l’Unione sta lottando.</p>
      <p sl="pt">I modelli futuri per il settore delle comunicazioni e anche del commercio elettronico saranno sicuramente migliori se verranno concepiti in un’ottica che pone al centro le persone e i loro diritti, anziché essere subordinati a meri interessi commerciali.</p>
    </intervention>
    <intervention id="2-244" speaker_id="97022" name="Robert Rochefort" is_mep="True" mode="written">
      <p sl="fr">Ho votato a favore della relazione dell’onorevole Echeverría sul commercio elettronico, che rappresenta uno dei settori con le maggiori ripercussioni in termini di crescita e occupazione per i decenni a venire. L’Unione europea deve sfruttarne al massimo le potenzialità.</p>
      <p sl="fr">Non dobbiamo dimenticare che il commercio elettronico facilita e promuove lo sviluppo di nuove nicchie di mercato per piccole e medie imprese che altrimenti non esisterebbero.</p>
      <p sl="fr">Concordo inoltre sul fatto che nello sviluppare le nostre politiche e i nostri quadri legislativi sul commercio elettronico abbiamo prestato particolare attenzione alle esigenze dei consumatori più vulnerabili, che altrimenti non avrebbero accesso alla vastissima scelta di beni di consumo. Penso a quanti sono più isolati o con ridotta mobilità, ai cittadini con basso reddito o che risiedono in regioni meno accessibili, remote o ultraperiferiche.</p>
      <p sl="fr">Infine, ho emendato il testo in sede di commissione per sottolineare la necessità di elaborare strumenti formativi per i consumatori della rete: dobbiamo migliorare le abilità digitali di quante più persone possibili e renderle più consapevoli dei loro diritti e doveri (principali diritti dei consumatori su Internet, commercio elettronico e soprattutto norme di protezione dei dati).</p>
    </intervention>
    <intervention id="2-245" speaker_id="28409" name="Raül Romeva i Rueda" is_mep="True" mode="written">
      <p sl="it">In questa importante relazione sul commercio elettronico si sottolinea l’importanza di migliorare la fiducia nei sistemi di pagamento transfrontalieri su Internet (carte di credito e di debito, portamonete elettronici, ecc.), promuovendo una serie di modalità di pagamento, migliorando l’interoperabilità e gli standard comuni, affrontando le barriere tecniche, sostenendo le tecnologie più sicure per le transazioni elettroniche, armonizzando e rafforzando le normative sulla privacy e sulla sicurezza, combattendo le attività fraudolente e informando ed educando i cittadini</p>
    </intervention>
    <intervention id="2-246" speaker_id="97196" name="Oreste Rossi" is_mep="True" mode="written">
      <p sl="it">Sappiamo bene quanti e quali siano i disagi, specialmente nel nostro paese, per coloro che vivono e risiedono nei comuni montani o insulari. La realizzazione di un mercato interno del commercio elettronico semplificherebbe gli accessi alla rete e migliorerebbe la qualità nei paesi e nelle regioni dell’UE che non dispongono di buoni collegamenti.</p>
      <p sl="it">È importante sviluppare iniziative volte a incentivare gli imprenditori a commercializzare prodotti attraverso internet, tutelando gli utenti, soprattutto i minori, con adeguate garanzie necessarie per la sicurezza. Non possiamo permettere a operatori disonesti di truffare i potenziali utenti, per questo occorrono controlli mirati e frequenti.</p>
    </intervention>
    <intervention id="2-247" speaker_id="96773" name="Rafał Trzaskowski" is_mep="True" mode="written">
      <p sl="pl">Auspico che questa relazione costituisca un chiaro segnale per la Commissione europea affinché compia ulteriori passi per migliorare il commercio online all’interno dell’Unione. Chiediamo l’armonizzazione e la semplificazione delle procedure amministrative che, allo stato attuale, ci impediscono di effettuare acquisti su pagine Internet estere, sebbene le offerte siano vantaggiose. Chiediamo inoltre che venga garantito l’accesso ad Internet a banda larga in tutta Europa entro il 2013. Questa proposta non è più fantasia da molto tempo: non solo si dimostra sempre più possibile, ma non è più necessario convincere nessuno dei benefici effetti che l’accesso universale a Internet avrebbe sul mercato interno.</p>
    </intervention>
    <intervention id="2-248" speaker_id="96858" name="Marie-Christine Vergiat" is_mep="True" mode="written">
      <p sl="fr">Non ho potuto convincermi a votare a favore di questa relazione, sebbene contenga un certo numero di elementi positivi, segnatamente la difesa degli interessi dei consumatori e il riconoscimento degli interessi delle PMI nel mercato del commercio elettronico.</p>
      <p sl="fr">Condanno principalmente quanti si congratulano con la Commissione per l’attuazione della terza direttiva postale, che ha come obiettivo la liberalizzazione dei servizi postali e che si tradurrà in un ulteriore danno al servizio postale nell’Unione, e non, come afferma la relazione, in prezzi inferiori e migliori servizi.</p>
      <p sl="fr">Non posso deplorare il fatto che alcuni Stati membri non abbiano ancora recepito la direttiva Servizi e invito la Commissione a elaborare rapidamente una relazione che evidenzi l’impatto climatico che avrebbe l’attuazione di questo testo.</p>
      <p sl="fr">Mi rammarico che il presente testo sia ampiamente improntato allo spirito di competizione, spirito che abbiamo contestato quando abbiamo respinto il trattato di Lisbona.</p>
    </intervention>
    <intervention id="2-250" speaker_id="96862" name="Sophie Auconie" is_mep="True" mode="written">
      <p sl="fr">Ho votato a favore di questa relazione poiché mira a migliorare la prevenzione degli incidenti aerei e l’assistenza fornita alle vittime e ai loro familiari. Appoggio incondizionatamente l’approccio adottato dalla relatrice, che invita a eseguire un’analisi degli incidenti a livello europeo, iniziativa del tutto inedita. La relazione, inoltre, avanza una serie di proposte tese a migliorare l’assistenza alle vittime e alle loro famiglie, come l’introduzione di un periodo massimo di due ore entro cui informare le famiglie dei nominativi delle persone che si trovano a bordo. La palla passa ora nelle mani dei ministri dei Trasporti che, spero, approveranno questa normativa il prima possibile.</p>
    </intervention>
    <intervention id="2-251" speaker_id="28114" name="Liam Aylward" is_mep="True" mode="written">
      <p sl="ga">Ho votato a favore della presente relazione. Il traffico aereo è in costante aumento, così come è aumentato il rischio di incidenti, nonostante i miglioramenti apportati agli standard di sicurezza. La normativa europea in materia di inchieste sugli incidenti deve essere quindi modificata e aggiornata.</p>
      <p sl="ga">Accolgo con favore quanto affermato nella relazione sui diritti delle vittime e dei loro familiari. La famiglia di una vittima ha il diritto di ricevere le informazioni del caso il prima possibile. Le compagnie aeree devono disporre di un piano operativo efficace in caso di crisi. Un’importante misura pratica potrebbe essere l’obbligo per le compagnie aeree di designare un referente principale, incaricato di svolgere una funzione di contatto e di coordinamento, di comunicare le informazioni importanti e di fornire assistenza alle famiglie dei passeggeri.</p>
      <p sl="ga">Le misure pratiche invocate dalla relazione saranno di aiuto in caso di incidente. Mi riferisco, in particolare, a quanto proposto in merito all’assistenza alle vittime e alle loro famiglie e in merito ai gruppi chiamati ad agire per loro conto. È necessario garantire standard di sicurezza elevati nel settore dell’aviazione civile europea e dobbiamo impegnarci al massimo per ridurre il numero di incidenti.</p>
    </intervention>
    <intervention id="2-252" speaker_id="96680" name="Zigmantas Balčytis" is_mep="True" mode="written">
      <p sl="lt">Appoggio questa proposta. La direttiva europea che stabilisce i principi fondamentali in materia di inchieste su incidenti e inconvenienti nel settore dell'aviazione civile attualmente in vigore è stata adottata nel 1994. Il mercato dell’aviazione e il contesto generale hanno però subito un’evoluzione e dobbiamo quindi approvare una nuova normativa europea che si adatti alla situazione attuale. In primo luogo deve essere istituita una rete di autorità competenti per le inchieste sulla sicurezza, tra cui i governi nazionali e istituzioni europee, come l’Agenzia europea per la sicurezza aerea (AESA); le autorità competenti saranno responsabili di migliorare la qualità delle inchieste, nonché della classificazione e dell’analisi delle informazioni, di promuovere la cooperazione tra gli enti governativi nazionali e di contribuire al miglioramento della sicurezza nel settore dell’aviazione. Inoltre, i diritti dei passeggeri e dei loro familiari devono essere definiti con maggiore chiarezza.</p>
      <p sl="lt">Il regolamento mira a estendere l’obbligo a carico delle compagnie aeree di produrre un elenco di passeggeri il prima possibile ed entro due ore dall’incidente, che si applicherebbe non solo alle compagnie aeree che volano verso l’Unione europea, ma anche a tutte le compagnie che fanno scalo in Europa. Il regolamento mira a introdurre l’obbligo a carico delle compagnie aeree di richiedere ai passeggeri, al momento della prenotazione, una persona da contattare in caso di incidente. Dobbiamo creare le condizioni atte a consentire alle famiglie delle vittime di beneficiare di informazioni privilegiate sullo svolgimento delle inchieste sulla sicurezza.</p>
    </intervention>
    <intervention id="2-253" speaker_id="96846" name="George Becali" is_mep="True" mode="written">
      <p sl="ro">Ho votato a favore di questa relazione poiché propone alcune soluzioni ai problemi causati di recente dagli incidenti aerei, non solo da un punto di vista tecnico, ma anche e soprattutto per quanto attiene alle garanzie da fornire ai familiari delle vittime. La relazione chiarisce inoltre il ruolo dell’AESA e delle autorità nazionali nell’ambito di un’inchiesta equa ed imparziale sulle cause degli incidenti.</p>
    </intervention>
    <intervention id="2-254" speaker_id="29074" name="Vito Bonsignore" is_mep="True" mode="written">
      <p sl="it">Signor Presidente, onorevoli colleghi, il traffico aereo è in costante aumento e nonostante i progressi in materia di sicurezza le cronache registrano ancora un inesorabile incremento degli incidenti aerei. È il momento che l’Unione Europea regoli in modo più preciso e puntuale anche questo settore.</p>
      <p sl="it">Condivido perciò fermamente l’obiettivo della relatrice al fine di prevenire tristi incidenti aerei e di migliorare le inchieste sugli incidenti. La normativa in merito risale infatti al 1994, quando ancora non era stata istituita l’EASA, l’agenzia europea per la sicurezza aerea.</p>
      <p sl="it">Il mio voto è stato dunque a favore di questo regolamento, che intende riconoscere un ruolo di primo piano all’EASA nell’ambito della sicurezza aerea e concordo in particolare sull’obiettivo di assicurare un accesso generalizzato alle informazioni sensibili.</p>
    </intervention>
    <intervention id="2-255" speaker_id="96849" name="Alain Cadec" is_mep="True" mode="written">
      <p sl="fr">Negli ultimi anni il traffico aereo ha subito un incremento esponenziale, ma, nonostante i grandi progressi tecnologici, il rischio di incidenti è comunque aumentato. È pertanto essenziale adattare la normativa europea in materia. Accolgo con favore le proposte avanzate dall’onorevole De Veyrac, che invita ad adattare la direttiva del 1994 sulla prevenzione degli incidenti alla situazione attuale del mercato dell’aviazione. Con la creazione di una rete di autorità competenti per le inchieste sulla sicurezza, sarà possibile ridurre le disparità esistenti tra gli Stati membri, in particolare grazie alla condivisione di risorse e allo scambio di buone prassi. Devono inoltre essere tutelati i diritti delle vittime e dei loro familiari. Appoggio la richiesta della relatrice di applicare l’obbligo a carico delle compagnie aeree di fornire un elenco di passeggeri entro un’ora dalla notifica del verificarsi di un incidente, obbligo che andrà applicato non solo alle compagnie aeree dell’Unione europea, ma anche a tutte le compagnie che operano in Europa. Infine, accolgo con favore la proposta della relatrice di considerare l’Agenzia europea per la sicurezza aerea alla stregua di “consulente” nel corso delle inchieste sulla sicurezza. È importante che il regolamento non affidi all’agenzia, al contempo, il ruolo di giudice e di giuria nel corso delle inchieste sulla sicurezza.</p>
    </intervention>
    <intervention id="2-256" speaker_id="96867" name="Maria Da Graça Carvalho" is_mep="True" mode="written">
      <p sl="pt">È vitale garantire la sicurezza nel settore europeo dell’aviazione civile, nonché ridurre il numero di incidenti e inconvenienti tramite inchieste e misure di prevenzione. Ho votato a favore di questo regolamento dato che, a mio avviso, promuove un ambiente che incoraggia la segnalazione spontanea degli incidenti, chiedendo che le inchieste in materia di sicurezza nel settore europeo dell’aviazione siano efficienti, rapide e di alta qualità. Concordo sul fatto che le indagini debbano essere svolte da un’autorità nazionale o da altre autorità responsabili delle inchieste sulla sicurezza. Considero inoltre importante istituire una rete europea di autorità nell’intento di migliorare la qualità dei metodi d’inchiesta e della formazione degli investigatori. Un altro punto è a mio parere fondamentale, ovvero la definizione di opportuni standard per fornire tempestivamente le informazioni sulle persone e le merci pericolose a bordo al momento di un incidente. Inoltre, anche l’assistenza alle vittime e ai loro familiari deve essere migliorata.</p>
    </intervention>
    <intervention id="2-257" speaker_id="1892" name="Carlos Coelho" is_mep="True" mode="written">
      <p sl="pt">L’intensificazione del traffico aereo si è tradotta in un aumento dei rischi di incidenti. Nonostante i miglioramenti introdotti in materia di sicurezza, rimangono ancora delle lacune nell’attuale sistema di inchieste sugli incidenti. Il sistema di sicurezza in questo ambito si basa sul feedback e sugli insegnamenti tratti da incidenti e inconvenienti. È importante rafforzare il coordinamento tra le autorità responsabili delle inchieste sulla sicurezza, in particolare istituendo una rete europea, la quale deve individuare eventuali carenze nella sicurezza e le misure correttive da adottare, questa rete garantendo la totale indipendenza delle inchieste, nonché un livello elevato di efficienza, diligenza e qualità.</p>
      <p sl="pt">È necessario garantire un’azione preventiva efficace e un elevato livello di sicurezza nell’aviazione civile in Europa e dobbiamo impegnarci al massimo al fine di ridurre il numero di incidenti e inconvenienti, consolidando in questo modo la fiducia dei cittadini nel trasporto aereo. Oltre alle inchieste sulla sicurezza, è necessario prestare particolare attenzione all’assistenza alle vittime di incidenti aerei e ai loro familiari, che deve essere migliorata. A questo proposito, tutte le compagnie aeree europee devono disporre di un piano di crisi e di assistenza.</p>
    </intervention>
    <intervention id="2-258" speaker_id="33997" name="Corina Creţu" is_mep="True" mode="written">
      <p sl="ro">Rimaniamo regolarmente atterriti di fronte alla notizia di un nuovo incidente aereo. Spero che il nuovo regolamento in materia di inchieste e prevenzione di incidenti e inconvenienti nel settore dell’aviazione civile sappia garantire la sicurezza dei passeggeri in maniera più efficace rispetto alla direttiva 94/56/CE, che sostituisce. Ritengo che si debba prestare particolare attenzione soprattutto ai controlli, alla cooperazione e allo scambio di informazioni a fini preventivi. I risultati delle inchieste svolte sugli incidenti dovrebbero essere conservati in una sede centrale ed analizzati al fine di migliorare la sicurezza del trasporto aereo e gestire situazioni critiche in maniera più efficiente. A riguardo credo che i passeggeri europei debbano avere la possibilità di designare una persona di contatto in caso di incidente, come già accade negli Stati Uniti. Da ultimo, ma non per questo meno importante, ritengo sia necessario garantire un livello superiore di coordinamento e di supervisione dei soccorsi coinvolti negli interventi e nell’assistenza alle vittime e ai loro familiari.</p>
    </intervention>
    <intervention id="2-259" speaker_id="28310" name="Edite Estrela" is_mep="True" mode="written">
      <p sl="pt">Mi sono espressa a favore di questa relazione sulla proposta di regolamento in materia di inchieste e prevenzione di incidenti e inconvenienti nel settore dell’aviazione civile poiché introduce nuove regole che consentiranno di rafforzare le attività di prevenzione degli incidenti nonché di aumentare il grado di trasparenza e la rapidità delle inchieste.</p>
    </intervention>
    <intervention id="2-260" speaker_id="96977" name="Diogo Feio" is_mep="True" mode="written">
      <p sl="pt">Dato il costante e significativo aumento del numero di voli e di passeggeri nel settore dell’aviazione civile, benché accompagnato da un calo del numero di inconvenienti e incidenti aerei, la sicurezza deve continuare ad essere una delle nostre principali preoccupazioni, oggi come in futuro. La direttiva che disciplina le inchieste sugli incidenti aerei risale al 1994, ma la situazione è notevolmente cambiata da allora nel settore dell’aviazione civile; mi sembra dunque urgente procedere a una revisione di questo regolamento.</p>
      <p sl="pt">Concordo con la relatrice sulla necessità di un maggiore grado di coordinamento e di integrazione nelle inchieste sugli incidenti aerei. Dal momento che l’Unione europea è sempre più integrata e che le conseguenze di un incidente aereo non interessano un solo Stato membro, un così scarso contatto tra le autorità nazionali dell’aviazione non ha alcun senso.</p>
      <p sl="pt">In questo contesto, credo si possa assegnare un nuovo ruolo all’Agenzia europea per la sicurezza aerea.</p>
      <p sl="pt">In questo ambito risulta infine essenziale un’azione coordinata e integrata dell’Unione europea, in modo da garantire la sicurezza di tutti i passeggeri nello spazio aereo europeo.</p>
    </intervention>
    <intervention id="2-261" speaker_id="96899" name="José Manuel Fernandes" is_mep="True" mode="written">
      <p sl="pt">Oggi il trasporto aereo svolge indubbiamente un ruolo decisivo per la mobilità delle persone e la dinamica dell’economia globale. La sua importanza e il suo impatto continueranno sicuramente ad aumentare in una società definita sempre più dalla globalizzazione e dalla priorità di utilizzare in maniera redditizia il tempo e lo spazio. Nell’attuale clima di crisi globale e di forte pressione per il taglio dei costi e delle spese, è necessario dotarsi di un quadro normativo efficiente in materia di inchieste per tutelare gli interessi degli utenti. La sicurezza è l’ambito che preoccupa maggiormente gli utenti e ha un impatto considerevole sulla determinazione delle tariffe. Vorrei pertanto sottolineare il contribuito offerto da questa relazione alla qualità e all’indipendenza delle inchieste sugli incidenti e gli inconvenienti nel settore dell’aviazione civile. La relazione, infatti, è tesa ad armonizzare le capacità d’inchiesta degli Stati membri e, al contempo, a garantire che la normativa europea in questo ambito sia adeguata e aggiornata, in considerazione dei cambiamenti in atto nel settore e dell’avvento di nuovi attori, come l’Agenzia europea per la sicurezza aerea. Vorrei tuttavia sottolineare che si dovrebbe dare la priorità alla prevenzione degli incidenti ed è questo concetto che dovrebbe guidare le inchieste, intese come strumento per identificare problemi e individuare soluzioni.</p>
    </intervention>
    <intervention id="2-262" speaker_id="96706" name="João Ferreira" is_mep="True" mode="written">
      <p sl="pt">Abbiamo votato a favore della relazione perché riconosciamo l’importanza delle inchieste e della prevenzione di incidenti e inconvenienti nel settore dell’aviazione civile.</p>
      <p sl="pt">Riteniamo positivo il ruolo attivo assegnato agli Stati membri attraverso le rispettive autorità investigative, che andranno a formare la rete europea delle autorità nazionali competenti per questo ambito. Questa rete dovrà perseguire specifici obiettivi: formulare suggerimenti alle autorità nazionali competenti, condividere informazioni sui metodi investigativi, coordinare e organizzare la formazione per gli investigatori dei singoli Stati membri, sviluppare metodologie investigative comuni per l’Unione europea, nonché sviluppare e gestire un quadro di condivisione delle risorse.</p>
      <p sl="pt">Terremo sotto controllo gli sviluppi futuri di questa rete, dato che le sue attività devono essere rigorosamente contenute entro i limiti dei predetti obiettivi ed entro l’ambito del sistema di partecipazione degli Stati membri definito dalla proposta, attraverso le autorità nazionali responsabili.</p>
    </intervention>
    <intervention id="2-263" speaker_id="28208" name="Nathalie Griesbeck" is_mep="True" mode="written">
      <p sl="fr">Inchieste sulla sicurezza più indipendenti in caso di incidente aereo, una migliore assistenza per le famiglie delle vittime e una protezione ottimale dei dati e delle informazioni relative alla vita privata nel corso di un’inchiesta sono tutte misure che miglioreranno la sicurezza nel settore dell’aviazione civile, nonché elementi che mi hanno convinta a votare a favore di questa relazione. Ho votato con piacere a favore di questo testo, che chiede l’introduzione dell’obbligo a carico delle compagnie aeree di produrre l’elenco di passeggeri entro due ore dal verificarsi di un incidente, in modo tale da informare le famiglie delle vittime. È inoltre molto positiva l’istituzione di una rete europea delle autorità responsabili delle inchieste sulla sicurezza, che consentirà di formulare raccomandazioni sulla politica e sulle normative in materia di aviazione civile e, risultato ancora più importante, consentirà di condividere risorse e scambiare buone prassi. Si tratta di un testo importante e sono lieta sia stato compiuto questo fondamentale passo in avanti verso la garanzia di standard sempre più elevati per la sicurezza dei passeggeri.</p>
    </intervention>
    <intervention id="2-264" speaker_id="2338" name="Ian Hudghton" is_mep="True" mode="written">
      <p sl="en">Negli ultimi anni il volume del traffico aereo è aumentato costantemente; uno sviluppo che, ovviamente, comporta un aumento del rischio di incidente. Diventa quindi imprescindibile predisporre processi adeguati in grado di ridurre tale rischio e questa relazione si muove nella direzione giusta, ovvero verso il miglioramento del quadro legislativo. Ho pertanto votato a favore.</p>
    </intervention>
    <intervention id="2-265" speaker_id="96693" name="Juozas Imbrasas" is_mep="True" mode="written">
      <p sl="lt">Concordo con la relazione, dato che il traffico aereo sta aumentando costantemente, di anno in anno, e l’obiettivo principale è ora rappresentato dalla sicurezza aerea e dei voli. Oggi è diventato fondamentale garantire la sicurezza dei voli per i passeggeri, tutelare questi ultimi e l’equipaggio di cabina e di terra, nonché garantire la sicurezza dell’aeromobile. In caso di disastri aerei, gli incidenti devono essere oggetto di un’inchiesta indipendente, tesa a rilevare eventuali carenze nella sicurezza e a consentire l’adozione di opportune misure correttive. Le disparità tra le capacità d’inchiesta degli Stati membri devono essere ridotte. La normativa attualmente in vigore in materia di inchieste sugli incidenti è una direttiva europea del 1994. Da allora il mercato dell’aviazione è cambiato e si è fatto più complesso; risulta quindi necessario introdurre una nuova normativa che si applichi a nuovi organi quali l’Agenzia europea per la sicurezza aerea (AESA). Il nuovo regolamento deve definire un quadro giuridico chiaro per il coinvolgimento dell’Agenzia nelle inchieste sulla sicurezza. Al contempo, l’istituzione di una rete di autorità nazionali competenti per le inchieste dovrebbe permettere di ridurre le disparità attuali relativamente alle capacità d’inchiesta degli Stati membri. La rete potrebbe anche aumentare la qualità delle inchieste e fornire un quadro giuridico per la cooperazione tra le autorità nazionali responsabili delle inchieste sulla sicurezza. È inoltre importante, nonché necessario, attuare a livello europeo ogni proposta avanzata nell’intento di innalzare il grado di sicurezza in volo o di migliorare le procedure investigative. Gli aspetti più importanti sono garantire la sicurezza aerea e fornire assistenza adeguata e tempestiva alle vittime degli incidenti aerei e ai loro familiari; in questo modo si garantirebbe un importante sostegno alle famiglie delle vittime che, già provate dal dolore per la perdita di un congiunto, sono spesso disorientate di fronte a una moltitudine di attori e di procedure.</p>
    </intervention>
    <intervention id="2-266" speaker_id="96667" name="Alan Kelly" is_mep="True" mode="written">
      <p sl="en">Con l’introduzione dell’Agenzia europea per la sicurezza aerea (AESA), potremo contare su una maggiore strutturazione dei rapporti tra le autorità nazionali responsabili per le inchieste sulla sicurezza. Questo aiuterà le agenzie di tutta Europa a condividere risorse e risultati e, speriamo, a prevenire incidenti futuri.</p>
    </intervention>
    <intervention id="2-267" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, ho sostenuto la relazione della collega Christine de Veyrac perché considero il tema della sicurezza dell’aviazione civile in Europa uno dei punti più importanti dell'odierna agenda europea. L'obiettivo che ci poniamo di raggiungere con la nuova regolamentazione è ridurre al minimo il numero di incidenti aerei, migliorando gli standard di sicurezza, tutelando al meglio i cittadini, e tentando, al contempo, di consolidare la loro fiducia nel trasporto aereo.</p>
      <p sl="it">Una parte importante del provvedimento, su cui ho il piacere di richiamare la vostra attenzione, è dedicata alla inchieste sugli incidenti aerei, che dovranno essere condotte senza pressione alcuna, in modo da garantire alle autorità procedenti la possibilità di decidere con la massima serenità di giudizio. Approvo, inoltre, la scelta di inserire una serie di disposizioni relative all’opportunità di una tempestiva messa a disposizione delle informazioni relative a tutte le persone (e merci pericolose) a bordo di un aeromobile coinvolto in un incidente, sia per ovvie ragioni di sicurezza, che per migliorare l'assistenza a tutte le vittime e ai loro famigliari. Il testo prevede, infine, anche la possibilità per i passeggeri di indicare una persona da contattare in caso di necessità.</p>
    </intervention>
    <intervention id="2-268" speaker_id="96823" name="Petru Constantin Luhan" is_mep="True" mode="written">
      <p sl="ro">Ho votato a favore di questa relazione perché ritengo che la sua versione finale rappresenti un ottimo compromesso. I diritti delle vittime e dei loro familiari di ricevere assistenza saranno garantiti dal fatto che ogni Stato membro dovrà stilare un piano nazionale di emergenza per gli incidenti aerei e dovrà fare in modo che ogni compagnia aerea registrata sul proprio territorio nazionale disponga di un piano di assistenza alle vittime degli incidenti aerei nel settore dell’aviazione civile. La nuova normativa garantirà che le inchieste sugli incidenti aerei vengano condotte senza alcuna forma di pressione da parte delle autorità di regolamentazione o di certificazione, degli operatori aerei o di altre autorità che possano avere un conflitto di interessi. Le dichiarazioni ottenute dall’autorità investigativa e le registrazioni audio o video effettuate all’interno della cabina di pilotaggio o delle unità di controllo del traffico aereo verranno utilizzate esclusivamente a fini investigativi, fatti salvi i casi in cui vi sia un interesse a divulgare le informazioni alle autorità giudiziarie. In tal modo i soggetti coinvolti potranno parlare con franchezza agli investigatori. Apprezzo gli sforzi profusi dalla relatrice in materia e spero che in futuro l’Unione europea firmi l’accordo sulla sicurezza nel settore dell’aviazione civile anche con i paesi che non fanno parte dell’UE.</p>
    </intervention>
    <intervention id="2-269" speaker_id="96978" name="Nuno Melo" is_mep="True" mode="written">
      <p sl="pt">La normativa europea attualmente in vigore per la disciplina delle inchieste sugli incidenti aerei risale al 1994. Dati i considerevoli cambiamenti registrati nel settore negli ultimi anni, questa normativa non è in grado di rispondere alle esigenze di oggi poiché, nonostante i notevoli progressi conseguiti di recente nel settore della sicurezza aerea, il costante aumento del traffico aereo aumenta il rischio di incidenti aerei. È pertanto necessario potenziare gli investimenti non solo nella sicurezza, ma anche nella prevenzione ed esigere dalle compagnie aeree (in particolare dalle compagnie low cost) che la redditività non vada a scapito della sicurezza. Il sostegno alle vittime ed assistenza ai loro familiari deve inoltre diventare una priorità. Ecco spiegato il motivo del mio voto.</p>
    </intervention>
    <intervention id="2-270" speaker_id="96999" name="Alexander Mirsky" is_mep="True" mode="written">
      <p sl="lv">La relazione in oggetto propone un’iniziativa molto importante ed ho quindi votato a favore. Spero che, nello sviluppo del progetto, si tenga conto degli inconvenienti che non si sono trasformati in incidente o in disastro e mi riferisco a una situazione di natura straordinaria, in cui i passeggeri sono a rischio a causa di un fattore umano. Sono stato testimone di un inconveniente di questo tipo quando, nel gennaio 2010, un aeromobile Air Baltic, su cui mi ero imbarcato, ha tentato di decollare dall’aeroporto di Riga per ben tre volte; dopo il terzo tentativo l’aeromobile è stato deviato dalla pista per “ulteriori controlli”. Dobbiamo introdurre nel regolamento uno strumento che consenta ai passeggeri di presentare un reclamo in merito a un incidente quando le compagnie aeree tentano di nascondere i danni a un aeromobile o situazioni di natura straordinaria.</p>
    </intervention>
    <intervention id="2-271" speaker_id="28255" name="Andreas Mölzer" is_mep="True" mode="written">
      <p sl="de">Oggi i cieli sono sempre più congestionati e di conseguenza gli inconvenienti e gli incidenti che interessano la sicurezza aerea sono sempre più frequenti. All’interno dell’Unione europea inconvenienti di questo tipo devono essere risolti in via definitiva e con rapidità.</p>
      <p sl="de">Non dobbiamo però dimenticarci delle famiglie delle vittime che, in passato, sono state spesso lasciate sole con il proprio dolore. Ho votato a favore di questa relazione perché ritengo sia essenziale una cooperazione efficace tra tutti gli Stati membri per quanto riguarda la sicurezza aerea e la risoluzione degli inconvenienti.</p>
    </intervention>
    <intervention id="2-272" speaker_id="96981" name="Franz Obermayr" is_mep="True" mode="written">
      <p sl="de">La creazione di una rete di uffici nazionali d’inchiesta è tesa a consentire, in futuro, la riduzione delle disparità relativamente alle capacità d’inchiesta dell’Unione europea. L’intento consiste nel riuscire, insieme, a migliorare la qualità delle inchieste e fornire un quadro giuridico per la cooperazione tra le autorità nazionali responsabili delle inchieste per potenziare la sicurezza nel settore dell’aviazione civile. Queste misure pianificate dovrebbero contribuire a migliorare la sicurezza aerea ed ho quindi votato a favore di questa relazione.</p>
    </intervention>
    <intervention id="2-273" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione della collega in quanto ritengo la relazione un notevole passo avanti nel settore. La proposta di regolamento sulle inchieste e sulla prevenzione di incidenti nel settore dell'aviazione civile ha lo scopo di aumentare la trasparenza delle informazioni rese disponibili dagli enti che gestiscono l´aviazione civile nazionale. Rappresenta inoltre un indispensabile ammodernamento delle norme attualmente applicate, risalenti al 1994.</p>
      <p sl="it">Degne di nota sono le misure che prevedono la creazione di un sistema di comunicazione efficiente tra le autorità nazionali, con lo scopo di favorire il coordinamento e una maggiore condivisione dei dati raccolti. L'accesso alle informazioni sensibili viene regolato allo scopo di consentire alle autorità competenti di poter contare sulla collaborazione di tutti i soggetti coinvolti negli incidenti.</p>
    </intervention>
    <intervention id="2-274" speaker_id="36392" name="Aldo Patriciello" is_mep="True" mode="written">
      <p sl="it">Da diversi anni il traffico aereo è in costante aumento ma, a dispetto dei notevoli miglioramenti rilevati in materia di sicurezza, tale crescita non fa che aumentare il rischio di incidenti aerei. In una situazione del genere è indispensabile che gli incidenti siano oggetto di inchieste indipendenti, che possano determinare con certezza le carenze in termini di sicurezza e permettere l'adozione di misure correttive.</p>
      <p sl="it">Attualmente la normativa europea in materia di inchieste sugli incidenti è costituita da una sola direttiva del 1994: da allora il traffico aereo si è evoluto, è divenuto più complesso e sono emersi nuovi attori, come l'Agenzia europea per la sicurezza aerea (EASA), i quali hanno evidenziato le discrepanze nelle capacità d’inchiesta degli Stati membri e hanno reso necessaria una nuova e più soddisfacente legislazione.</p>
      <p sl="it">Per ridurre le disparità riguardanti le capacità di inchiesta dell'Unione europea, sarebbe opportuna la creazione di una rete di uffici nazionali di inchiesta che potrebbe anche aumentare la qualità delle inchieste stesse e fornire un quadro giuridico per la cooperazione tra autorità nazionali. A mio avviso, un'azione del genere potrebbe contribuire in modo efficace a migliorare la sicurezza aerea.</p>
    </intervention>
    <intervention id="2-275" speaker_id="97022" name="Robert Rochefort" is_mep="True" mode="written">
      <p sl="fr">Ho appoggiato la relazione dell’onorevole De Veyrac, tesa a migliorare gli standard di sicurezza nel settore dell’aviazione civile. A questo proposito devono essere portate alla luce con precisione le cause di incidenti e inconvenienti e dobbiamo garantire la possibilità di condurre inchieste indipendenti. In altre parole, le inchieste devono essere condotte senza pressioni da parte delle autorità preposte alla regolamentazione o alla certificazione delle operazioni aeree e che potrebbero essere corresponsabili dell’accaduto. La creazione di una rete di autorità responsabili degli standard di sicurezza nel settore dell’aviazione civile in Europa consentirà, inoltre, di promuovere le buone prassi grazie allo scambio di informazioni. Le raccomandazioni formulate dalla rete miglioreranno la normativa europea in questo ambito. La relazione infine comprende una serie di disposizioni volte a migliorare il trattamento riservato ai familiari delle vittime in caso di incidente, come l’obbligo a carico delle compagnie aeree di produrre un elenco passeggeri completo entro due ore dal verificarsi dell’incidente e di garantire che tale elenco non venga reso pubblico fino a quando le famiglie non siano state informate e non abbiamo dato il proprio consenso. Si tratta di due importanti passi avanti e li accolgo con favore.</p>
    </intervention>
    <intervention id="2-276" speaker_id="28409" name="Raül Romeva i Rueda" is_mep="True" mode="written">
      <p sl="en">Il gruppo Verde/Alleanza libera europea ha presentato una serie di emendamenti in seno alla commissione per i trasporti e il turismo, quali una migliore definizione delle “relazioni preliminari”, una maggiore indipendenza delle inchieste anche da interessi di natura finanziaria, una maggiore disponibilità delle registrazioni dei dati di volo, una migliore informazione ai familiari delle vittime, una revisione di questo regolamento in un prossimo futuro che riguardi anche la divulgazione di informazioni sensibili in materia di sicurezza alle autorità giudiziarie e lo scambio di buone prassi tra gli Stati membri, e le autorità investigative. La maggior parte di questi emendamenti è stata approvata, sebbene il testo sia stato indebolito dai vari compromessi. Nel corso della votazione in plenaria, non sono stati apportati grandi cambiamenti e per questo manteniamo la nostra posizione positiva sia sulla risoluzione sia sulla proposta emendata.</p>
    </intervention>
    <intervention id="2-277" speaker_id="96974" name="Nuno Teixeira" is_mep="True" mode="written">
      <p sl="pt">Dalla direttiva europea in materia di inchieste su incidenti nel settore dell’aviazione civile del 1994 il traffico aereo ha registrato un notevole incremento. Questo naturalmente ha comportato un incremento della probabilità di incidente, nonostante il settore della sicurezza abbia assistito a notevoli progressi. Questo sviluppo è stato accompagnato da una maggiore complessità tecnologica e dalla nascita di nuovi attori, come l’Agenzia europea per la sicurezza aerea.</p>
      <p sl="pt">Mi sembra essenziale che gli incidenti aerei siano oggetto di inchieste indipendenti e trasparenti, nell’intento di porre rimedio alle carenze in materia di sicurezza e di proteggere i passeggeri. La promozione di una rete europea di autorità nazionali responsabili delle inchieste potrebbe inoltre contribuire a ridurre le disparità nelle capacità d’inchiesta dei singoli Stati membri.</p>
      <p sl="pt">L’assistenza alle vittime e ai loro familiari deve essere una priorità per ogni paese ed è quindi essenziale garantire che tutte le compagnie aeree, in ogni paese, definiscano opportuni piani di assistenza. Sono soddisfatto del lavoro svolto dalla relatrice per la commissione per i trasporti e il turismo, nonché dell’accordo ottenuto con il Consiglio europeo alla fine di giugno. Per questi motivi ho votato a favore della relazione.</p>
    </intervention>
    <intervention id="2-278" speaker_id="96858" name="Marie-Christine Vergiat" is_mep="True" mode="written">
      <p sl="fr">Ho votato a favore della relazione perché è volta a rendere le inchieste sugli incidenti e gli inconvenienti nel settore dell’aviazione civile più indipendenti e trasparenti.</p>
      <p sl="fr">Sono lieta che questo testo sia stato approvato in quanto mira ad accelerare il processo d’inchiesta e migliorare le informazioni fornite alle famiglie delle vittime, garantendo al contempo il rispetto della vita privata grazie alle positive misure proposte. Questo testo consentirà di rispondere alle richieste dei familiari delle vittime, confrontati ad inchieste che spesso li lasciano impotenti.</p>
      <p sl="fr">La nuova normativa europea proposta consentirà di informare meglio le famiglie delle vittime di incidenti. Le disposizioni proposte miglioreranno la tutela della vita privata, poiché le informazioni dovranno essere comunicate ai familiari entro un arco di tempo di due ore e le compagnie aeree (comunitarie o meno) dovranno trasmettere l’elenco dei passeggeri a bordo dell’aeromobile.</p>
      <p sl="fr">Il testo adottato contribuirà inoltre a migliorare e accelerare le inchieste senza alcuna forma di pressione da parte delle autorità preposte alla regolamentazione e al controllo del settore dell’aviazione. Questo avverrà grazie alla disponibilità dei vari documenti di volo e della pubblicazione, ora obbligatoria, della relazione finale dell’inchiesta entro il termine massimo di 12 mesi dal verificarsi dell’incidente o dell’inconveniente.</p>
    </intervention>
    <intervention id="2-279" speaker_id="96778" name="Artur Zasada" is_mep="True" mode="written">
      <p sl="pl">Sono stato lieto di ascoltare l’esito della votazione odierna sulla relazione De Veyrac, che ho naturalmente appoggiato. L’attuale sistema in materia di inchieste sugli incidenti nel settore dell’aviazione civile risale a 16 anni fa e, dalla sua adozione, il traffico aereo nei cieli europei è aumentato in maniera significativa, così come il rischio di incidenti. Alle commissioni d’inchiesta sugli incidenti deve essere garantita la piena libertà dall’interferenza delle parti interessate e dalle pressioni delle scadenze, della politica, dei media e degli organi giudiziari. L’esame delle cause dell’incidente e delle misure volte a prevenire eventi simili in futuro deve rappresentare la priorità, e non la ricerca di qualcuno da incolpare.</p>
      <p sl="pl">Per garantire la sicurezza svolge un ruolo fondamentale l’analisi delle cause di incidenti che avrebbero potuto verificarsi. Diventa quindi fondamentale introdurre il più rapidamente possibile i sistemi di gestione della sicurezza e i programmi per la giusta cultura dell’Organizzazione per l’aviazione civile internazionale, che prevedono un sistema di segnalazione volontaria e scevra da sanzioni di ogni irregolarità rilevata da parte di piloti, equipaggio di cabina, controllori di volo e personale di terra. Purtroppo, a causa del timore di sanzioni disciplinari o punitive, molti problemi e inconvenienti gravi non vengono divulgati.</p>
    </intervention>
    <intervention id="2-281" speaker_id="96862" name="Sophie Auconie" is_mep="True" mode="written">
      <p sl="fr">Ricordiamo tutti le crisi del gas del 2006, 2008 e 2009, che si sono tradotte in tagli alle forniture di gas per milioni di europei, vittime del fuoco incrociato tra Russia e Ucraina. Accolgo con favore il lavoro svolto dai membri di questo Parlamento in materia. Questa risoluzione prevede l’interconnessione delle reti e una più efficace gestione delle crisi. Dal mio punto di vista si tratta di un ottimo esempio dei risultati che si possono ottenere grazie alla solidarietà europea. Insieme, uno a fianco all’altro, siamo chiaramente molto più forti.</p>
    </intervention>
    <intervention id="2-999" speaker_id="96680" name="Zigmantas Balčytis" is_mep="True" mode="written">
      <p sl="lt">Il consumo di gas naturale è aumentato in maniera esponenziale in Europa nel corso degli ultimi dieci anni. Con una riduzione del volume dell’estrazione interna di gas e un aumento della domanda, aumenta anche la dipendenza dal gas importato. Nel mese di settembre 2009, quando ho preso la parola in seno alla commissione per l’industria, la ricerca e l’energia in occasione della presentazione di questo progetto di regolamento, ho sottolineato l’impossibilità di creare un mercato dell’energia sicuro e unito quando esistono ancora isole energetiche nell’Unione europea che dipendono completamente da un singolo fornitore esterno di gas e che non hanno accesso alle infrastrutture europee. La questione della sicurezza dell’approvvigionamento di gas continuerà ad avere peso in futuro ed ho quindi votato a favore della relazione, volta a migliorare la sicurezza dell’approvvigionamento di gas per i singoli Stati membri e per l’Unione europea nel suo insieme. È particolarmente importante che il documento precisi come alcuni Stati membri si stiano trasformando in “isole energetiche” a causa della mancanza di interconnessioni infrastrutturali con altri paesi dell’UE. Questa circostanza impedisce la nascita di un mercato interno del gas che funzioni in maniera efficiente. Questo documento segna il primo passo verso una vera e propria integrazione energetica europea, concentrandosi sulla costruzione di interconnessioni transfrontaliere, variando le fonti e le rotte di approvvigionamento energetico e attuando iniziative di efficienza energetica.</p>
    </intervention>
    <intervention id="2-283" speaker_id="96846" name="George Becali" is_mep="True" mode="written">
      <p sl="ro">L’Unione europea ha bisogno di un mercato del gas sostenibile, di una diversificazione delle reti, di un mercato interno trasparente e solido e di un sistema affidabile per il monitoraggio degli approvvigionamenti da paesi terzi.</p>
    </intervention>
    <intervention id="2-284" speaker_id="39722" name="Sebastian Valentin Bodu" is_mep="True" mode="written">
      <p sl="ro">La politica dell’Unione europea in materia di sicurezza energetica dovrebbe consentirci di anticipare situazioni di emergenza, come la crisi del gas del 2009, e non solo di reagirvi. La crescente dipendenza dell’Unione europea dalle risorse energetiche esterne, provenienti soprattutto da paesi politicamente instabili, che si comportano in maniera imprevedibile, potrebbe ripercuotersi sugli interessi economici degli Stati membri. A causa della vulnerabilità energetica dell’Unione europea, è necessario adottare una politica energetica globale che associ aspetti interni ed esterni. Tutte le misure atte a garantire il corretto funzionamento del mercato interno dell’energia devono essere integrate da iniziative proattive di diplomazia, tese a rafforzare la cooperazione fra i principali paesi produttori, di transito e consumatori.</p>
      <p sl="ro">Garantire un approvvigionamento costante di gas ai paesi dell’Unione europea, in particolare in situazioni di crisi, deve essere un obiettivo strategico comune. È imperativo redigere piani nazionali che contengano misure preventive e di emergenza e, coordinando questi piani a livello comunitario, se ne garantirebbe la reale efficacia. Sul medio periodo, il metodo più efficiente di tutela contro interruzioni impreviste delle forniture consiste nella gestione di un mercato interno vasto e competitivo, che possa contare su connessioni e infrastrutture ben sviluppate.</p>
    </intervention>
    <intervention id="2-285" speaker_id="96849" name="Alain Cadec" is_mep="True" mode="written">
      <p sl="fr">La sicurezza dell’approvvigionamento di gas dell’Unione europea è un fattore cruciale nello sviluppo di una strategia energetica europea. Nell’attuale contesto di dipendenza energetica, è importante convincere produttori, distributori, consumatori e autorità pubbliche a parlare con una sola voce e a fare in modo che l’Unione non risulti l’anello debole nella geopolitica dell’energia.</p>
      <p sl="fr">Da questo punto di vista, mi associo al relatore e accolgo con favore la proposta di regolamento volta a garantire la sicurezza dell’approvvigionamento di gas. Questo regolamento, insieme alla normativa in materia di mercato interno dell’energia, contribuirà a ridurre la vulnerabilità dell’Unione nei confronti delle interruzioni improvvise della fornitura di gas da parte di soggetti esterni e rafforzerà inoltre rafforzerà il ruolo di primo piano a livello mondiale delle società di fornitura di gas europee.</p>
      <p sl="fr">Il relatore sottolinea il ruolo essenziale svolto dalle aziende nella gestione delle crisi del gas e mi trova concorde nel richiedere un rafforzamento del loro ruolo nel quadro di un meccanismo di allarme rapido. Per quanto attiene alla dichiarazione di un’emergenza a livello dell’Unione, condivido la posizione del relatore secondo cui la soglia del 10 per cento proposta dalla Commissione non copre il possibile scenario di una crisi del 100 per cento nelle forniture di gas in alcune zone; dovrebbe invece essere possibile dichiarare un’emergenza a livello dell’Unione per una singola regione.</p>
    </intervention>
    <intervention id="2-286" speaker_id="96867" name="Maria Da Graça Carvalho" is_mep="True" mode="written">
      <p sl="pt">Questo regolamento contribuisce a risolvere la crisi dell’approvvigionamento di gas in Europa. È fondamentale definire opportune regole tese a tutelare e migliorare la gestione delle forniture di gas in Europa. Al fine di migliorare la gestione delle situazioni di emergenza dell’Unione europea, ritengo sia necessario garantire una maggiore capacità di interconnessione tra gli Stati membri, nonché un miglior coordinamento delle azioni. Analogamente, concordo sull’importanza attribuita dal regolamento alla creazione di piani preventivi e di emergenza da parte degli Stati membri e della Commissione. La risposta alle situazioni di emergenza deve consentire una maggiore flessibilità, in modo tale da affrontare crisi diverse in termini di durata o intensità.</p>
    </intervention>
    <intervention id="2-287" speaker_id="33997" name="Corina Creţu" is_mep="True" mode="written">
      <p sl="ro">La questione dell’approvvigionamento europeo di gas rappresenta una priorità strategica, soprattutto in un periodo in cui la dipendenza dalle importazioni è aumentata in misura significativa. La crisi del gas tra la Russia e l’Ucraina e l’elevato grado di imprevedibilità che caratterizza il comportamento di questi partner dell’Europa orientale stanno spingendo l’Unione europea verso un’obbligata diversificazione delle fonti di approvvigionamento di gas e delle relative rotte di transito. Purtroppo, però, nonostante i numerosi dibattiti in materia, progetti chiave come Nabucco si sono arenati alla fase iniziale. Questo significa che la dipendenza e, di conseguenza, la vulnerabilità dell’Europa in questo ambito persistono. Spero che questo regolamento, che è molto più efficace della direttiva 2004/67/CE che sostituisce, conferisca nuovo vigore al progetto Nabucco e alle altre soluzioni alternative, oltre a garantire la capacità di rispondere in maniera tempestiva, coordinata ed efficiente alle eventuali interruzioni dell’approvvigionamento.</p>
    </intervention>
    <intervention id="2-288" speaker_id="4335" name="Marielle De Sarnez" is_mep="True" mode="written">
      <p sl="fr">Ridurre la dipendenza energetica dell’Unione europea deve essere la priorità numero uno della nostra politica energetica comune. Sappiamo tutti quali sono le azioni da intraprendere per conseguire questo obiettivo, che coincidono con gli impegni sottoscritti nella lotta contro il cambiamento climatico: risparmio energetico del 20 per cento (principalmente attraverso il potenziamento dell’efficienza energetica) e aumento della proporzione di fonti di energia rinnovabile al 20 per cento entro il 2020, diversificando, al contempo, le nostre risorse energetiche. L’Europa, inoltre, deve garantire la solidarietà nei confronti di ognuno dei propri membri nel settore energetico, migliorando la gestione delle scorte di gas e petrolio negli Stati membri, e deve stanziare finanziamenti per la costruzione di infrastrutture volte a trasportare energia verso i paesi confrontati a una carenza delle forniture. Abbiamo bisogno di una politica pubblica europea, finanziata congiuntamente dall’Unione europea e dagli Stati membri, se vogliamo cogliere la sfida energetica e ambientale e contribuire a generare crescita nei prossimi dieci anni.</p>
    </intervention>
    <intervention id="2-289" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sulla proposta di regolamento concernente misure volte a garantire la sicurezza dell’approvvigionamento di gas poiché ritengo sia necessaria un’azione più coordinata a livello europeo per gestire meglio potenziali crisi future.</p>
    </intervention>
    <intervention id="2-290" speaker_id="96977" name="Diogo Feio" is_mep="True" mode="written">
      <p sl="pt">Attualmente il gas rappresenta oltre un terzo dell’approvvigionamento energetico dell’Unione europea e più della metà proviene da fornitori esterni all’UE. Nel 2020, oltre l’80 per cento del gas utilizzato sarà importato e, già oggi, alcuni Stati membri sono dipendenti al 100 per cento dalle importazioni di gas.</p>
      <p sl="pt">Questa circostanza solleva gravi questioni di sicurezza dell’approvvigionamento, come dimostrato dalla recente crisi. Si rendono chiaramente necessarie opportune misure a livello europeo per garantire un’infrastruttura sufficiente, in grado di prevenire e risolvere problemi inattesi di approvvigionamento di gas. È inoltre urgente soffermarsi sulle problematiche che stanno emergendo in materia di sicurezza dell’approvvigionamento di gas naturale in Europa e sui rischi associati al transito.</p>
      <p sl="pt">L’attuale proposta si fonda, a ragione, su tre questioni fondamentali, che giustificano il mio voto favorevole: (i) l’applicabilità diretta del nuovo regolamento europeo; (ii) l’istituzione di piani d’azione preventivi e di piani di emergenza in caso di interruzione improvvisa della fornitura; e (iii) il rafforzamento del ruolo della Commissione europea per coordinare le azioni di emergenza e dichiarare un’emergenza a livello regionale o dell’Unione, imponendo il principio di solidarietà tra gli Stati membri.</p>
    </intervention>
    <intervention id="2-291" speaker_id="96899" name="José Manuel Fernandes" is_mep="True" mode="written">
      <p sl="pt">Questo regolamento sulla sicurezza dell’approvvigionamento di gas che abroga la direttiva 2004/67/CE offre una risposta concreta a un problema reale cui l’Unione è confrontata. Questa situazione è risultata chiara durante la crisi del gas tra la Russia e l’Ucraina dell’inverno scorso, di cui milioni di europei e la nostra stessa economia hanno risentito gravemente. Le garanzie per l’approvvigionamento energetico, con particolare riferimento al gas, sono essenziali per la stabilità socioeconomica e il benessere. Considerando le crisi a cui abbiamo assistito in Europa, che di solito si verificano quando le persone hanno maggiormente bisogno di energia per far fronte a condizioni meteorologiche estreme, questo nuovo regolamento europeo garantisce una capacità di risposta coordinata a livello europeo, sia per quanto concerne le forniture ai consumatori sia per affrontare interruzioni dell’approvvigionamento esterno. L’attuazione di questo regolamento, pertanto, contribuirà a ridurre significativamente la vulnerabilità dell’Unione europea in caso di problemi di approvvigionamento esterno, ma rafforzerà anche il ruolo di primo piano delle società di fornitura di gas europee nel mondo, nonché la posizione geopolitica dell’Unione in quanto soggetto strategico a livello mondiale. Appoggio anche quanto disposto relativamente ai piani d’azione preventivi.</p>
    </intervention>
    <intervention id="2-292" speaker_id="4466" name="Ilda Figueiredo" is_mep="True" mode="written">
      <p sl="pt">Riconosciamo le preoccupazioni espresse in merito alla sicurezza dell’approvvigionamento di gas, ambito nel quale gli Stati membri devono svolgere un ruolo attivo, in particolare attraverso le rispettive autorità competenti. Tuttavia riteniamo esagerata la questione sollevata in merito al gas russo. Se nutriamo gravi timori, la soluzione consiste nel negoziare e diversificare le fonti di approvvigionamento e produzione, senza sfruttare questo pretesto per approfondire l’integrazione europea e promuovere ulteriormente la concentrazione e la centralizzazione del potere decisionale, in particolare per quanto attiene ai progetti infrastrutturali che sostengono l’integrazione del mercato interno del gas.</p>
      <p sl="pt">Come ho sottolineato in sede di discussione, la questione più importante per il nostro futuro sarà l’attesa crisi petrolifera, in vista della quale l’Unione europea dovrebbe promuovere attivamente la sostituzione dei prodotti della raffinazione del petrolio nelle proprie flotte, optando per il gas naturale.</p>
      <p sl="pt">Non dobbiamo inoltre dimenticare che esiste un gas naturale non di origine fossile, ovvero il biometano, prodotto dai rifiuti. In effetti, molti paesi europei, come Svezia, Svizzera e credo anche Spagna, lo stanno già producendo. Si tratta di una soluzione che va incentivata in termini di investimenti dell'Unione europea.</p>
    </intervention>
    <intervention id="2-293" speaker_id="2125" name="Pat the Cope Gallagher" is_mep="True" mode="written">
      <p sl="ga">Le questioni fondamentali sollevate da questa relazione sono la trasparenza regionale, la solidarietà e la cooperazione. È necessario garantire la sicurezza dell’approvvigionamento di gas per lo sviluppo economico e la stabilità politica dell’Europa.</p>
    </intervention>
    <intervention id="2-294" speaker_id="28379" name="Adam Gierek" is_mep="True" mode="written">
      <p sl="pl">La sicurezza dell’approvvigionamento di gas dipende dalla diversificazione delle rotte e delle fonti di approvvigionamento se vogliamo evitare il monopolio di paesi terzi, sfruttare i meccanismi di mercato ed eliminare le conseguenze delle interruzioni nelle rotte di approvvigionamento. È necessario operare una netta distinzione tra i diversi utenti di gas: utenti domestici, centrali elettriche alimentate a gas e industrie. Nel regolamento è stato posto l’accento sulla possibilità di un rapido cambiamento di combustibile da parte dei grandi consumatori, ma dobbiamo ricordare che le turbine a gas non si prestano all’uso di altri combustibili. Un altro problema è rappresentato dalla mancata chiarezza in merito al rapporto tra solidarietà e principi di mercato.</p>
      <p sl="pl">È necessario definire rapidamente i principi per la determinazione dei prezzi del gas in caso di forniture di emergenza. L’Unione europea non dispone di ingenti quantità di gas proprio, ma si sta movendo in questa direzione, mentre il carbone, di cui l’Unione europea è ricca, presto non verrà più utilizzato (neppure in situazioni di emergenza) poiché la Commissione europea crede nell’improbabile ipotesi di un’azione antropogenica del carbone sul clima. La Russia non nutre preoccupazioni a riguardo e, contando su un’ampia domanda esterna, sta adattando il proprio sistema energetico al carbone e all’energia nucleare. Ho appoggiato questo regolamento, ma dobbiamo capire che risolve solo in minima parte il problema della sicurezza energetica.</p>
      <p sl="pl">Le dannose disposizioni del pacchetto clima-energia comporteranno inevitabilmente, per il mio paese, la Polonia, la perdita di quella sicurezza energetica su cui può contare oggi. Presto la Polonia dovrà fare i conti con una carenza pari addirittura al 10 per cento del proprio fabbisogno energetico.</p>
    </intervention>
    <intervention id="2-295" speaker_id="28275" name="Małgorzata Handzlik" is_mep="True" mode="written">
      <p sl="pl">Il regolamento sulla sicurezza dell’approvvigionamento di gas rappresenta un passo importante verso l’attuazione pratica del principio di solidarietà tra gli Stati membri per quanto attiene alla politica sulla sicurezza della fornitura di gas. La nostra regione, in particolare, che dipende in ampia misura da un singolo fornitore, trarrà vantaggio dalle misure concordate nell’ambito del regolamento. La questione è di fondamentale importanza anche per il corretto funzionamento del mercato interno. Il regolamento contribuirà ad evitare e risolvere le crisi di approvvigionamento di gas, garantendo di conseguenza il corretto funzionamento e l’ulteriore sviluppo del mercato interno. La Polonia potrà così godere dei vantaggi di una politica comune in materia di gas.</p>
      <p sl="pl">Grazie alle disposizioni del regolamento, il mio paese potrà contare sul sostegno dell’Unione nelle situazioni di emergenza e, elemento ancora più importante, potrà partecipare alla politica europea in materia grazie a misure come i piani preventivi e di emergenza che verranno sviluppati nei singoli Stati membri. Di particolare importanza sono le disposizioni sull’obbligo di dichiarare un’emergenza a livello dell’Unione (se due Stati membri dichiarano un’emergenza) e l’inserimento del criterio del rischio geopolitico nella valutazione globale del rischio in materia di sicurezza dell’approvvigionamento di gas.</p>
    </intervention>
    <intervention id="2-296" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa relazione perché è attualmente di fondamentale importanza garantire un approvvigionamento diversificato e ininterrotto di gas nonché tutelare i consumatori. Milioni di cittadini europei e l’economia stessa dell’Unione europea hanno risentito gravemente della crisi del gas scoppiata tra Russia ed Ucraina. La sicurezza energetica rappresenta una delle priorità dell’Unione europea e per poterla garantire è necessario adottare una posizione univoca sulla politica europea e sull’azione coordinata. Dobbiamo quindi sviluppare una cooperazione a livello regionale e transfrontaliero e adottare le decisioni in un’ottica flessibile. Infine, la politica energetica, che in precedenza si basava esclusivamente sugli interessi nazionali, si sta ora orientando verso un’ottica europea. La comunità energetica deve fondarsi sulla competitività, sulla sostenibilità e, in particolare, sulla sicurezza dell’approvvigionamento. Questo regolamento ridurrà significativamente la vulnerabilità dell’Unione europea in caso di problemi di approvvigionamento esterno, ma rafforzerà anche il ruolo di primo piano delle società di fornitura di gas europee nel mondo, nonché la posizione geopolitica dell’Unione. Di contro, la Lituania deve impegnarsi nel diversificare le fonti energetiche: le discussioni sulla costruzione di una nuova centrale nucleare devono avere basi solide e non devono rimanere solo vacue parole, dato che questa indecisione si ripercuoterà anche sui ponti energetici verso l’Occidente e sulla costruzione di terminal per il gas naturale liquefatto. Maggiori saranno le alternative individuate in termini di approvvigionamento energetico, più sicura sarà la Lituania. Non dobbiamo lesinare sforzi se vogliamo evitare, in futuro, di essere meri consumatori di energia russa, ma diventare partner commerciali in grado di fornire canali per la fornitura di energia da est a ovest.</p>
    </intervention>
    <intervention id="2-297" speaker_id="96667" name="Alan Kelly" is_mep="True" mode="written">
      <p sl="en">Dato che, al mondo, vi è solo un quantitativo limitato di gas naturale, è indispensabile garantirne l’approvvigionamento a quanti ne hanno bisogno. Con questa decisione, può essere dichiarato un piano d’emergenza dell’Unione per una determinata regione particolarmente colpita dalla mancanza di fornitura. In tal modo si verrà in aiuto di quanti si trovano improvvisamente confrontati a un problema di approvvigionamento energetico e sono consumatori vulnerabili di energia.</p>
    </intervention>
    <intervention id="2-298" speaker_id="96816" name="Giovanni La Via" is_mep="True" mode="written">
      <p sl="it">Ho espresso il mio sostegno alla proposta di regolamento del collega Vidal-Quadras perché ritengo utile lo sforzo fatto al fine di estendere il coordinamento degli Stati membri per la definizione delle misure volte a garantire la sicurezza degli approvvigionamenti di gas.</p>
      <p sl="it">Negli ultimi dieci anni il consumo di gas ha subito un rapido aumento in Europa e, a fronte di una produzione interna in calo e di un conseguente aumento delle importazioni, si è posta l'esigenza di affrontare i problemi legati a tale settore in maniera coordinata. La Commissione europea ha ritenuto necessario, di fronte al nuovo contesto, andare oltre le previsioni della direttiva 2004/67/CE, attualmente in vigore, al fine di ottenere una maggiore armonizzazione delle norme nazionali.</p>
      <p sl="it">Condivido l’idea di base del regolamento, che intende consentire alle imprese ed ai clienti di avere un sicuro approvvigionamento di gas, anche in caso di interruzione delle forniture, puntando su un incentivo degli investimenti anche nel campo infrastrutturale.</p>
      <p sl="it">A mio avviso è fondamentale disporre di infrastrutture del gas adeguate e diversificate, sopratutto in relazione alle regioni isolate da fonti di approvvigionamento energetico Vorrei, infine, sottolineare, l’obbligo di predisporre piani di emergenza nazionali e individuare meccanismi di solidarietà da attivare in caso di emergenze a livello comunitario.</p>
    </intervention>
    <intervention id="2-299" speaker_id="96823" name="Petru Constantin Luhan" is_mep="True" mode="written">
      <p sl="ro">In un mondo dominato dalle fluttuazioni del prezzo del petrolio e dalle interruzioni delle forniture di gas naturale, nell’Unione europea si nutrono sempre più timori nei confronti della mancanza di sicurezza energetica. Siamo sempre più consapevoli della nostra estrema vulnerabilità di fronte a questi sviluppi e dobbiamo di conseguenza intraprendere passi concreti per dotarci di una politica energetica efficace.</p>
      <p sl="ro">Ho votato a favore della relazione perché ritengo che la sicurezza energetica debba essere considerata un elemento chiave della sicurezza dell’Unione europea nel suo insieme e che garantire un approvvigionamento costante di gas sia un obiettivo strategico dell’Unione. Dobbiamo definire misure preventive e di emergenza nell’ambito di piani nazionali, senza dimenticare, al contempo, la necessità di coordinare questi piani a livello europeo.</p>
      <p sl="ro">Appoggio inoltre la proposta di regolamento sulla sicurezza dell’approvvigionamento di gas che abroga la direttiva 2004/67/CE. L’immediata piena attuazione del regolamento, congiuntamente alla normativa sul mercato interno, ridurrà significativamente la vulnerabilità dell’Unione europea a livello globale.</p>
    </intervention>
    <intervention id="2-300" speaker_id="96820" name="Marisa Matias" is_mep="True" mode="written">
      <p sl="pt">La sicurezza dell’approvvigionamento di gas nell’Unione europea deve garantire a tutti gli europei l’accesso all’energia per il soddisfacimento dei bisogni primari, come cucinare e riscaldarsi, l’accesso ai servizi pubblici essenziali, quali ospedali e scuole, nonché la conservazione dei posti di lavoro.</p>
      <p sl="pt">Queste devono essere le priorità e sono necessarie politiche pubbliche per la loro attuazione. La sicurezza pubblica non deve essere lasciata in balia del mercato o delle lotte per il controllo delle fonti di approvvigionamento. Da questo punto di vista la prevenzione è essenziale, come lo è del resto la solidarietà tra gli Stati membri in caso di crisi energetica o di catastrofe.</p>
      <p sl="pt">La sicurezza energetica è la dimostrazione dell’importanza del decentramento, della varietà e della prossimità dei processi di generazione, nonché dell’integrazione delle reti nazionali. La microgenerazione viene pertanto considerata la miglior garanzia della sicurezza dell’approvvigionamento energetico per i bisogni delle persone.</p>
    </intervention>
    <intervention id="2-301" speaker_id="4393" name="Mario Mauro" is_mep="True" mode="written">
      <p sl="it">Signor Presidente, onorevoli colleghi, la relazione del collega Vidal Quadras che presenta il nuovo regolamento europeo sulla sicurezza dell'approvvigionamento energetico di gas è uno strumento di sicura efficacia per evitare il rischio sempre più forte di un blocco delle forniture di gas in caso di crisi.</p>
      <p sl="it">Un meccanismo che permetterebbe un'elevata protezione delle famiglie senza distorcere in alcun modo il mercato, nelle cui mani rimane la gestione delle forniture. La relazione, merita il voto favorevole anche per la puntualità con la quale vengono affrontati alcuni punti chiave fino ad oggi poco chiari. Mi riferisco alle misure preventive e alla reazione alle emergenze. I fornitori che in tempo di crisi speculano sulle debolezze del nostro sistema troveranno d’ora in avanti un ostacolo molto difficile da aggirare.</p>
    </intervention>
    <intervention id="2-302" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questo testo trasforma il gas naturale in una merce come le altre. Ma non è così. Il gas naturale è un combustibile fossile ed è una fonte energetica, quindi un bene umano comune. Per questi due motivi, deve essere utilizzato con la parsimonia necessaria a proteggere il nostro ecosistema e nel rispetto dell’interesse generale dei cittadini europei e dell’umanità.</p>
      <p sl="fr">Esporre il gas naturale alla logica concorrenziale e speculativa del mercato interno del gas e tentare di moltiplicarne i punti di entrata e di uscita è follia pura e andrà solo a vantaggio degli azionisti del gas. Tuttavia, tentare di imporre l’applicazione di questa logica anche in caso di interruzione della fornitura significa prendere in giro gli europei. È giunto il momento di istituire un polo pubblico per l’energia a vantaggio dei cittadini europei.</p>
    </intervention>
    <intervention id="2-303" speaker_id="96978" name="Nuno Melo" is_mep="True" mode="written">
      <p sl="pt">Il gas è una risorsa naturale sempre più importante in tutta l’Unione europea. Eventi passati hanno dimostrato l’importanza di garantire l’approvvigionamento di gas, dato che l’UE dipende in misura sempre maggiore dal gas proveniente dall’Europa dell’est e in particolare dalla Russia. Dobbiamo adottare misure concrete per creare il mercato interno del gas e garantire una corretta concorrenza all’interno dello stesso, in modo tale che l’Unione europea possa raggiungere i massimi livelli di sicurezza degli approvvigionamenti in tutti gli Stati membri. A tal fine, dobbiamo adottare un efficace approccio comune alla sicurezza dell’approvvigionamento di gas, che deve fondarsi sulle regole della trasparenza e della solidarietà, nonché su politiche compatibili con il funzionamento del mercato interno. Ecco quindi motivato il mio voto.</p>
    </intervention>
    <intervention id="2-304" speaker_id="96999" name="Alexander Mirsky" is_mep="True" mode="written">
      <p sl="lv">Ho votato a favore di questa risoluzione perché l’Unione europea non deve dipendere dall’umore del momento dei leader dei paesi di transito, come Ucraina e Bielorussia. Sono convinto che, con questo voto, stiamo mandando un segnale chiaro a quanti vogliono trarre ulteriori vantaggi dagli idrocarburi in transito tramite speculazioni e ricatti. Vorrei inoltre che, nell’ambito di questo regolamento, venisse esaminata la questione di un prezzo del petrolio comune per tutti gli Stati membri dell’UE. Oggi la Germania paga il gas a un prezzo di tre volte inferiore rispetto alla Lettonia.</p>
    </intervention>
    <intervention id="2-305" speaker_id="96981" name="Franz Obermayr" is_mep="True" mode="written">
      <p sl="de">È importante che l’Unione europea consegua un certo grado di indipendenza per quanto concerne gli approvvigionamenti di gas da paesi terzi e quindi, laddove pertinente, è bene accetta una cooperazione all’interno dell’Unione in materia. D’altra parte, però, le competenze fondamentali relative alla politica energetica dovrebbero rimanere nell’orbita nazionale. La relazione per alcuni aspetti si spinge dunque troppo in là e per questo mi sono astenuto dal voto.</p>
    </intervention>
    <intervention id="2-306" speaker_id="28279" name="Justas Vincas Paleckis" is_mep="True" mode="written">
      <p sl="lt">Mi sono espresso a favore di questa relazione perché condivido l’opinione secondo cui l’Unione europea dovrebbe imparare dalla storia recente ed essere pronta qualora si ripeta una crisi dell’approvvigionamento di gas. Come possiamo vedere, le misure nazionali da sole non saranno sufficienti per gestire le interruzioni delle forniture.</p>
      <p sl="lt">Gli Stati membri dell’Unione europea devono preparare e coordinare opportuni piani di gestione delle crisi sia a livello regionale che europeo. Nel frattempo, però, alcuni paesi dell’Unione risultano dipendenti da un solo fornitore di gas; in caso di crisi, la situazione sarebbe particolarmente pericolosa per queste regioni, che non sono collegate alla rete di gas transeuropea. Sono queste “isole energetiche”, in particolare, ad aver bisogno del sostegno finanziario dell’Unione europea per collegare le proprie reti al sistema unico europeo.</p>
    </intervention>
    <intervention id="2-307" speaker_id="97197" name="Alfredo Pallone" is_mep="True" mode="written">
      <p sl="it">Sostengo con convinzione la relazione del collega Vidal-Quadras. L'approvvigionamento di gas e quindi di energia rappresenta un tassello fondamentale per l'Unione europea, per il suo sviluppo, il suo benessere.</p>
      <p sl="it">Pertanto, è fondamentale avere un approccio e una strategia europea. La sfida è troppo alta e non si può lasciare alle singole logiche nazionali gestire la questione. Sono favorevole a una strategia energetica comune per poter creare un sistema energetico chiaro e sostenibile capace di rafforzare la possibilità di approvvigionamento.</p>
      <p sl="it">L'approccio comune, però, non deve significare unico interlocutore per l'approvvigionamento, abbiamo visto come la questione energetica giochi nello scacchiere della geopolitica e sia capace di influenzare i rapporti tra gli Stati. Per evitare, quindi, crisi ed emergenze ritengo opportuno interloquire e sfruttare tutti i canali di approvvigionamento che provengono dall'est, dal Caucaso o dall'altra sponda del mediterraneo. Si scongiurerebbe, così, una nuova vulnerabilità energetica per l'UE e sarebbe ribadito il ruolo geostrategico a livello mondiale</p>
    </intervention>
    <intervention id="2-308" speaker_id="38595" name="Rovana Plumb" is_mep="True" mode="written">
      <p sl="ro">Tra tutti i tipi di combustibili fossili disponibili, il gas è quello con minori emissioni di CO2 , assumendo quindi un ruolo chiave nel processo di transizione dell’Europa verso un sistema di energia a basse emissioni di carbonio. Attualmente, un quarto dell’energia primaria consumata in Europa è costituito da gas e quasi il 60 per cento del volume di gas consumato proviene dalle importazioni. Sebbene gli obiettivi di Europa 2020 per le fonti di energia rinnovabile, l’efficienza energetica e la riduzione delle emissioni di gas serra possano contribuire a stabilizzare l’aumento della domanda di gas, a causa della diminuzione della produzione interna la dipendenza dell’UE dalle importazioni di gas potrebbe rimanere allo stesso livello se non addirittura aumentare. La crisi del gas tra Russia e Ucraina del gennaio 2009, che ha comportato una riduzione del 30 per cento delle importazioni di gas in Europa per due settimane, ha messo in luce (a fronte della situazione attuale, caratterizzata da un aumento del grado di dipendenza dalle importazioni di gas e dei rischi associati all’approvvigionamento e al transito) la necessità di rivedere la direttiva vigente sulla sicurezza dell’approvvigionamento di gas e di portare a termine la creazione di un mercato interno dell’energia completamente deregolamentato. È pertanto urgente adottare misure in grado di rafforzare la sicurezza dell’approvvigionamento di gas nell’Unione europea.</p>
    </intervention>
    <intervention id="2-309" speaker_id="97022" name="Robert Rochefort" is_mep="True" mode="written">
      <p sl="fr">Ricordiamo tutti l’interruzione delle forniture di gas dalla Russia all’Ucraina durante l’inverno 2008/2009, che ha lasciato 17 Stati membri senza approvvigionamenti di gas e, quindi, molti cittadini senza riscaldamento proprio quando le temperature esterne erano a livelli minimi. Dobbiamo fare tutto quanto in nostro potere per evitare che questa situazione si ripeta. Ho votato a favore della relazione presentata dal mio collega, l’onorevole Vidal-Quadras, sulla proposta di regolamento concernente misure volte a garantire la sicurezza dell’approvvigionamento di gas in Europa. Accolgo con favore l’introduzione, nella nuova normativa, di una garanzia degli approvvigionamenti da parte delle società di fornitura del gas per i “clienti protetti” (case e servizi essenziali, come gli ospedali) per 30 giorni in caso di crisi. Questo è un passo avanti concreto. Inoltre la possibilità per la Commissione europea di dichiarare un’emergenza dell’Unione o un’emergenza regionale agevolerà l’attuazione di misure rapide e coordinate per risolvere eventuali crisi future il più rapidamente possibile.</p>
    </intervention>
    <intervention id="2-310" speaker_id="28409" name="Raül Romeva i Rueda" is_mep="True" mode="written">
      <p sl="en">La normativa approvata oggi è un passo positivo, per quanto tardivo, per affrontare le interruzioni cicliche dei nostri approvvigionamenti di gas. Il testo finale va molto oltre quanto originariamente previsto e in particolare attribuisce alla Commissione la responsabilità di coordinamento a livello dell’Unione in caso di emergenze. Il testo, inoltre, prende in considerazione anche le esigenze dei singoli consumatori, garantendo una riserva minima di gas di 30 giorni per tutte le famiglie europee in caso di interruzioni delle forniture e prevede che tutti gli interconnettori di gas dispongano di una capacità di flusso invertito, che garantirà una maggiore flessibilità nella reazione alle crisi. Purtroppo, però, l’Unione europea non dispone di una strategia coerente sul ruolo del gas nella politica energetica europea.</p>
      <p sl="en">Il gas, ovviamente, occuperà un ruolo importante nella transizione dell’UE verso un’economia fondata sulle fonti di energia rinnovabile e l’Unione europea deve adottare un approccio più strategico in materia. Il paesaggio degli approvvigionamenti di gas sta mutando, sia a causa di nuove fonti di approvvigionamento e di nuove risorse (come il gas di scisto) sia di nuove misure che si ripercuotono sulla domanda, come la normativa europea sul rendimento energetico degli edifici. Il gruppo Verde/Alleanza libera europea ritiene che la Commissione debba fare tesoro di questi sviluppi e condurre un’opportuna analisi dell’approvvigionamento di gas e del ruolo del gas in vista del vertice europeo sull’energia che si terrà nel prossimo mese di febbraio.</p>
    </intervention>
    <intervention id="2-311" speaker_id="97196" name="Oreste Rossi" is_mep="True" mode="written">
      <p sl="it">Siamo favorevoli alla relazione relativa all'approvvigionamento di gas in quanto mira a ridurre la vulnerabilità dell'Unione Europea assicurando, anche in situazioni difficili, la fornitura di gas agli utenti domestici, alle piccole e medie imprese e ai fornitori dei servizi sociali essenziali.</p>
      <p sl="it">Il testo, inoltre, pone l'accento sul tema della trasparenza in quanto solo con informazioni adeguate si possono adottare decisioni valide e infine si sottolinea lo spirito di solidarietà necessario affinché in presenza di una crisi tutti gli Stati membri possano avere accesso ad una quantità sufficiente di gas per i propri clienti. In questo senso è orientata anche la posizione del Presidente Buzek che si è fatto promotore dell'incontro tra i 27 parlamenti nazionali dell'Unione e il Parlamento europeo sulla creazione di una comunità europea per l'energia.</p>
    </intervention>
    <intervention id="2-312" speaker_id="96918" name="Derek Vaughan" is_mep="True" mode="written">
      <p sl="en">Negli ultimi anni abbiamo assistito a una serie di interruzioni dell’approvvigionamento di gas in tutta l’Unione europea dovute a controversie tra fornitori e paesi di transito, tra cui la controversia sul gas che ha visto coinvolte Russia ed Ucraina nel gennaio del 2009. Queste interruzioni dimostrano quanto sia urgente, per l’Unione europea, diversificare i propri approvvigionamenti di gas. Accolgo con particolare favore l’invito formulato nella relazione di eseguire una valutazione dei vantaggi degli impianti di gas naturale liquefatto. In Galles, abbiamo una struttura all’avanguardia (a South Hook, Milford Haven) che potrebbe fornire un contribuito notevole all’azione per ridurre, in parte, la dipendenza dell’Unione dalle importazioni di gas, che spesso proviene da parti del mondo che non sono né stabili né democratiche.</p>
    </intervention>
    <intervention id="2-314" speaker_id="1941" name="Roberta Angelilli" is_mep="True" mode="written">
      <p sl="it">Siamo tutti al corrente della recente catastrofe ambientale che ha colpito il Pakistan, gli ingenti danni al territorio, la perdita dei raccolti, gli oltre dieci milioni di sfollati e le migliaia di morti. Il nostro impegno è quello di aiutare questo paese e sviluppare iniziative di solidarietà e coordinamento, per agevolare una rapida ripresa.</p>
      <p sl="it">Ma non dobbiamo perdere di vista l'esigenza di rendere lo spazio europeo un luogo sicuro, purtroppo compromesso da anni di continui flussi di immigrazione clandestina e traffico illegale. L'accordo sulle procedure di riammissione, raggiunto dopo otto anni di negoziati tra la Commissione europea e il Pakistan, delinea un quadro più chiaro di cooperazione, di corresponsabilità ed è visto come un mezzo inibitorio nei confronti della tratta e del traffico illegale di esseri umani. Tale accordo eviterebbe quelle situazioni di rimpatrio senza la supervisione dell'UE.</p>
      <p sl="it">Gli Stati membri innanzitutto dovranno ottemperare agli obblighi risultanti dal diritto internazionale, quale quello di "non respingimento" che avrà perciò implicazioni procedurali dal momento che gli Stati saranno tenuti ad effettuare una valutazione del rischio di maltrattamenti nel Paese di origine.</p>
      <p sl="it">Inoltre, garantiremo al Pakistan la nostra collaborazione duratura e incentiveremo programmi di assistenza tecnica e nell'ambito dello sviluppo economico e sociale e di lotta alla disoccupazione e all'esclusione sociale.</p>
    </intervention>
    <intervention id="2-315" speaker_id="97198" name="Mara Bizzotto" is_mep="True" mode="written">
      <p sl="it">La conclusione di un accordo con il Pakistan è un passo positivo che l’Europa deve compiere nella direzione di una politica di deciso contrasto dell’immigrazione clandestina. I cittadini oggi ci chiedono maggiore sicurezza e una politica di rigoroso controllo sui flussi migratori che investono i nostri paesi. Ogni testo che, come questo, faciliti le procedure per il rimpatrio di chi non ha legalmente titolo a rimanere sul territorio comunitario è da accogliere positivamente, come risposta che l’Europa dà collettivamente alle richieste dei nostri cittadini.</p>
      <p sl="it">Per quanto attiene i rilievi che alcuni colleghi pongono circa le condizioni di vita che i rimpatriati in Pakistan potrebbero riscontrare, ritengo si tratti di argomenti che, pur importanti, non devono ostacolare la conclusione di un accordo che comunque prevede un impegno da parte dell’UE affinché il Pakistan dia in futuro le necessarie minime garanzie in tema di diritti umani e di trattamento dei rifugiati. In questo senso l’Europa dovrà dirigere i suoi sforzi diplomatici e politici, non per questo rinunciando a fare in casa propria quello che la gente chiede: sicurezza e rispetto della legalità. Il mio voto alla relazione è pertanto positivo.</p>
    </intervention>
    <intervention id="2-316" speaker_id="4335" name="Marielle De Sarnez" is_mep="True" mode="written">
      <p sl="fr">Il Parlamento europeo ha approvato un accordo di riammissione fra l’Unione europea e il Pakistan, che faciliterà il rimpatrio di un consistente numero di pakistani in soggiorno irregolare in Europa. Nonostante vi sia la necessità di accordi con paesi terzi volti a definire le procedure di rimpatrio per coloro che risiedono irregolarmente in Europa, il Pakistan rappresenta un caso particolare poiché non ha ancora ratificato la Convenzione di Ginevra del 1951 relativa allo status dei rifugiati. L’accordo di riammissione, inoltre, concerne anche le persone che hanno transitato attraverso il Pakistan, molte delle quali sono di nazionalità afghana, che sarà ora più facile rinviare nel paese martoriato dalla guerra dal quale sono fuggiti e ritengo che questo sia inaccettabile. Inoltre, le inondazioni della scorsa estate hanno trascinato il Pakistan in una delle peggiori crisi mai verificatesi nella sua storia. L’attuale situazione del paese, che si trova già a fronteggiare con notevoli difficoltà l’afflusso di sfollati, rende impossibile un rimpatrio sicuro. La definizione di una politica di immigrazione umana e razionale costituisce una delle principali sfide per la società e deve essere effettuata nel debito rispetto delle norme. Non potrò dunque esprimermi a favore di questo accordo di riammissione fino al momento in cui il Pakistan avrà ratificato la Convenzione di Ginevra.</p>
    </intervention>
    <intervention id="2-317" speaker_id="96977" name="Diogo Feio" is_mep="True" mode="written">
      <p sl="pt">È risaputo che il Pakistan è il paese di provenienza di un elevato numero di immigrati illegali ed è dunque opportuno definire dei canali di contatto con le sue autorità rapidi ed efficaci.</p>
      <p sl="pt">Comprendo le riserve della sinistra di questa Camera nei confronti dell’accordo, ma ritengo si stia confondendo l’immigrazione clandestina con il diritto di asilo e i buoni propositi personali con una politica pubblica efficace.</p>
      <p sl="pt">Concordo con il carattere della risoluzione poiché l’accordo tra l’Unione e il Pakistan non riguarda soltanto ciò che si definisce “riammissione”, ma contiene anche un accordo bilaterale per l’estradizione o, se vogliamo, l’espulsione di immigrati illegali dai loro rispettivi territori.</p>
    </intervention>
    <intervention id="2-318" speaker_id="96899" name="José Manuel Fernandes" is_mep="True" mode="written">
      <p sl="pt">L’accordo vuole migliorare la cooperazione tra i governi degli Stati membri e il Pakistan al fine di snellire le procedure per la riammissione. L’accordo, infatti, contiene una serie di obblighi, stabiliti in maniera pienamente reciproca, per la riammissione dei propri cittadini e, a determinate condizioni, di cittadini di paesi terzi o degli apolidi; contiene altresì le disposizioni tecniche necessarie per disciplinare la procedura di riammissione. Il Pakistan è un importante paese di origine o di transito di emigranti che non soddisfano, o hanno cessato di soddisfare le condizioni in vigore per l’accesso, la presenza o il soggiorno nel territorio di uno Stato membro dell’UE. Nonostante ci siano voluti dieci anni di negoziati, accolgo di buon grado l’adozione di questo accordo, migliore dei precedenti accordi ad hoc in materia e che comporterà degli effetti positivi non solo per le relazioni tra l’UE e il Pakistan ma anche per l’intera regione.</p>
    </intervention>
    <intervention id="2-319" speaker_id="4466" name="Ilda Figueiredo" is_mep="True" mode="written">
      <p sl="pt">Le giustificazioni del nostro voto a sfavore della firma dell’accordo sulla riammissione delle persone in soggiorno irregolare risiedono, in primo luogo, nell’incertezza di diritto che questo crea, ma soprattutto nella nostra disapprovazione alla politica d’immigrazione definita dall’Unione europea.</p>
      <p sl="pt">La complessità giuridica dell’accordo non garantisce il rispetto dei diritti degli immigrati; li tratta invece come criminali, atteggiamento condannato da diverse organizzazioni. L’accordo obbliga inoltre il Pakistan a ricevere i propri cittadini che si trovano in una situazione di illegalità e cerca di attribuirgli responsabilità di accettare tutti gli afghani che hanno transitato attraverso il paese.</p>
      <p sl="pt">In secondo luogo, questo accordo rappresenta l’ennesimo chiaro esempio dell’ipocrisia alla base delle decisioni dell’Unione, che intende cancellare la propria responsabilità nel peggioramento della situazione sia del popolo afghano dopo l’invasione degli Stati Uniti e nel corso della perdurante guerra di occupazione della NATO, sia della popolazione pakistana nella guerra che ora è stata estesa al paese.</p>
      <p sl="pt">Per l’Unione europea le persone che fuggono da situazioni di conflitto, carestia e miseria in cerca di condizioni di vita decorose per loro stessi e per le loro famiglie, sono immigrati illegali o addirittura terroristi. Per l’Unione europea, gli immigrati che fuggono dai crimini della NATO, attirati da associazioni a delinquere e sfruttati come manodopera a basso costo in condizioni prossime alla schiavitù, sono immigrati illegali e devono essere espulsi. Non è possibile accettare una simile posizione.</p>
    </intervention>
    <intervention id="2-320" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato contro l’accordo di riammissione tra Unione europea e Pakistan. Si tratta del dodicesimo accordo di questo tipo, ma è il primo su cui il Parlamento europeo è chiamato ad esprimersi. Nonostante le numerose richieste avanzate alla Commissione europea, non ci sono state fornite valutazioni o relazioni in merito agli accordi precedenti, che ci avrebbero permesso di avere un’idea chiara delle condizioni che hanno portato all’attuazione di tali accordi. Nel caso specifico del Pakistan, dove la situazione politica è estremamente fragile, questo accordo solleva numerose obbiezioni. Il Pakistan, di certo non rinomato per il coscienzioso rispetto dei diritti umani, non fa parte di convenzioni internazionali in materia di rifugiati o apolidi; questa, invece, avrebbe dovuto essere una condizione indispensabile per i negoziati. L’accordo inoltre presenta numerosi punti oscuri in quanto non garantisce che i minori siano esclusi dal suo ambito e le procedure e le scadenze sono definite in modo poco chiaro. Con l’approvazione dell’accordo, il Parlamento crea uno spiacevole precedente e ha perso un’occasione per presentarsi come un’istituzione sensibile al rispetto dei diritti umani e che richiede una maggiore trasparenza in simili accordi.</p>
    </intervention>
    <intervention id="2-321" speaker_id="2338" name="Ian Hudghton" is_mep="True" mode="written">
      <p sl="en">Ho votato contro questa raccomandazione perché, nonostante il Pakistan riceva più rifugiati di qualsiasi altro paese nel mondo, non è uno dei paesi firmatari della Convenzione di Ginevra sui rifugiati. L’Unione europea non deve essere coinvolta in procedure di espulsione che non tengano minimamente conto dei diritti fondamentali degli individui. È nostro dovere assicurarci che tali diritti siano invece garantiti.</p>
    </intervention>
    <intervention id="2-322" speaker_id="96820" name="Marisa Matias" is_mep="True" mode="written">
      <p sl="pt">Mi sono espressa contro questa relazione perché l’accordo di riammissione fra Unione europea e Pakistan consentirà di rimpatriare persone in un paese che non ha ancora firmato la Convenzione di Ginevra del 1951, che non rispetta i diritti umani e la cui situazione interna non offre adeguate condizioni di sicurezza.</p>
      <p sl="pt">Inoltre, se l’Unione europea rinvierà in Pakistan cittadini di altri paesi, quali l’Afghanistan ad esempio, giunti nell’Unione transitando per il Pakistan, non rispetterà il diritto di asilo, esponendo così questi individui a una serie di atti di espulsione da un paese all’altro senza averne controllo. In aggiunta, l’accordo di riammissione non contiene garanzie né meccanismi di monitoraggio; è invece pieno di lacune e ambiguità e non garantisce adeguata protezione dei dati personali.</p>
    </intervention>
    <intervention id="2-323" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questo Parlamento ha condannato a più riprese il Pakistan per le sue politiche discriminatorie e le persecuzioni messe in atto, nello specifico contro i rifugiati afghani. Inoltre, le tremende inondazioni verificatesi circa un mese fa hanno lasciato milioni di pakistani senza un tetto.</p>
      <p sl="fr">Questo accordo denigra l’intera dimensione della realtà umana. Non solo è in netto contrasto con l’articolo 13 della Dichiarazione universale dei diritti dell’uomo, come tutti gli accordi di questo tipo, ma addirittura contraddice i principi della protezione dei rifugiati. Votare a favore di questo testo significherebbe negare il diritto internazionale e la dimensione umana. Per queste motivazioni ho votato contro la relazione.</p>
    </intervention>
    <intervention id="2-324" speaker_id="96978" name="Nuno Melo" is_mep="True" mode="written">
      <p sl="pt">La lotta all’immigrazione clandestina ha da sempre rappresentato una priorità per l’Unione europea. L’accordo con il Pakistan appena adottato è il risultato di molti anni di negoziati e ritengo sia un testo equilibrato, il cui unico obiettivo è di estradare le persone presenti illegalmente sul territorio dell’Unione. Non riguarda, dunque, quanti richiedono asilo o hanno intenzione di stabilirsi nell’Unione europea e che, a tal fine, si rivolgono alle autorità nazionali per regolarizzare la propria situazione; non dobbiamo confondere gli immigrati clandestini con chi intende invece risiedere legalmente all’interno del territorio dell’Unione. È di fondamentale importanza, quindi, continuare ad esercitare pressioni sul Pakistan affinché ratifichi la Convenzione internazionale sui diritti civili e politici del 1966 e la Convenzione contro la tortura ed altre pene o trattamenti crudeli, disumani o degradanti delle Nazioni Unite.</p>
    </intervention>
    <intervention id="2-325" speaker_id="28255" name="Andreas Mölzer" is_mep="True" mode="written">
      <p sl="de">La lotta all’immigrazione clandestina dovrebbe rappresentare una preoccupazione implicita per ogni Stato, piuttosto che una forma di pressione. Gli accordi di riammissione sono fondamentali per assicurare che le procedure di trasferimento siano chiare nel caso in cui una richiesta di asilo fosse respinta. L’esperienza dimostra infatti che, in assenza di tali accordi, le controversie che ne scaturiscono possono durare anni e gli immigrati illegali possono sfruttare questo ritardo per latitare e poi scomparire. È necessario lottare contro l’abuso del sistema di asilo e contro i falsi richiedenti asilo in tutto il territorio dell’Unione; bisogna inoltre conferire maggiori poteri all’agenzia per la sicurezza delle frontiere Frontex. Chi emigra per motivi economici deve essere rimpatriato nel proprio paese d’origine e questo comporta la necessità di definire e mettere in pratica un coerente programma europeo per il rimpatrio. Sono a favore dell’accordo con il Pakistan in quanto rappresenta un ulteriore passo verso il contenimento dell’incontrollabile flusso di migranti per motivi economici spinti dall’illusione di trovare il paradiso.</p>
    </intervention>
    <intervention id="2-326" speaker_id="96981" name="Franz Obermayr" is_mep="True" mode="written">
      <p sl="de">Gli accordi di riammissione con i paesi terzi costituiscono uno strumento cruciale per la lotta all’immigrazione clandestina nell’Unione europea e aiutano a garantirne la sicurezza. Il Pakistan è un importante paese di origine o di transito di emigranti che non soddisfano, o hanno cessato di soddisfare, le condizioni in vigore per l’accesso, la presenza o il soggiorno nell’UE. L’accordo si prefigge di rafforzare la cooperazione tra le amministrazioni degli Stati richiedenti e richiesti per rendere più rapido ed efficace il processo di riammissione. Ho votato quindi a favore della relazione.</p>
    </intervention>
    <intervention id="2-327" speaker_id="28406" name="Miguel Portas" is_mep="True" mode="written">
      <p sl="pt">Ho espresso voto contrario a questa relazione perché l’accordo di riammissione tra l’Unione europea e il Pakistan consentirà il rimpatrio in un paese che non ha ancora firmato la Convenzione di Ginevra del 1951, che non rispetta i diritti umani e la cui situazione interna non permette un rimpatrio in condizioni di sicurezza. Inoltre, se l’Unione europea rinvierà in Pakistan cittadini di altri paesi, come ad esempio l’Afghanistan, giunti nell’Unione transitando per il Pakistan, non rispetterà il diritto di asilo, esponendo queste persone a una serie di atti di espulsione da un paese all’altro senza averne controllo. Inoltre, l’accordo di riammissione non contiene garanzie o meccanismi di monitoraggio; è invece pieno di lacune e ambiguità e non garantisce adeguata protezione dei dati personali.</p>
      <p sl="pt">Le inondazioni che hanno di recente colpito il Pakistan costituiscono un ulteriore motivo di preoccupazione in merito al destino delle persone rimpatriate. Solo due settimane fa il Parlamento europeo ha manifestato la propria apprensione per la situazione umanitaria in Pakistan in seguito a questo disastro. L’ipocrisia della destra di questa Camera si paleserà se questo inaccettabile accordo di riammissione verrà adottato, ma non contribuirò con il mio voto.</p>
    </intervention>
    <intervention id="2-328" speaker_id="4253" name="Frédérique Ries" is_mep="True" mode="written">
      <p sl="fr">Come gli altri 385 miei onorevoli colleghi, ho votato a favore dell’accordo tra l’Unione europea e il Pakistan sulla riammissione delle persone in soggiorno irregolare.</p>
      <p sl="fr">Dopo otto anni di negoziati tra la Commissione e il Pakistan, questo strumento integra gli altri undici accordi di riammissione che hanno notevolmente migliorato le politiche comunitarie di asilo e di immigrazione che l’Europa intende creare. È un quadro normativo basato sul diritto internazionale e, in particolare, sul principio di non respingimento: nessun rifugiato verrà respinto verso territori uno Stato “in cui la sua libertà sarebbe minacciata a motivo della sua razza, della sua religione, della sua cittadinanza, della sua appartenenza a un gruppo sociale o delle sue opinioni politiche”.</p>
      <p sl="fr">Agli oppositori dell’accordo vorrei rispondere che questo testo ha quantomeno il merito di essere coerente ed efficace a livello comunitario. Nulla vieta infatti agli Stati membri di concludere accordi bilaterali. La nostra politica di migrazione è di ampio respiro e comprende la lotta contro l’immigrazione clandestina, che deve essere scoraggiata ogni qualvolta sia possibile.</p>
      <p sl="fr">Questo è il modo migliore per tutelare gli aspiranti emigranti che desiderano raggiungere “l’eldorado europeo” e che molto spesso sono vittima di contrabbandieri senza scrupoli, trafficanti di ogni sorta e sfruttamento economico.</p>
    </intervention>
    <intervention id="2-329" speaker_id="28409" name="Raül Romeva i Rueda" is_mep="True" mode="written">
      <p sl="fr">Il voto a favore di questo accordo mi rammarica notevolmente. Il Pakistan già accoglie il più elevato numero di rifugiati al mondo e non ha nemmeno firmato la Convenzione di Ginevra sui rifugiati. Con questo accordo gli Stati membri prendono di mira principalmente i cittadini afghani: rimpatriare le vittime di una guerra alla quale prendono parte gli Stati membri stessi è la massima espressione del cinismo e della vergogna.</p>
      <p sl="fr">Inoltre, la Commissione e, alla stessa stregua, le autorità pakistane non si sono dimostrate disponibili a spiegare la fattibilità e l’impatto di tale accordo su di noi: nessuno ha un’idea chiara a riguardo. Ritengo non sia una decisione responsabile che gli onorevoli colleghi accantonino le nostre nuove prerogative garantite dal trattato di Lisbona e accettino ciecamente le scadenti garanzie fornite dalla Commissione europea in merito ad un accordo che potenzialmente viola i diritti umani.</p>
    </intervention>
    <intervention id="2-330" speaker_id="97196" name="Oreste Rossi" is_mep="True" mode="written">
      <p sl="it">Siamo favorevoli alla relazione relativa alla conclusione dell'accordo fra UE e Pakistan sulla riammissione delle persone in soggiorno irregolare. Questo accordo contribuisce a rafforzare la lotta all'immigrazione clandestina verso l'UE facilitando il processo di espulsione dei cittadini pakistani irregolari e la loro riammissione nei paesi d'origine. Bisognerebbe riuscire ad estendere lo stesso tipo di accordo anche con gli altri paesi da cui abitualmente provengano i clandestini.</p>
      <p sl="it">Spesso nei centri di permanenza temporanea si perde tempo per riuscire, una volta individuata la cittadinanza dell'irregolare, a ottenere il permesso al rimpatrio dal paese di origine superando così i tempi massimi del fermo. Con accordi come quello che approviamo oggi si riducono i tempi di attesa e quindi diventa più facile e meno costoso gestire il rimpatrio degli immigrati irregolari.</p>
    </intervention>
    <intervention id="2-331" speaker_id="96858" name="Marie-Christine Vergiat" is_mep="True" mode="written">
      <p sl="fr">Per la prima volta dall’entrata in vigore del trattato di Lisbona il Parlamento europeo è chiamato a votare su un accordo di riammissione. Simili accordi sono l’emblema delle politiche di migrazione che creano una fortezza europea e allontanano le persone spinte dalla povertà e dai conflitti a cercare rifugio nel nostro territorio.</p>
      <p sl="fr">Il Parlamento ha ora a disposizione gli strumenti adatti per spingere il Consiglio e la Commissione a tradurre le loro parole in fatti.</p>
      <p sl="fr">L’accordo sul quale siamo stati chiamati ad esprimerci presenta numerosi punti deboli e non prevede alcuna garanzia in merito alla situazione delle persone che saranno rimpatriate in Pakistan. Conosciamo fin troppo bene il modo in cui sono rispettati i diritti umani nel paese, che non ha nemmeno firmato la Convenzione di Ginevra del 1951.</p>
      <p sl="fr">Il gruppo confederale della Sinistra unitaria europea/Sinistra verde nordica richiede una valutazione degli accordi di riammissione già esistenti, in modo da mettere in luce gli effetti devastanti di queste politiche irrispettose delle persone che non hanno avuto la fortuna di essere nati nel territorio europeo.</p>
      <p sl="fr">Con questa votazione il Parlamento europeo non migliora la sua posizione e perde la possibilità di far sentire la propria voce in merito alle modalità di tradurre nella pratica tutte le discussioni sui diritti umani.</p>
    </intervention>
    <intervention id="2-333" speaker_id="96958" name="William (The Earl of) Dartmouth" is_mep="True" mode="written">
      <p sl="en">L’emendamento consente ai cittadini europei e ai loro rappresentanti al Parlamento europeo di esprimere il proprio malcontento e la propria opposizione all’adesione della Turchia e alla concomitante unione politica. Desideriamo che questo non vada a discapito del sostegno del libero scambio con la Turchia, senza barriere tariffarie, e quindi gran parte della relazione è rimasta invariata. Molte scelte sono delicate poiché gli accordi di libero scambio consentono la presenza di barriere tariffarie- Le unioni doganali eliminano queste barriere a livello interno, ma ne permettono l’esistenza e la creazione nelle relazioni con l’esterno. Inoltre, le unioni doganali, ovviamente, limitano e ostacolano la libertà degli Stati membri di portare avanti negoziati commerciali. Nonostante queste riserve circa il concetto delle unioni doganali, per quanto riguarda la situazione della Turchia, abbiamo accettato la relativa parte della relazione poiché permette a quanti sono contrari alla completa adesione della Turchia all’Unione di esprimere il proprio voto. È opportuno notare che, eventualmente, solo 38 deputati su 736 sarebbero contrari all’entrata della Turchia nell’Unione politica.</p>
    </intervention>
    <intervention id="2-334" speaker_id="1941" name="Roberta Angelilli" is_mep="True" mode="written">
      <p sl="it">La Turchia sta compiendo molti passi verso un'evoluzione più aperta e democratica del paese, non solo in termini economici e commerciali, ma anche dal punto di vista del rispetto dei principi dello Stato di diritto.</p>
      <p sl="it">La Turchia rappresenta per l'UE un partner chiave nelle relazioni economiche e commerciali, figurando oggi al settimo posto tra i maggiori mercati di importazione dell'Unione e al quinto posto tra i mercati di esportazione. Nonostante l'unicità della sua posizione geopolitica e il suo ruolo nel commercio mondiale, la Turchia persiste ancora nel mantenere delle barriere tecniche agli scambi e al ricorrere in modo eccessivo alle misure di salvaguardia.</p>
      <p sl="it">Molto c'è ancora da fare per contrastare la contraffazione, rendere gli appalti pubblici più trasparenti e aperti alle imprese estere e permettere la libera circolazione delle merci. Altrettanti sforzi dovranno invece esser fatti nel campo dei diritti umani. Infatti, persiste ancora una politica discriminatoria verso la minoranza kurda, la violazione dei diritti delle donne e dei diritti sindacali. Pertanto, il rispetto dell'universalità e l'indivisibilità dei diritti umani e delle libertà fondamentali, sono principi essenziali prioritari e sui quali c'è ancora molto da fare.</p>
    </intervention>
    <intervention id="2-335" speaker_id="96862" name="Sophie Auconie" is_mep="True" mode="written">
      <p sl="fr">Sin dal 1996 la Turchia è parte di un’unione doganale con l’UE che ha permesso a entrambe di sviluppare relazioni economiche e commerciali. La Turchia è infatti il settimo partner commerciale dell’Unione che, a sua volta, è il principale partner commerciale della Turchia. È necessario rafforzare il commercio, che deve tuttavia continuare ad essere redditizio per entrambe le parti. Ho perciò votato a favore degli emendamenti presentati dal mio gruppo, il gruppo del Partito popolare europeo (Democratico cristiano) che richiedono maggiore reciprocità. La Turchia deve porre fine all’utilizzo di strumenti antidumping per fini protezionistici, rivalutare le barriere tecniche al commercio e migliorare l’applicazione dei diritti di proprietà industriale.</p>
    </intervention>
    <intervention id="2-336" speaker_id="96846" name="George Becali" is_mep="True" mode="written">
      <p sl="ro">Ho votato a favore di questa relazione perché la Turchia è diventata il settimo partner commerciale dell’Unione che è, a sua volta, il suo principale partner commerciale. La Turchia funge da collegamento tra le regioni del Mediterraneo, del Medio Oriente, dell’Asia, del Mar Nero e del Caucaso ed è parte di un accordo doganale di associazione risalente al 1963.</p>
    </intervention>
    <intervention id="2-337" speaker_id="97198" name="Mara Bizzotto" is_mep="True" mode="written">
      <p sl="it">L'argomento in questione è evidentemente commerciale ed economico, ma dopotutto non possiamo ignorare che si tratta di un paese in attesa di aderire all’UE e il cui ingresso è oggetto di obiezioni.</p>
      <p sl="it">Ciò che mi convince a votare contro questa relazione, nonostante possa cogliere gli aspetti positivi dell’approfondimento delle relazioni commerciali con un paese in forte crescita, è tuttavia l'aspetto politico. Il miglioramento dei rapporti economici con un paese non può, come temo in questo caso, diventare il cavallo di Troia per spingere a favore dell'adesione di uno Stato all’UE.</p>
      <p sl="it">Sospetto che dietro al plauso con cui questo Parlamento saluta il recente referendum costituzionale in Turchia equivalga ad un incoraggiamento politico nei confronti di Ankara. Penso invece che dovremmo seriamente limitarci a stringere rapporti commerciali con la Turchia, pur con la dovuta attenzione alle ricadute sul nostro sistema agricolo e al pericolo che l’Europa sia investita da un'ondata di prodotti contraffatti (materia in cui la Turchia è seconda solo alla Cina).</p>
      <p sl="it">Ma la Turchia oggi più che mai è un pericolo per l'identità e la solidità politica dell’Europa, e dovremmo tutti convincerci che è di gran lunga preferibile che questo paese continui a restare, com’è naturale, fuori dai confini dell'Europa.</p>
    </intervention>
    <intervention id="2-338" speaker_id="39722" name="Sebastian Valentin Bodu" is_mep="True" mode="written">
      <p sl="ro">Le statistiche dimostrano che l’Unione europea è il principale partner commerciale della Turchia. Tuttavia, il volume degli scambi nel corso degli ultimi anni ha subito un calo a favore dei paesi in via di sviluppo. Alla luce di questi dati e degli stabili legami già esistenti tra Turchia e Unione europea, è opportuno prestare attenzione alle relazioni commerciali ed economiche tra le due parti.</p>
      <p sl="ro">Sulla base di quanto fin qui esposto, è necessario intraprendere adeguate misure per sviluppare ulteriormente queste relazioni. L’unione doganale stabilita tra Turchia e Unione quattordici anni fa e non ancora completata, deve essere più efficace e a questo fine è necessario prestare immediatamente attenzione alle questioni non ancora risolte. Turchia e Unione europea devono al contempo allineare le proprie politiche commerciali, soprattutto nell’ambito degli accordi di libero scambio e degli scambi regionali. Queste azioni possono creare una situazione favorevole che va a vantaggio di entrambe le economie. È cruciale che l’Unione presti maggiore attenzione alla Turchia, il cui ruolo ha acquisito sempre maggiore importanza negli ultimi anni, soprattutto grazie all’unicità della sua posizione geopolitica che permette a questo paese di fungere da collegamento tra le regioni del Mediterraneo, del Medio Oriente, dell’Asia, del Mar Nero e del Caucaso.</p>
    </intervention>
    <intervention id="2-339" speaker_id="96775" name="Lara Comi" is_mep="True" mode="written">
      <p sl="it">La Turchia è un partner strategico per l'Unione Europea. È subito al di là dei nostri confini sudorientali, fa parte della stessa alleanza difensiva della maggior parte dei paesi UE, e ci permette l'accesso a risorse energetiche e materie prime, al di là del pur rilevante interscambio commerciale diretto con i nostri paesi. Il recente referendum costituzionale è, inoltre, un passo avanti verso l'adozione del corpo legislativo comunitario, e merita adeguato riconoscimento.</p>
      <p sl="it">Questa relazione ha l'enorme pregio di focalizzarsi sull'aspetto più importante per l'Unione e ne evidenzia le criticità insieme agli elementi positivi. In particolare, mostra come la relazione con questo paese si giochi su molti livelli, la cui complessità fatica a essere riassunta in un mero giudizio di ammissibilità o meno all'interno di queste istituzioni.</p>
      <p sl="it">L'insieme di queste considerazioni è la base su cui costruire il percorso di avvicinamento all'Europa, nonché la motivazione per ritenere la Turchia già molto più vicina di quanto i trattati non diano a vedere. Trovo opportuno seguire la direzione indicata dal relatore, a beneficio di ambo le parti.</p>
    </intervention>
    <intervention id="2-340" speaker_id="96717" name="Robert Dušek" is_mep="True" mode="written">
      <p sl="cs">Il testo sulle relazioni commerciali con la Turchia indica i maggiori successi e i principali punti critici negli scambi commerciali tra Unione europea e Turchia, che è parte di un accordo di associazione sin dal 1963. Questo accordo ha portato, nel 1996, all’istituzione di un’unione doganale che ha contribuito a creare una maggiore integrazione di mercato, rendendo la Turchia un partner commerciale di fondamentale importanza per l’Unione europea. Nel 2009, ad esempio, la Turchia ha esportato prodotti per un valore di 33,6 miliardi di euro verso l’UE e ha importato dall’Unione prodotti per un valore di 40,4 miliardi di euro. Nonostante questi successi, un ampliamento dell’unione per includere i servizi e gli appalti pubblici e l’eliminazione di alcuni problemi attuali, come le carenze da parte della Turchia nell’applicazione dei diritti di proprietà intellettuale, contribuirebbero a sviluppare ulteriormente le relazioni commerciali e finanziarie tra l’Unione e la Turchia.</p>
      <p sl="cs">Secondo quanto indicato dalla relazione, la candidatura della Turchia per l’adesione all’Unione europea impedisce di portare avanti riforme complete dell’unione doganale. È dunque necessario prendere in considerazione quali delle summenzionate opzioni per l’integrazione e la cooperazione possano rivelarsi più vantaggiose per entrambe le parti in un periodo di crisi economica. Ritengo che il relatore abbia trattato tutte le questioni prioritarie e che la relazione in generale non sia unilaterale; ho quindi votato a favore.</p>
    </intervention>
    <intervention id="2-341" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore del testo sulle relazioni economiche e commerciali con la Turchia. La completa attuazione dell’unione doganale tra questi due partner, in vigore dal 1996, sta completando il processo di eliminazione degli ostacoli burocratici e delle barriere tariffarie e non tariffarie. Ritengo che sia in egual misura importante che la Turchia ponga al centro delle sue politiche economiche e sociali l’occupazione femminile, visto lo scarso livello di partecipazione delle donne al mercato del lavoro.</p>
    </intervention>
    <intervention id="2-342" speaker_id="4525" name="Nigel Farage" is_mep="True" mode="written">
      <p sl="en">L’emendamento consente ai cittadini europei e ai loro rappresentanti al Parlamento europeo di esprimere il proprio malcontento e la propria opposizione all’adesione della Turchia e alla concomitante unione politica. Desideriamo che questo non vada a discapito del sostegno del libero scambio con la Turchia, senza barriere tariffarie, e quindi gran parte della relazione è rimasta invariata. Molte scelte sono delicate poiché gli accordi di libero scambio consentono la presenza di barriere tariffarie. Le unioni doganali eliminano queste barriere a livello interno, ma ne permettono l’esistenza e la creazione nelle relazioni con l’esterno. Inoltre, le unioni doganali, ovviamente, limitano e ostacolano la libertà degli Stati membri di portare avanti negoziati commerciali. Nonostante queste riserve circa le unioni doganali, per quanto riguarda la situazione della Turchia, queste ultime continuano ad essere in vigore per permettere a quanti si oppongono all’entrata della Turchia di esprimersi in tal senso.</p>
    </intervention>
    <intervention id="2-343" speaker_id="96977" name="Diogo Feio" is_mep="True" mode="written">
      <p sl="pt">L’Unione europea e la Turchia sono da molti anni partner commerciali di notevole importanza e questo partenariato, che comporta vantaggi reciproci, ha dovuto fronteggiare numerosi ostacoli da parte turca, che ha cercato di limitare l’accesso dei prodotti europei nel mercato nazionale attraverso l’imposizione di obblighi amministrativi e burocratici.</p>
      <p sl="pt">Spero che queste barriere siano state eliminate, che la Turchia prenda azioni determinate nella lotta contro la contraffazione dei prodotti europei e nella tutela dei diritti dei legittimi creatori a ricevere i ricavi dei loro processi creativi. Mi auguro che le relazioni economiche e commerciali tra Unione europea e Turchia possano svilupparsi ulteriormente e rafforzarsi.</p>
      <p sl="pt">Come ho già avuto modo di affermare, mi auguro che, a prescindere dalle evoluzioni future delle relazioni tra l’Unione europea e la Turchia, entrambe le parti convergano e continuino a seguire la strada del dialogo e della cooperazione efficace e che la Turchia prosegua il percorso che ha già intrapreso verso la libertà e la democrazia, secondo i canoni occidentali.</p>
    </intervention>
    <intervention id="2-344" speaker_id="96899" name="José Manuel Fernandes" is_mep="True" mode="written">
      <p sl="pt">Nel 1963, la Turchia e la CEE siglarono un accordo di associazione che prevedeva la creazione di un’unione doganale (UD) nel 1996. Questo accordo ha permesso di ampliare le relazioni economiche attraverso l’unione doganale, che si applica a tutti i prodotti industriali e a quelli agricoli trasformati. Nel 2009 il valore delle esportazioni turche verso l’Unione ha raggiunto la cifra di 33,6 miliardi di euro, mentre le importazioni dall’UE hanno raggiunto i 40,4 miliardi di euro. Secondo le statistiche della Banca mondiale, la Turchia è divenuta la diciassettesima potenza economica mondiale e la sesta economia in Europa, ed è il ventesimo beneficiario mondiale di investimenti diretti esteri. L’unione doganale creata nel 1996 non si applica ai prodotti agricoli e ad altre aree come gli appalti pubblici, per i quali la Turchia riconosce agli offerenti turchi un vantaggio di prezzo del 15 per cento. Esorto quindi la Turchia a semplificare le procedure burocratiche, a rimuovere le rimanenti barriere tariffarie e non tariffarie e a eliminare gli inutili ostacoli che si interpongono agli scambi commerciali con l’Unione.</p>
    </intervention>
    <intervention id="2-345" speaker_id="96706" name="João Ferreira" is_mep="True" mode="written">
      <p sl="pt">Questo testo cerca di rafforzare una relazione economica e commerciale con la Turchia con l’intenzione di soggiogare il paese agli interessi dell’Unione europea. I riferimenti a riguardo sono evidenti e numerosi: l’eliminazione delle rimanenti barriere tariffarie e non tariffarie tra UE e Turchia, il mantenimento del regime di libero scambio e degli investimenti, il rafforzamento dell’abilità del paese di resistere alla tentazione del protezionismo a livello interno e l’estensione dell’applicazione dell’unione doganale ai prodotti agricoli, ai servizi e agli appalti pubblici.</p>
      <p sl="pt">Lo sviluppo di queste relazioni economiche e commerciali va al solo vantaggio dei grandi monopoli dell’Unione e della Turchia, ma è invece dannoso per i lavoratori, che perderebbero i propri diritti in nome di un aumento della competitività, e per le piccole e medie imprese e gli agricoltori, che si troveranno a fronteggiare aumenti nei costi di produzione, minori entrate e prezzi più bassi per i loro prodotti.</p>
      <p sl="pt">La pressione esercitata sulla Turchia affinché rispetti gli accordi definiti rappresenta comunque un elemento positivo e comprende anche la normalizzazione delle relazioni con gli Stati membri dell’Unione europea, inclusa Cipro. Le relazioni economiche e commerciali non devono avere priorità rispetto agli interessi dei cittadini e ogni ulteriore passo in avanti nelle relazioni con la Turchia dovrà essere condizionato al termine dell’occupazione da parte del paese dei territori settentrionali di Cipro.</p>
    </intervention>
    <intervention id="2-346" speaker_id="96993" name="Lorenzo Fontana" is_mep="True" mode="written">
      <p sl="it">La relazione in questione presenta un'imprecisione a mio modo di vedere vistosa, nel momento in cui attribuisce all'economia turca di essere la sesta in Europa. Ebbene, tale asserzione è categoricamente smentita dalla geografia, essendo la quasi totalità del territorio turco situata sul continente asiatico.</p>
      <p sl="it">Inoltre, l'emendamento con il quale il Parlamento si compiace per l'esito del recente referendum in Turchia inficia la neutralità della relazione, che assume una connotazione maggiormente politica ed esorbita dall'esclusiva valutazione di carattere economico. Per le ragioni esposte, ritengo di non appoggiare l'adozione della relazione del collega Kazak.</p>
    </intervention>
    <intervention id="2-347" speaker_id="1164" name="Bruno Gollnisch" is_mep="True" mode="written">
      <p sl="fr">Abbiamo votato a favore della proposta di risoluzione presentata dal gruppo Europa della Libertà e della Democrazia perché, sebbene il testo non sia del tutto soddisfacente, afferma però chiaramente che l’ampliamento delle relazioni tra l’Unione e la Turchia sostituirà e renderà obsoleta l’adesione del paese all’UE.</p>
      <p sl="fr">Qualunque tipo di ampliamento delle relazioni tra Turchia e Unione dovrà necessariamente dipendere dal riconoscimento di Cipro da parte di Ankara, che continua ancora a negarne l’esistenza e prosegue con un’illegale occupazione militare dei suoi territori. La Turchia, paese fiero ed ex alleato contro la minaccia del comunismo, rappresenta un ponte tra l’Europa e l’Asia, ma non è un paese europeo in termini geografici, demografici, storici o culturali.</p>
      <p sl="fr">Dobbiamo ammettere che le promesse formulate nel 1963 ad Ankara, nel pieno della guerra fredda e per ragioni strategiche, non sono più pertinenti e che noi, europei e turchi, perderemmo meno tempo se prendessimo in considerazione l’opzione di un partenariato privilegiato piuttosto che un’adesione completa, che incontra l’opposizione dei nostri cittadini e di molti turchi.</p>
    </intervention>
    <intervention id="2-348" speaker_id="96882" name="Elisabeth Köstinger" is_mep="True" mode="written">
      <p sl="de">La Turchia è un partner commerciale molto importante per l’Unione europea e, in termini di commercio con l’UE a 27, è il settimo paese per quanto riguarda le importazioni e il quinto per quanto riguarda le esportazioni. Nel 2009 il volume totale degli scambi ammontava a circa 80 miliardi di euro. Di contro, l’Unione europea è per la Turchia il principale partner commerciale sia in termini di esportazioni che di importazioni e si posiziona in testa a Russia, Cina e Stati Uniti. Queste buone relazioni economiche e commerciali devono continuare ed essere ulteriormente sviluppate e, a questo scopo, la costituzione dell’unione doganale congiunta nel 1996 ha rappresentato un importante passo in avanti. È comunque indispensabile che la Turchia elimini discrepanze quali le misure antidumping o la discriminazione nei confronti delle imprese estere, misure che sono in opposizione a quanto stabilito dagli accordi in vigore. Rimane ancora molto lavoro da compiere, anche in merito all’applicazione dei diritti di proprietà intellettuale, al fine di ottemperare ai trattati. Sostengo fermamente la relazione di iniziativa presentata dall’onorevole Kazak che mette in evidenza le problematiche nelle nostre relazioni commerciali con la Turchia ed esorta a eliminarle.</p>
    </intervention>
    <intervention id="2-349" speaker_id="1023" name="Jean-Marie Le Pen" is_mep="True" mode="written">
      <p sl="fr">La relazione dell’onorevole Kazak ci vorrebbe far credere che l’unione doganale, costituta dall’accordo di associazione CEE - Turchia nel 1963, sia un successo in termini di integrazione economica e commerciale tra l’Unione europea dei giorni nostri e la Turchia e che ha consentito, tra l’altro, di sostenere la crescita europea e quindi della Francia. Senza considerare che la Turchia ha tenuto fede solo in minima parte ai propri impegni in questo processo, nel corso dei decenni si sono verificati fenomeni di delocalizzazione e di consistenti perdite di posti di lavoro. Tutto ciò è ben lontano dal rappresentare, in seno all’alleanza internazionalista, una risorsa economica e sociale per il nostro paese e per i nostri vicini europei. Il testo tuttavia, anziché riconoscere questa situazione, si spinge ben oltre arrivando a criticare l’impiego di norme e regolamentazioni tecniche quali strumenti di protezione dei mercati nazionali, che il relatore considera misure antidumping eccessive che limitano gli scambi commerciali turchi con l’Europa. Questa proposta mira chiaramente al rafforzamento del processo di adesione della Turchia all’Unione europea, questa volta però dalla prospettiva dei vantaggi industriali e commerciali di europeisti, internazionalisti e ultraliberali avidi di profitti. Respingiamo naturalmente qualsiasi elemento che possa seguire questa direzione.</p>
    </intervention>
    <intervention id="2-350" speaker_id="96709" name="Morten Løkkegaard" is_mep="True" mode="written">
      <p sl="da">Vorrei esprimere il mio compiacimento per la capacità di questa Assemblea di invitare a una maggiore cooperazione economica con la Turchia, nonostante il comprensibile e diffuso scetticismo in molte fasce della popolazione europea a riguardo di una maggiore integrazione tra UE e Turchia. Per diversi anni la Turchia ha incontrato molte difficoltà nel soddisfare i requisiti per l’adesione all’Unione, ma l’Europa deve comunque continuare a spingere per la futura entrata della Turchia.</p>
      <p sl="da">Con una popolazione di circa 75 milioni di abitanti, la Turchia rappresenta un enorme mercato per gli esportatori europei. È già il settimo partner commerciale dell’Europa ed è il paese destinatario di un’ampia fetta delle esportazioni comunitarie, creando così crescita e posti di lavoro in Europa. Acquistiamo prodotti turchi a prezzi contenuti, fornendo ai nostri consumatori una gamma più diversificata di merci nei supermercati. In altre parole, la Turchia è molto importante per l’economia europea.</p>
      <p sl="da">La crescente integrazione tra la Turchia e l’UE riguarda però solamente lo scambio commerciale di merci, mentre viene trascurato il settore dei servizi. Invito quindi a includere nell’accordo commerciale anche questo aspetto. Al contempo, è necessario esercitare pressione affinché la Turchia elimini le barriere esistenti per la libera circolazione delle merci, elemento fondamentale per il proseguimento dei negoziati per l’adesione. In caso contrario, infatti, sarebbe difficile continuare sulla strada di una cooperazione sempre più stretta con la Turchia, la cui adesione rimane un obiettivo per il lungo termine. È importante risolvere insieme i nostri problemi reciproci e che la Turchia rispetti gli obblighi sanciti nell’accordo di associazione.</p>
      <p sl="da">Auspico che, nonostante lo scetticismo in merito all’adesione della Turchia presente in ampie fasce della popolazione europea, si riesca a mantenere con questo paese uno stretto partenariato commerciale e di cooperazione e che i numerosi rifiuti in merito alla futura adesione del paese espressi dai leader dei principali Stati membri non intimoriscano Ankara.</p>
      <p sl="da">Abbiamo bisogno della Turchia e non solo da un punto di vista economico, ma anche perché rappresenta un attore regionale cruciale nel contesto del Medio Oriente e un importante partner di cooperazione per la NATO. Invito quindi a non mettere da parte la Turchia, ma a sviluppare la cooperazione in particolar modo da un punto di vista economico.</p>
    </intervention>
    <intervention id="2-351" speaker_id="96820" name="Marisa Matias" is_mep="True" mode="written">
      <p sl="pt">Questa relazione è una vera e propria ode all’unione doganale, al libero scambio incondizionato, agli accordi di libero scambio tra la Turchia e i paesi terzi, agli accordi dell’Organizzazione mondiale del commercio e all’attuazione del progetto Nabucco. Non possiamo sostenere una relazione la cui struttura è incompatibile con il nostro punto di vista, malgrado i riferimenti positivi a riguardo degli obblighi della Turchia contenuti nel protocollo aggiuntivo all’accordo di associazione e alcuni miglioramenti apportati dagli emendamenti presentati dalla sinistra, in particolare in merito alla situazione socio-economica, alla disoccupazione giovanile e femminile, ai diritti sindacali. Si vuole rendere la Turchia il ventottesimo Stato nel mercato libero, senza conferirle però i pieni diritti e le responsabilità di uno Stato membro. Ci opponiamo a questa nuova strategia di posticipazione.</p>
    </intervention>
    <intervention id="2-352" speaker_id="4393" name="Mario Mauro" is_mep="True" mode="written">
      <p sl="it">L’Unione europea rappresenta per la Turchia il primo partner commerciale. Il volume degli scambi è quindi molto ampio, la relazione non esita a delineare le problematiche esistenti nelle nostre relazioni commerciali.</p>
      <p sl="it">Uno di questi problemi, da non trascurare assolutamente, è il fatto che la Turchia, per il quinto anno consecutivo, non ha ancora rispettato l'obbligo di dare applicazione al protocollo addizionale all'accordo di associazione e non ha rimosso tutti gli ostacoli per la libera circolazione delle merci. Ad esempio restano chiuse le porte per le merci provenienti da Cipro.</p>
      <p sl="it">Queste ed altre problematiche, in gran parte evidenziate grazie ad emendamenti del PPE, hanno permesso di dare più equilibrio ad una relazione che comunque giustamente non contiene alcun riferimento ad eventuali legami più profondi di carattere politico tra Unione europea e Turchia.</p>
    </intervention>
    <intervention id="2-353" speaker_id="96742" name="Jean-Luc Mélenchon" is_mep="True" mode="written">
      <p sl="fr">La Turchia, come tutti gli Stati, è uno Stato sovrano e deve essere rispettato in quanto tale. È inaccettabile che l’Unione europea si prenda la libertà di minacciare la sospensione dei negoziati per quella che, inoltre, rappresenta un’adesione scarsamente auspicabile alla luce della necessaria armonizzazione fiscale e sociale dall’alto verso il basso.</p>
      <p sl="fr">Questa Camera non sarebbe degna dell’amicizia dimostrata dal popolo turco se approvasse una relazione che li obbliga a distruggere i loro posti di lavoro nel settore agricolo (50 per cento in Turchia) a seguito dell’abolizione delle imposte sui prodotti agricoli e che promuove i diritti degli investitori piuttosto che quelli dei cittadini. Esprimo quindi voto contrari in merito a questa relazione.</p>
    </intervention>
    <intervention id="2-354" speaker_id="96978" name="Nuno Melo" is_mep="True" mode="written">
      <p sl="pt">È risaputo che la Turchia è uno dei principali partner commerciali dell’Unione europea sin dal 1963, relazione successivamente ampliata nel 1993 con la costituzione di un’unione doganale, già disposta nell’accordo iniziale. Nonostante tutto, vi sono ancora ostacoli che non permettono alle relazioni commerciali ed economiche di essere ancora più vantaggiose per entrambe le parti. Spetta dunque alla Turchia compiere ulteriori sforzi per eliminare tali ostacoli nell’interesse comune.</p>
    </intervention>
    <intervention id="2-355" speaker_id="96999" name="Alexander Mirsky" is_mep="True" mode="written">
      <p sl="lv">Vorrei che il governo turco guardi a questa risoluzione come una sorta di progresso e per questo ho espresso il mio voto a favore. Se, in futuro, la Turchia non dovesse cooperare con le strutture comunitarie in merito alle questioni di Cipro e dell’Armenia, voterò però contro qualsiasi misura distensiva in suo favore. Il mancato riconoscimento da parte della Turchia persino del genocidio armeno all’inizio del secolo scorso, in cui milioni di innocenti furono assassinati, è anomalo e l’attuale blocco turco nei confronti dell’Armenia invia un segnale negativo all’Unione europea. Abbiamo compiuto un passo avanti, ora dobbiamo aspettare dei cambiamenti positivi da parte della Turchia.</p>
    </intervention>
    <intervention id="2-356" speaker_id="28255" name="Andreas Mölzer" is_mep="True" mode="written">
      <p sl="de">La questione dell’adesione all’Unione europea non avrebbe dovuto essere stata sollevata fin dal principio, alla luce delle inclinazioni culturali e religiose divergenti che già minacciano di mettere a repentaglio la pace sociale all’interno dell’Unione. L’entrata nell’UE non riguarda solo le relazioni economiche, ma anche questioni politiche e culturali e precisamente quei punti di vista religiosi e politico-culturali che risultano essere incompatibili con un’Europa caratterizzata da una tradizione occidentale e cristiana che cerca di trovare affermazione nell’UE. Visto che la Turchia ha ricevuto 1,3 miliardi di euro in contributi comunitari solo tra il 1996 e il 2005, dovrebbe essere possibile avviare un dibattito per un partenariato strategico. Il tentativo di mettere in atto un’unione doganale più funzionale al fine di migliorare le relazioni commerciali con la Turchia sarà solo una perdita di tempo fino a quando il governo turco non terrà fede ai suoi obblighi in merito alla situazione di Cipro. Ho quindi votato contro questa relazione.</p>
    </intervention>
    <intervention id="2-357" speaker_id="97280" name="Claudio Morganti" is_mep="True" mode="written">
      <p sl="it">Ho espresso un voto negativo in quanto l'onorevole Kazak ha studiato in Francia con un contributo dello Stato turco e quindi in palese conflitto di interesse.</p>
      <p sl="it">Ritengo più appropriato il rinvio della risoluzione in commissione e la sostituzione del relatore. Inoltre nel testo l'economia turca viene indicata come un'economia europea anziché asiatica. Non vorrei che l'aumento degli scambi tra EU e Turchia venisse preso come scusa per un ingresso di quest'ultima nell'unione europea. Non vogliamo l'Eurabia!</p>
    </intervention>
    <intervention id="2-358" speaker_id="96805" name="Paul Nuttall" is_mep="True" mode="written">
      <p sl="en">L’emendamento consente ai cittadini europei e ai loro rappresentanti al Parlamento europeo di esprimere il proprio malcontento e la propria opposizione all’adesione della Turchia e alla concomitante unione politica. Desideriamo che questo non vada a discapito del sostegno del libero scambio con la Turchia, senza barriere tariffarie, e quindi gran parte della relazione è rimasta invariata. Molte scelte sono delicate poiché gli accordi di libero scambio consentono la presenza di barriere tariffarie. Le unioni doganali eliminano queste barriere a livello interno, ma ne permettono l’esistenza e la creazione nelle relazioni con l’esterno. Inoltre, le unioni doganali, ovviamente, limitano e ostacolano la libertà degli Stati membri di portare avanti negoziati commerciali. Nonostante queste riserve circa il concetto delle unioni doganali, , per quanto riguarda la situazione della Turchia, abbiamo accettato la relativa parte della relazione poiché permette a quanti sono contrari alla completa adesione della Turchia all’Unione di esprimere il proprio voto. È opportuno notare che, eventualmente, solo 38 deputati su 736 sarebbero contrari all’entrata della Turchia nell’Unione politica.</p>
    </intervention>
    <intervention id="2-359" speaker_id="96981" name="Franz Obermayr" is_mep="True" mode="written">
      <p sl="de">Nel corso degli ultimi mesi la politica degli Stati membri in merito al rilascio di visti alle persone d’affari turche ha assunto un’importanza notevole. Dopo aver ottenuto concessioni per i requisiti per i visti con la Francia, nel febbraio di quest’anno la camera di commercio di Istanbul (ITO) ha siglato un accordo con l’Italia, secondo cui le persone d’affari avranno diritto a un visto di breve soggiorno multiplo per l’area Schengen valido per cinque anni, previa presentazione di una lettera di referenze dell’ITO. Questo visto consentirà loro di viaggiare in tutti gli Stati Schengen. La Germania è stata successivamente criticata, ingiustamente, per la sua politica restrittiva in materia di visti, mentre sarebbe opportuno che l’Unione europea prendesse seriamente in considerazione i suoi dubbi a riguardo di questa liberalizzazione dei visti. All’interno dell’Unione europea, la Germania è il paese con il maggior numero di immigrati turchi e il rischio che il cosiddetto “visto per persone d’affari” possa diventare una scappatoia per i soggiorni permanenti è elevato. Non spetta alla camera di commercio turca ma al paese di destinazione decidere, caso per caso, se rilasciare il visto per motivi di affari. Il problema è che la politica liberale in materia di visti di Francia e Italia ha aperto le porte anche al resto dell’area Schengen. La Commissione dovrebbe affrontare questa problematica con urgenza, in concomitanza allo sviluppo delle relazioni commerciali con la Turchia.</p>
    </intervention>
    <intervention id="2-360" speaker_id="96981" name="Franz Obermayr" is_mep="True" mode="written">
      <p sl="de">La relazione sostiene che, nell’ambito dei negoziati di adesione all’Unione, bisogna analizzare in primo luogo l’unione doganale, che deve essere quindi estesa ai settori dell’agricoltura e dei servizi, ad esempio, nonché agli appalti pubblici. I negoziati in corso non riguardano solo le relazioni economiche, ma anche le questioni politiche e culturali e precisamente quei punti di vista religiosi e socio-politici incompatibili con un’Europa caratterizzata da una tradizione occidentale e cristiana. Per anni la Turchia ha ricevuto miliardi di euro in aiuti per l’adesione, sostegno più che sufficiente per promuovere un partenariato strategico e commerciale. È di primaria importanza che l’ampliamento dell’unione doganale con la Turchia sia accompagnato da progressi in merito alla questione di Cipro, in ambito di diritti umani, democrazia e libertà di religione e di espressione. La Turchia deve lavorare ancora molto su questi punti e perciò ho espresso voto contrario a questa relazione che rappresenta un ulteriore passo verso l’adesione completa della Turchia all’Unione.</p>
    </intervention>
    <intervention id="2-361" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione, in quanto contiene alcuni spunti che ritengo importanti. Per il V anno consecutivo, infatti, la Turchia non ha implementato completamente il protocollo aggiuntivo all'accordo di partenariato, né ha rimosso gli ostacoli esistenti al libero scambio di merci.</p>
      <p sl="it">Inoltre, è necessario che Ankara rinforzi la protezione dei diritti di proprietà intellettuale e applichi gli standard europei relativi alla lotta alla contraffazione. Infine, è necessaria una sostanziale riduzione delle barriere commerciali, in particolare per i prodotti agricoli. La Turchia, infatti, se vuole continuare i colloqui e i negoziati volti al suo ingresso nell'Unione europea deve prima di tutto rispettare alcuni punti fondamentali, prima tra tutti la questione di Cipro, le garanzie e le regole in materia commerciale.</p>
    </intervention>
    <intervention id="2-362" speaker_id="36392" name="Aldo Patriciello" is_mep="True" mode="written">
      <p sl="it">Il ruolo della Turchia, all'interno del commercio mondiale, è andato sempre più rafforzandosi, data la sua funzione di collegamento tra le regioni del Mediterraneo e le sue regioni limitrofe.</p>
      <p sl="it">In questo contesto, l'unione doganale (UD) ha permesso di raggiungere un ragguardevole livello d´integrazione tra i mercati dell'UE e della Turchia. L'UD si estende a tutti i prodotti industriali e ai prodotti agricoli trasformati e il suo successo lo si desume dalle cifre: la Turchia è al settimo posto tra i maggiori mercati di importazione dell'UE e al quinto posto tra i mercati di esportazione. L'UD, tuttavia, non può dirsi ancora completa e sembra risentire di problematiche legate al persistere delle barriere tecniche agli scambi e al ricorso eccessivo alle misure di salvaguardia.</p>
      <p sl="it">In questo contesto, considerata anche l'importanza dei rapporti tra la Turchia e l'UE, la presente proposta mira a prestare la debita attenzione alle relazioni commerciali ed economiche tra le due parti, adottando le iniziative necessarie a potenziare ulteriormente la qualità di dette relazioni e rendendo l'UD più funzionale. Queste azioni possono portare benefici reciproci a vantaggio di entrambe le economie.</p>
    </intervention>
    <intervention id="2-363" speaker_id="38595" name="Rovana Plumb" is_mep="True" mode="written">
      <p sl="ro">Ho votato a favore di questa relazione visto il notevole volume di scambi commerciali e gli stabili legami esistenti tra Turchia e Unione europea. La prima, infatti, è un partner commerciale di fondamentale importanza per l’UE, diventando il settimo mercato di importazione dell’Unione e il quinto mercato di esportazione. Con due terzi del totale degli investimenti esteri diretti (IED) provenienti dall’UE, la Turchia è divenuta una base di investimento per le imprese europee con una crescente integrazione nella catena di approvvigionamento e produzione comunitaria, spesso in segmenti ad alto valore aggiunto. Nel 2009 la Turchia ha esportato verso l'UE prodotti per un valore di 33,6 miliardi di euro e ha importato dall'Unione prodotti per un valore di 40,4 miliardi di euro. Accolgo di buon grado, in Turchia, le PMI rappresentino il 99 per cento del totale delle aziende e forniscano il 70 per cento delle opportunità occupazionali del paese. La Turchia deve dare rapida attuazione all'accordo intergovernativo su Nabucco, definendo una strategia esterna comune e aprendo i negoziati in materia di energia, nell'ottica di una maggiore cooperazione nel settore energetico. Ritengo che le relazioni commerciali tra Turchia e Unione europea debbano ricevere l’attenzione che meritano.</p>
    </intervention>
    <intervention id="2-364" speaker_id="28406" name="Miguel Portas" is_mep="True" mode="written">
      <p sl="pt">Questa relazione è una vera e propria ode all’unione doganale, al libero scambio incondizionato, agli accordi di libero scambio tra la Turchia e i paesi terzi, agli accordi dell’Organizzazione mondiale del commercio e all’attuazione del progetto Nabucco. Non possiamo sostenere una relazione la cui struttura è incompatibile con il nostro punto di vista, malgrado i riferimenti positivi a riguardo degli obblighi della Turchia contenuti nel protocollo aggiuntivo all’accordo di associazione e alcuni miglioramenti apportati dagli emendamenti presentati dalla sinistra, in particolare in merito alla situazione socio-economica, alla disoccupazione giovanile e femminile, ai diritti sindacali. Si vuole rendere la Turchia il ventottesimo stato nel mercato libero, senza conferirle però i pieni diritti e le responsabilità di uno Stato membro dell’Unione. Ci opponiamo a questa nuova strategia di posticipazione.</p>
    </intervention>
    <intervention id="2-365" speaker_id="28409" name="Raül Romeva i Rueda" is_mep="True" mode="written">
      <p sl="en">La votazione odierna su questa relazione evidenzia, in virtù del notevole volume di scambi commerciali e delle radicate relazioni esistenti tra Turchia e Unione europea, la necessità di prestare la dovuta attenzione alle relazioni economiche e commerciali e, in quest’ambito, i passi necessari da intraprendere per migliorarle ulteriormente. Allo stadio attuale numerose questioni tecniche rimangono ancora irrisolte ed è necessario prendere iniziative immediate. L’unione doganale deve essere resa più funzionale; le questioni pendenti richiedono un'attenzione immediata; la Turchia e l'UE devono allineare ulteriormente le loro politiche commerciali, specialmente nell'ambito degli ALS e degli scambi regionali. Queste azioni possono portare benefici reciproci a vantaggio di entrambe le economie.</p>
    </intervention>
    <intervention id="2-366" speaker_id="4751" name="Bart Staes" is_mep="True" mode="written">
      <p sl="nl">Ho votato a favore del testo sulle relazioni commerciali ed economiche con la Turchia, che dimostra l’importanza degli scambi commerciali tra questo paese e l’Unione europea. Nel 2008, il volume degli scambi non era inferiore a 100 miliardi di euro. La relazione mette in evidenza i punti deboli e sottolinea giustamente i numerosi problemi ancora irrisolti, elencandoli in maniera imparziale. Il testo ribadisce il concetto che le politiche dell’Unione cercano di far progredire “[ …] la democrazia, lo Stato di diritto, l'universalità e l'indivisibilità dei diritti umani e delle libertà fondamentali, [ …]”. Inoltre, la Turchia dovrebbe impegnarsi per rispettare pienamente i diritti sindacali in ottemperanza alle norme comunitarie e alle convenzioni dell’Organizzazione internazionale del lavoro, in particolare in merito al diritto di associazione, di sciopero e di negoziazione.</p>
      <p sl="nl">Anche l’Unione europea deve assumersi le proprie responsabilità per quanto attiene alla liberalizzazione dei visti, non solo per i camionisti ma anche per le persone d’affari, i turisti, gli studenti e gli anziani. La nostra relazione con la Turchia deve essere equa, giusta e sincera e per questo dobbiamo continuare a ripetere forte e chiaro il messaggio che l’Unione terrà fede alla sua promessa di consentire l’adesione della Turchia non appena questa avrà soddisfatto tutti i criteri di Copenhagen.</p>
    </intervention>
    <intervention id="2-367" speaker_id="96821" name="Rui Tavares" is_mep="True" mode="written">
      <p sl="pt">Questa relazione è una vera e propria ode all’unione doganale, al libero scambio incondizionato, agli accordi di libero scambio tra la Turchia e i paesi terzi, agli accordi dell’Organizzazione mondiale del commercio e all’attuazione del progetto Nabucco. Non possiamo sostenere una relazione la cui struttura è incompatibile con il nostro punto di vista, malgrado i riferimenti positivi a riguardo degli obblighi della Turchia contenuti nel protocollo aggiuntivo all’accordo di associazione e alcuni miglioramenti apportati dagli emendamenti presentati dalla sinistra, in particolare in merito alla situazione socio-economica, alla disoccupazione giovanile e femminile, ai diritti sindacali. Si vuole rendere la Turchia il ventottesimo stato nel mercato libero, senza conferirle però i pieni diritti e le responsabilità di uno Stato membro dell’Unione. Ci opponiamo a questa nuova strategia di posticipazione.</p>
    </intervention>
    <intervention id="2-368" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della risoluzione sulle relazioni commerciali ed economiche con la Turchia perché non si tratta solamente di un paese candidato, ma anche di un partner strategico. L’unione doganale con la Turchia rappresenta una delle più strette e avanzate relazioni commerciali che l’Unione intrattenga con un paese terzo. L’88 per cento del volume totale degli investimenti esteri diretti in Turchia proviene dall’UE. In virtù della sua posizione geografica strategica, la Turchia è un paese che contribuisce notevolmente alla diversificazione delle risorse e delle rotte di approvvigionamento energetico. A tal riguardo, desidero sottolineare l’importanza del progetto Nabucco e invito la Turchia a dare attuazione all’accordo intergovernativo. Inoltre, incoraggiamo la Turchia ad investire nell’enorme potenziale offerto dalle sue fonti energetiche rinnovabili. La regione del Mar Nero è di importanza strategica fondamentale da un punto di vista geografico per la sicurezza e la diversificazione dell’approvvigionamento energetico dell’Unione, vista la sua vicinanza al Mar Caspio, al Medio Oriente e all’Asia centrale. L’Unione europea, inoltre, è divenuta un attore di fondamentale importanza nella regione in seguito all’adesione di Romania e Bulgaria. In questo contesto, ritengo che l’Unione debba sviluppare una strategia per il Mar Nero in cui la Turchia ricopra un ruolo di primaria importanza.</p>
    </intervention>
    <intervention id="2-370" speaker_id="1941" name="Roberta Angelilli" is_mep="True" mode="written">
      <p sl="it">La tutela della biodiversità e degli ecosistemi è un’emergenza che stiamo ignorando, o per meglio dire, alla quale non stiamo rivolgendo un adeguato interessamento.</p>
      <p sl="it">Secondo alcuni studi, la perdita di benessere derivante dal degrado della biodiversità è valutata intorno ai 50 miliardi di euro l’anno, ma non si tratta di una questione essenzialmente economica quanto ecologica. Le Nazioni Unite hanno proclamato il 2010 Anno della biodiversità, sottolineando il carattere internazionale di questo tema e la sua importanza cruciale soprattutto nel raggiungimento degli Obiettivi di sviluppo del Millennio. Anche l’UE si è impegnata affinché la protezione della biodiversità fosse inserita in molte politiche comunitarie adottando anche la direttiva “Habitat” che prevede a sua volta l’istituzione di una rete ecologica di zone speciali protette denominata “Natura 2000”.</p>
      <p sl="it">Ritengo che tutti gli Stati membri debbano migliorare la gestione e il rispetto della biodiversità, preservando le aree paesaggistiche e protette, mantenendo e sviluppando la continuità tra le zone protette, terrestri, marine o agricole di elevato valore naturale. Inoltre, l’UE dovrebbe erogare maggiori finanziamenti a favore di studi e di nuove iniziative e prestare maggiore attenzione nel garantire il rispetto di tutti i regolamenti e le direttive europei riguardanti in particolare la conservazione della biodiversità.</p>
    </intervention>
    <intervention id="2-371" speaker_id="28422" name="Alfredo Antoniozzi" is_mep="True" mode="written">
      <p sl="it">Signor Presidente, onorevoli colleghi, ho votato a favore della relazione della collega De Lange perché ritengo che molto si possa ancora fare per la conservazione della biodiversità. In particolar modo condivido pienamente il passaggio della relazione nel quale si afferma che “una soluzione positiva alla triplice crisi della sicurezza dell’approvvigionamento alimentare, della perdita di biodiversità e del cambiamento climatico richiede un approccio coerente e una futura strategia dell’Unione europea per la biodiversità che sia pienamente integrata alle strategie di lotta alla povertà e alla fame e di mitigazione del cambiamento climatico e adattamento ad esso”.</p>
    </intervention>
    <intervention id="2-372" speaker_id="96862" name="Sophie Auconie" is_mep="True" mode="written">
      <p sl="fr">Questa relazione di iniziativa parlamentare deplora la carenza di progressi compiuti in materia di tutela della biodiversità. A causa della mancanza di volontà politica, dell’insufficienza di finanziamenti, dell’incompleta attuazione della normativa europea, eccetera, l’obiettivo minimo assoluto “di arrestare la perdita di biodiversità” entro il 2010 non è stato raggiunto ed è stato rimandato al 2020. La relazione propone una serie di misure da attuare per garantire il raggiungimento di questo obiettivo fondamentale. Poiché sono preoccupata per lo stato in cui versa il nostro ambiente e sono altresì favorevole all’approccio proposto dalla relatrice, onorevole de Lange, ho quindi votato a favore di questo documento.</p>
    </intervention>
    <intervention id="2-373" speaker_id="96846" name="George Becali" is_mep="True" mode="written">
      <p sl="ro">Ho sostenuto la relazione in esame e votato a favore con piena convinzione. Dobbiamo agire per arrestare la perdita di biodiversità provocata dall’azione dell’uomo. Tutti noi deploriamo che non siano stati raggiunti né gli obiettivi dell’agenda di Göteborg, né quelli di Natura 2000. Ritengo che gli agricoltori svolgano un ruolo importante nel raggiungimento degli obiettivi di biodiversità e credo che bisognerà rendere disponibili ulteriori risorse finanziarie per i programmi di conservazione della biodiversità.</p>
    </intervention>
    <intervention id="2-374" speaker_id="96849" name="Alain Cadec" is_mep="True" mode="written">
      <p sl="fr">L’attuale tasso di perdita della biodiversità è allarmante: secondo le stime della relatrice, l’estinzione delle specie è da 50 a 1 000 volte più elevata della norma. A livello europeo, la rete Natura 2000 intende contribuire alla salvaguardia della biodiversità mediante la conservazione degli habitat naturali, nonché della flora e della fauna selvatiche. La relatrice tuttavia deplora, giustamente, le differenze esistenti tra gli Stati membri in fatto di attuazione e interpretazione delle direttive su Natura 2000. Anche la frammentazione dei finanziamenti nel campo della biodiversità pone dei problemi: la maggior parte dei costi, infatti, grava sui fondi del FEASR, della politica comune della pesca, della politica di coesione e del settimo programma quadro di ricerca. Sarà necessario individuare delle sinergie nell’ambito del prossimo quadro finanziario pluriannuale. Plaudo infine alla recente comunicazione della Commissione su una strategia a lungo termine per la biodiversità. È auspicabile che tale documento e la relativa consultazione portino alla formulazione di precisi obiettivi politici e all’introduzione di azioni appropriate a livello europeo.</p>
    </intervention>
    <intervention id="2-375" speaker_id="96867" name="Maria Da Graça Carvalho" is_mep="True" mode="written">
      <p sl="pt">Gli insuccessi registrati nella lotta per la biodiversità richiedono una riposta urgente a livello europeo e credo che questa risoluzione rappresenti un valido contributo in questa direzione. Plaudo pertanto alla netta posizione assunta circa il fatto che arrestare la perdita di biodiversità costituisca l’ambizione minima assoluta da conseguire entro il 2020. Per raggiungere tale risultato sono necessarie diverse misure e la risoluzione ne presenta alcune, tra cui vorrei evidenziare una maggiore cooperazione transfrontaliera e la valorizzazione della biodiversità, non da ultimo dal punto di vista ambientale e biologico. In questo ambito, vorrei sottolineare l’importanza fondamentale della biodiversità e degli ecosistemi resilienti per l’adattamento e la mitigazione dei cambiamenti climatici. Ritengo sia poi fondamentale che la risoluzione riconosca che lo sviluppo economico sostenibile e la conservazione della natura debbano procedere di pari passo, elemento importante affinché lo sviluppo di un’infrastruttura verde possa creare posti di lavoro.</p>
    </intervention>
    <intervention id="2-376" speaker_id="96775" name="Lara Comi" is_mep="True" mode="written">
      <p sl="it">Signor Presidente, onorevoli colleghi, l’Unione Europea gode di un immenso patrimonio naturale, in termini di boschi, specie arboree, fauna terrestre e acquatica, alimentata da un’ampia gamma climatica ed osteggiata da comportamenti non sempre corretti. Già da tempo, fortunatamente, sono stati fissati alcuni limiti e sono state ridotte le condizioni che impediscono la conservazione di questa enorme ricchezza.</p>
      <p sl="it">Vale la pena di considerare, tuttavia, che la biodiversità costituisce un perfetto meccanismo di controllo incrociato fra componenti animali, vegetali e minerali della natura. Permette la conservazione di quegli equilibri che facilitano la varietà alimentare, prevengono alcune catastrofi naturali, aiutano la lotta contro il cambiamento climatico e l’eccesso di anidride carbonica. Sono favorevole all’approvazione di questa relazione perché è un primo passo per spostarci dalle dichiarazioni di principio, su cui l’accordo è ovviamente pressoché unanime, alle azioni concrete di salvaguardia della biodiversità.</p>
    </intervention>
    <intervention id="2-377" speaker_id="4335" name="Marielle De Sarnez" is_mep="True" mode="written">
      <p sl="fr">Le cifre relative all’evoluzione della biodiversità sono estremamente allarmanti. Il tasso di estinzione potrebbe aumentare di dieci volte entro il 2050. In Europa, il 42 per cento dei mammiferi, il 43 per cento degli uccelli, il 45 per cento dei lepidotteri, il 30 per cento degli anfibi, il 45 per cento dei rettili e il 52 per cento dei pesci di acqua dolce rischiano l’estinzione. Questa situazione è inaccettabile non solo dal punto di vista etico, ma anche da quello ecologico ed economico. Per questa ragione la Commissione europea deve garantire una migliore integrazione della biodiversità anche negli altri settori di attività, quali l’agricoltura, la politica regionale, l’industria, la cooperazione allo sviluppo, la ricerca e l’innovazione. L’Unione deve mirare a rafforzare l’impegno internazionale per arrestare la perdita di biodiversità e contribuire quindi al conseguimento degli obiettivi di sviluppo del Millennio entro il 2015. Il Parlamento europeo ha adottato questo documento quasi all’unanimità e dovrà agire allo stesso modo al momento di discutere della riforma della Politica agricola comune, della Politica della pesca o delle nuove prospettive finanziarie.</p>
    </intervention>
    <intervention id="2-378" speaker_id="96914" name="Anne Delvaux" is_mep="True" mode="written">
      <p sl="fr">Arrestare la perdita di biodiversità non è solo un nostro dovere etico: il concetto di gestione responsabile ci obbliga a conservare il nostro pianeta, affinché possa sostenere anche le generazioni future. Si tratta di una questione ecologica ed economica. Studi recenti hanno dimostrato che la perdita di benessere derivante dalla perdita di biodiversità si attesterebbe attualmente intorno ai 50 miliardi di euro l’anno (lievemente al di sotto dell’1 per cento del PIL) e nel 2050 giungerà a 14 000 miliardi di euro, ovvero al 7 per cento del PIL annuale stimato. È fondamentale che l’Unione europea svolga un ruolo attivo nelle decisioni adottate a livello mondiale sulla visione e sugli obiettivi in materia di biodiversità dopo il 2010. È dunque necessario, come previsto dalla relazione oggetto della votazione odierna, definire una visione e degli obiettivi di conservazione e sfruttamento sostenibili all’interno dell’Unione europea dopo il 2010.</p>
    </intervention>
    <intervention id="2-379" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione sull’applicazione della normativa UE per la conservazione della biodiversità perché necessitiamo di misure ambiziose, che permettano di arrestare la perdita di biodiversità e conservare gli ecosistemi, in particolar modo attraverso un approccio trasversale alle varie politiche settoriali dell’Unione, che riconosca la biodiversità quale elemento fondamentale per l’adattamento e la mitigazione dei cambiamenti climatici.</p>
    </intervention>
    <intervention id="2-380" speaker_id="96977" name="Diogo Feio" is_mep="True" mode="written">
      <p sl="pt">Per citare la relatrice, la perdita di biodiversità minaccia le nostre risorse alimentari, le opportunità di tempo libero e il turismo, la capacità di affrontare i cambiamenti climatici e le risorse di legno, farmaci ed energia. Concordo quindi sulla necessità che l’Unione europea, nel suo insieme, trovi, in particolar modo nei settori interessati da politiche comunitarie, una strategia sostenibile per la tutela della biodiversità e la conservazione degli ecosistemi. Ritengo che questo aspetto assuma particolare importanza nel settore agricolo e della pesca, ragion per cui seguo con particolare attenzione le future riforme della Politica comune della pesca e della Politica agricola comune. Una tutela della biodiversità adeguata e sostenibile, infatti, sebbene fondamentale ed auspicata, non deve rallentare la sostenibilità e lo sviluppo delle attività agricole e di pesca.</p>
    </intervention>
    <intervention id="2-381" speaker_id="96899" name="José Manuel Fernandes" is_mep="True" mode="written">
      <p sl="pt">Le Nazioni Unite hanno proclamato il 2010 Anno internazionale della biodiversità, ma purtroppo l’Unione europea non raggiungerà il proprio obiettivo in materia di biodiversità entro il 2010. La perdita di biodiversità procede a ritmi preoccupanti ed è stato stimato che il tasso di perdita aumenterà di dieci volte entro il 2050. Nell’UE, il 42 per cento dei mammiferi, il 43 per cento degli uccelli, il 45 per cento dei lepidotteri, il 30 per cento degli anfibi, il 45 per cento dei rettili e il 52 per cento dei pesci di acqua dolce rischiano l’estinzione. Nella sua valutazione intermedia dell’attuazione del piano d’azione comunitario sulla biodiversità del 2008, la Commissione ha affermato che il 50 per cento delle specie e fino all’80 per cento degli habitat di interesse europeo per la conservazione si trova in uno stato di conservazione sfavorevole. Una simile perdita di biodiversità è inaccettabile non solo dal punto di vista etico, ma anche da quello ecologico ed economico, poiché priva le generazioni future degli aspetti legati al benessere di una ricca biodiversità. È necessario che le politiche europee di tutela della biodiversità siano coordinate e integrate ad altre politiche settoriali, come l’agricoltura, le politiche forestali, la pesca, e alle politiche di prevenzione delle catastrofi naturali, al fine di garantire la massima tutela della biodiversità.</p>
    </intervention>
    <intervention id="2-382" speaker_id="96706" name="João Ferreira" is_mep="True" mode="written">
      <p sl="pt">La presente relazione attira chiaramente l’attenzione verso questioni importanti come l’incompleta attuazione della normativa, la scarsa e parziale integrazione nelle politiche settoriali, le insufficienti conoscenze scientifiche e la mancanza di dati, la mancanza di volontà politica, l’insufficienza di finanziamenti, la mancanza di strumenti aggiuntivi efficaci mirati ad affrontare problemi specifici come le specie esotiche invasive.</p>
      <p sl="pt">In generale, condividiamo le preoccupazioni e le richieste formulate nella relazione. È positivo che, in diversi capitoli, siano state incluse alcune delle proposte che avevamo avanzato nel corso della discussione in seno alla commissione per l’ambiente, la sanità pubblica e la sicurezza alimentare, in particolar modo quelle relative al finanziamento e all’inclusione della biodiversità nelle politiche settoriali competenti.</p>
      <p sl="pt">Non possiamo far a meno di segnalare e di opporci con fermezza all’inserimento nella relazione di possibili sistemi innovativi per il pagamento dei servizi ecosistemici, quantunque sotto forma di mero suggerimento di riflessione. Si tratta di un’inaccettabile commercializzazione della natura. La perdita di biodiversità rappresenta una delle conseguenze di un sistema – il capitalismo – che si basa sullo sfruttamento e sulla commercializzazione della natura e delle sue risorse, indipendentemente dalla loro capacità di rigenerarsi.</p>
      <p sl="pt">Non sarà possibile trovare una soluzione giusta ed efficace a questo o ad altri problemi ambientali nel quadro di questo sistema.</p>
    </intervention>
    <intervention id="2-383" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore di questa relazione d’iniziativa perché l’Unione europea deve adoperarsi in ogni modo per arrestare la perdita di biodiversità entro il 2020 e ripristinare gli ecosistemi. Mi rincresce sinceramente che l’obiettivo di arrestare la perdita di biodiversità entro il 2010 non sia stato raggiunto. La Commissione europea deve garantire una migliore integrazione della biodiversità nelle altre politiche europee, quali l’agricoltura, le politiche forestali, la pesca, la politica e la coesione regionali, l’industria, i trasporti, il turismo, la cooperazione allo sviluppo, la ricerca e l’innovazione.</p>
      <p sl="fr">Le spese pubbliche, da sole, non permetteranno di raggiungere l’obiettivo principale dell’Unione e per questo che anche le responsabilità aziendali devono integrare l’aspetto della biodiversità.</p>
    </intervention>
    <intervention id="2-384" speaker_id="96881" name="Elie Hoarau" is_mep="True" mode="written">
      <p sl="fr">L’80 per cento della biodiversità della Repubblica francese si trova nei suoi territori d’oltremare (regioni ultraperiferiche e paesi e territori d’oltremare). Il 42 per cento del territorio dell’isola di Riunione è appena stato classificato patrimonio dell’umanità dall’Unesco. Si tratta di una serie di ragioni oggettive che sostengono la necessità che l’Unione europea si impegni in modo particolare per la tutela della biodiversità e la valorizzazione di questo reale potenziale nelle regioni ultraperiferiche e nei paesi e territori d’oltremare. Attualmente le regioni ultraperiferiche francesi e l’insieme dei paesi e territori d’oltremare europei non sono ammissibili per i programmi Natura 2000 e Life+. È opportuno correggere questa mancanza.</p>
      <p sl="fr">Per questi motivi ho proposto di iscrivere una voce speciale nella bozza di bilancio 2011 che coprirà l’istituzione di un programma specifico, denominato BEST, per la tutela e la valorizzazione della biodiversità di RUP e PTOM. Questo programma era stato promosso alla conclusione della conferenza di Riunione e sostenuto dal Consiglio europeo sotto la Presidenza francese. È giunto il momento di concretizzare quest’iniziativa.</p>
    </intervention>
    <intervention id="2-385" speaker_id="2338" name="Ian Hudghton" is_mep="True" mode="written">
      <p sl="en">L’argomento oggetto di questa relazione è enorme e la tutela della biodiversità attraversa una vastissima gamma di settori politici. Diverse questioni ambientali sono di natura tale da giustificare un intervento a livello comunitario, ma molte altre vengono, invece, meglio gestite a un livello più basso e il principio di sussidiarietà deve essere assolutamente rispettato. La relazione in esame invita ad agire in modo chiaro in diversi settori ed è importante che sia la Commissione sia gli Stati membri ne prendano nota.</p>
    </intervention>
    <intervention id="2-386" speaker_id="96693" name="Juozas Imbrasas" is_mep="True" mode="written">
      <p sl="lt">Concordo con questa relazione perché la perdita di biodiversità è una grave minaccia. La biodiversità, di fondamentale importanza per uno sviluppo equilibrato e per la riduzione della povertà, è indispensabile per il nostro pianeta, nonché per il benessere, la sopravvivenza e l’integrità culturale dell’uomo. Ora, tuttavia, a causa dell’azione di quest’ultimo, la biodiversità sta scomparendo a un tasso senza precedenti. Sarebbe possibile modificare questa tendenza se le popolazioni locali potessero beneficiare della tutela e dell’uso equilibrato della biodiversità. I vari settori provocano perdita di biodiversità soprattutto perché le rispettive politiche settoriali, tra le quali la tutela delle risorse naturali, l’agricoltura, la pesca, la politica regionale e la pianificazione del territorio, le politiche forestali, l’energia e i trasporti, il turismo, lo sviluppo e la cooperazione economica, non prestano sufficiente attenzione agli aspetti della biodiversità. È particolarmente importante e necessario arrestare la perdita di biodiversità in Europa. Al raggiungimento di questo obiettivo contribuiscono diversi tipi di politiche nazionali, comunitarie ed europee, molte delle quali sono volte a speciali misure di tutela delle principali specie e dei principali habitat; per preservare la biodiversità però la cosa più importante è riconoscerne la necessità al momento di redigere e attuare le politiche dei vari settori. Mi compiaccio dell’obiettivo di arrestare la perdita di biodiversità e dei servizi ecosistemici entro il 2020, procedendo quanto più possibile alla loro restaurazione e aumentando il contributo europeo all’arresto della perdita di biodiversità mondiale.</p>
    </intervention>
    <intervention id="2-387" speaker_id="96882" name="Elisabeth Köstinger" is_mep="True" mode="written">
      <p sl="de">Il 2010 è stato proclamato Anno della biodiversità. Con la relazione de Lange, il Parlamento europeo è giunto a conclusioni positive per la tutela della biodiversità. Sostengo questa lungimirante relazione, perché sono certa che le iniziative per la tutela della biodiversità siano fondamentali per evitare conflitti futuri. Un ambiente sano, la biodiversità, la tutela di terreni fertili e distese d’acqua pulite sono requisiti fondamentali per garantire l’approvvigionamento di cibo per le future generazioni della popolazione mondiale. Nondimeno, senza agricoltori, la biodiversità è inconcepibile. L’agricoltura apporta già un notevole contributo alla tutela dell’ambiente e del clima, ad esempio grazie all’immagazzinamento di anidride carbonica nel suolo. Per mantenere il servizio agricolo, nel pubblico interesse, è necessario garantire al settore il giusto riconoscimento e un adeguato sostegno in futuro. A fronte dell’aumento delle superfici asfaltate e cementate anche in campagna per la creazione di strade, edifici e installazioni industriali, necessitiamo di misure per salvaguardare l’agricoltura in tutta l’Europa.</p>
    </intervention>
    <intervention id="2-388" speaker_id="96816" name="Giovanni La Via" is_mep="True" mode="written">
      <p sl="it">Ho votato a favore della proposta di risoluzione perché ritengo che la lotta alla perdita di biodiversità e al continuo degrado degli ecosistemi, tramite una strategia di sviluppo sostenibile, debba essere una delle priorità dell’attività legislativa dell’Unione europea. La biodiversità è un patrimonio fondamentale per l’esistenza dell’uomo sulla Terra e per il benessere delle generazioni future. Proprio per questo motivo ho espresso il mio voto a favore della proposta di risoluzione.</p>
      <p sl="it">Se non saranno adottate le misure necessarie per arrestare la perdita di biodiversità indotta dall’uomo, secondo tutti i dati in nostro possesso, entro il 2050 avremo un impoverimento della natura tale da portare a danni irreversibili. L´UE si è posta l’obiettivo minimo di arrestare la perdita di biodiversità entro il 2020, attraverso una strategia che sia coerente e integrata alle strategie di lotta alla povertà e alla fame e di mitigazione del cambiamento climatico. Inoltre abbiamo chiesto la Commissione di garantire una maggiore rilevanza della biodiversità nelle altre politiche dell’UE.</p>
      <p sl="it">Oltre al noto programma LIFE, bisogna individuare nuovi strumenti che operino in sinergia con altre politiche inerenti vari ambiti come la pesca, l’agricoltura e l’ambiente in generale. Infine, sono assolutamente d’accordo con l’implementazione di una capillare campagna d´informazione su tale tema tra i cittadini dell’Unione europea.</p>
    </intervention>
    <intervention id="2-389" speaker_id="96978" name="Nuno Melo" is_mep="True" mode="written">
      <p sl="pt">Il crescente tasso di perdita di biodiversità causata dall’uomo è preoccupante. La biodiversità deve essere considerata il più affidabile indicatore dello stato di salute dell’ambiente. È per questa ragione che, a fronte delle allarmanti cifre relative alla perdita di biodiversità (il 42 per cento dei mammiferi, il 43 per cento degli uccelli, il 45 per cento dei lepidotteri, il 30 per cento degli anfibi, il 45 per cento dei rettili e il 52 per cento dei pesci di acqua dolce rischiano l’estinzione) ritengo fondamentale e imprescindibile l’attuazione della normativa in materia di tutela della biodiversità e persino un suo rafforzamento. Da queste considerazioni deriva la mia decisione di voto.</p>
    </intervention>
    <intervention id="2-390" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Concordo pienamente con gli autori della relazione: mantenere la biodiversità non è solo un dovere etico, ma è un fattore con una valenza ecologica ed economica di fondamentale importanza per mitigare il cambiamento climatico. Ritengo che le proposte di modifica del programma Natura 2000 siano esattamente ciò di cui abbiamo bisogno.</p>
      <p sl="pl">Mi riferisco, in particolar modo, a quegli emendamenti che insistono sulla creazione di ecosistemi in grado di reagire alle pressioni e che svolgono utili funzioni ecosistemiche, non solo a quelle modifiche incentrate sulla tutela degli habitat e delle specie prevista dal programma. È necessario altresì comprendere la prospettiva di quegli Stati membri che stanno attuando ingenti progetti nel campo delle infrastrutture. Raggiungere un compromesso sensato tra la tutela dell’ambiente e lo sviluppo delle infrastrutture è la priorità del momento. Lo sviluppo non deve avvenire a scapito della natura, ma la natura, a sua volta, non deve impedire lo sviluppo.</p>
    </intervention>
    <intervention id="2-391" speaker_id="97197" name="Alfredo Pallone" is_mep="True" mode="written">
      <p sl="it">Sostengo la relazione della collega, in quanto tratta di un tema delicato, importante e fondamentale per la sopravvivenza del nostro Pianeta e quindi delle generazioni future. La necessità di conservare e preservare le diversità biologiche dalla loro estinzione è alla base anche delle politiche di adattamento ai cambiamenti climatici, come della lotta mondiale contro la fame e a sostegno della sicurezza alimentare.</p>
      <p sl="it">Occorre perciò una presa di coscienza seria e decisa da parte del Parlamento, soprattutto alla luce del mancato raggiungimento dell’obiettivo 2010 di blocco della perdita di biodiversità, oggi rinviato all’anno 2020 secondo le indicazioni del Consiglio e della Commissione. Concordo, con il monito che la relatrice a tutte le istituzioni, compresi gli Stati membri, chiamati ad essere protagonisti sui territori di serie politiche attuative degli orientamenti comunitari.</p>
    </intervention>
    <intervention id="2-392" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Mi congratulo sinceramente per questa relazione sull’applicazione della normativa UE per la conservazione della biodiversità, che ben sottolinea ed è il risultato dell’importanza che riconosciamo all’ambiente, all’economia e al settore sociale, nonché a settori assai diversi fra loro, come l’agricoltura, la pesca, il turismo.</p>
      <p sl="pt">Desidero oggi sottolineare un altro aspetto che, sebbene sia stato trattato nel corso della discussione, non ha ricevuto comunque sufficiente attenzione. Mi riferisco al valore intrinseco della biodiversità e al nostro dovere etico di tutelarla e difenderla. L’uomo ha maggior potere sulla biodiversità e per questo gli spettano le maggiori responsabilità nella sua tutela e nel trasmettere l’eredità ricevuta alle future generazioni affinché anch’esse possano beneficiarne e prenderne cura. L’Unione europea compie il proprio dovere nel momento in cui stabilisce una normativa per la tutela della biodiversità, azione che merita senza dubbio il mio sostegno.</p>
    </intervention>
    <intervention id="2-393" speaker_id="36392" name="Aldo Patriciello" is_mep="True" mode="written">
      <p sl="it">La perdita della biodiversità procede a ritmi preoccupanti: l’attuale tasso globale di estinzione delle specie in tutto il mondo è molto più elevato del tasso di estinzione naturale. La Commissione ha affermato che il 50% delle specie e fino all’80% degli habitat di interesse europeo per la conservazione stanno scomparendo.</p>
      <p sl="it">L’obiettivo di arrestare la perdita di biodiversità è molto importante ai fini dei cambiamenti climatici, considerando che gli ecosistemi terrestri e marini assorbono circa la metà delle emissioni di CO2 emesse dall’uomo. Purtroppo, a mio parere, le iniziative e gli accordi internazionali ed europei volti a fermare la perdita della biodiversità non hanno prodotto grandi risultati e i cittadini europei non sembrano essere sufficientemente informati a riguardo.</p>
      <p sl="it">Quest’anno sono state proposte nuove iniziative volte ad arrestare il degrado degli ecosistemi e la Commissione ha presentato quattro opzioni politiche che includono anche il ripristino,della biodiversità a livello mondiale. Entro la fine del 2010 auspico la pubblicazione di una proposta per una nuova strategia UE per la biodiversità che includa anche alcune proposte legislative. Peraltro il Consiglio europeo “Ambiente” del 15 marzo scorso ha concordato il nuovo obiettivo principale di arrestare il degrado degli ecosistemi nell’UE entro il 2020.</p>
    </intervention>
    <intervention id="2-394" speaker_id="38595" name="Rovana Plumb" is_mep="True" mode="written">
      <p sl="ro">Il 2010 è stato proclamato Anno della biodiversità a livello mondiale. La biodiversità, in quanto capitale naturale del nostro pianeta, è fondamentale per l’esistenza dell’uomo sulla terra e per il benessere della società, in modo sia diretto che indiretto attraverso i servizi ecosistemici che fornisce. Desidero sottolineare l’importanza della conservazione della biodiversità nell’attuazione della strategia Europa 2020, non solo per il potenziale occupazionale che ne può derivare, ma anche per il suo contributo a un utilizzo efficiente e sostenibile delle risorse naturali. Sono preoccupata per il mancato raggiungimento dell’obiettivo globale di ridurre il tasso di perdita di biodiversità entro il 2010, definito nel corso del vertice mondiale sullo sviluppo sostenibile del 2002, e perché non riusciremo a raggiungere entro il 2015 gli obiettivi di riduzione della povertà e della fame e di miglioramento della salute e del benessere dell’uomo, nel rispetto degli obiettivi di sviluppo del Millennio. Ritengo che la principale causa dell’inazione dei cittadini europei nella lotta contro la perdita di biodiversità sia la disinformazione, come sottolineato da una recente indagine di Eurobarometro: solo il 38 per cento degli europei ha familiarità con il termine “biodiversità”, mentre il 28 per cento conosce la parola ma non il suo significato; il 17 per cento, invece, ritiene che la perdita di biodiversità li stia già toccando.</p>
    </intervention>
    <intervention id="2-395" speaker_id="97022" name="Robert Rochefort" is_mep="True" mode="written">
      <p sl="fr">L’attività umana è causa dei folli ritmi che caratterizzano la riduzione della biodiversità. In Europa, è minacciata quasi la metà dei mammiferi e la situazione degli uccelli non è diversa. Se questa tendenza continua al tasso registrato negli ultimi decenni, ci troveremo con un ambiente naturale danneggiato in modo irreversibile. Sono profondamente preoccupato dall’attuale situazione e, mentre l’agenda politica internazionale non attribuisce alla lotta contro la perdita di biodiversità l’urgenza necessaria, io presto il mio sostegno alla relazione della collega, onorevole de Lange. Il documento propone diverse possibilità per rafforzare la lotta contro la perdita di biodiversità in Europa e invita all’adozione di politiche specifiche al sostegno dei finanziamenti, sia pubblici che privati, che possono avere un impatto positivo sulla biodiversità; dobbiamo invece scoraggiare le politiche passibili di comprometterla. Per essere davvero efficace, la lotta dell’Unione europea deve essere chiaramente accompagnata da un’azione a livello internazionale ed è indispensabile che la Commissione e gli Stati membri sostengano l’integrazione della tutela della biodiversità in processi mondiali come gli obiettivi di sviluppo del Millennio.</p>
    </intervention>
    <intervention id="2-396" speaker_id="28409" name="Raül Romeva i Rueda" is_mep="True" mode="written">
      <p sl="fr">L’Unione europea deve assumersi la responsabilità del miserabile fallimento della strategia di lotta contro la perdita di biodiversità del 2010. Spetta ora a tutti i responsabili politici non ripetere gli stessi errori, da adesso al 2020, e andare oltre alle mere dichiarazioni d’intenti e passare ai fatti. Per questa ragione il Parlamento invita in particolar modo all’attuazione di tre misure chiave: adottare un approccio integrato in tutte le politiche settoriali (agricoltura, pesca, trasporti, industria, ecc.), porre fine alle violazioni della legislazione ambientale europea da parte degli Stati membri e destinare lo 0,3 per cento del PIL alle misure di conservazione della biodiversità.</p>
      <p sl="fr">Il voto del Parlamento sulla relazione in esame è un ottimo punto di partenza. Spetta ora al Consiglio e alla Commissione farne tesoro e garantire senza indugi lo sblocco della direttiva quadro sul suolo, un adeguato finanziamento per la gestione dei siti Natura 2000 e l’attuazione della bio-condizionalità degli aiuti pubblici. Non nascondiamo che esistono ancora dei freni legati al fatto che il successo di una strategia di arresto della perdita di biodiversità presuppone un profondo riesame del nostro modello di sviluppo economico.</p>
    </intervention>
    <intervention id="2-397" speaker_id="4751" name="Bart Staes" is_mep="True" mode="written">
      <p sl="nl">Ho fortemente sostenuto la proposta di risoluzione sulla biodiversità e sulla diversità delle specie animali e vegetali perché spingerà i responsabili di governo all’azione. Il 2010 è stato proclamato Anno della biodiversità. Negli ultimi 40 anni, la biodiversità si è ridotta di un terzo e la metà dei mammiferi e degli uccelli è a rischio di estinzione. Il Parlamento europeo vuole che la perdita di biodiversità venga arrestata entro il 2020.</p>
      <p sl="nl">Per questa ragione, d’ora in poi, dobbiamo valutare tutti i sussidi e le politiche dell’Unione europea in base all’impatto che essi hanno sulla biodiversità, in modo che i fondi vengano destinati a misure favorevoli all’ambiente. A metà ottobre si terrà la decima conferenza della Convenzione sulla diversità biologica; il problema è che i ministri dell’Ambiente europei determineranno la posizione dell’Unione europea solo quattro giorni prima dell’inizio della conferenza. A metà marzo, quando si è svolta la conferenza della Convenzione sul commercio internazionale delle specie di flora e di fauna selvatiche minacciate di estinzione, è risultato evidente il netto bisogno di una consultazione più approfondita. Concordare una posizione comune europea quattro giorni prima di una conferenza significa non lasciare lo spazio per la formazione di alleanze fra paesi con vedute simili. La questione della biodiversità deve guadagnare posizioni nella lista delle priorità europee e deve essere integrata nelle nostre politiche agricole e di pesca, mettendo a disposizione della tutela della natura sufficienti mezzi finanziari.</p>
    </intervention>
    <intervention id="2-398" speaker_id="96974" name="Nuno Teixeira" is_mep="True" mode="written">
      <p sl="pt">Il dovere di tutelare la biodiversità delle nostre risorse è di carattere etico, vista la crescente minaccia agli ecosistemi e il rischio di danni irreversibili all’ambiente. Le preoccupazioni relative alla conservazione della biodiversità, tuttavia, hanno anche una base sociale ed economica, in quanto lo sviluppo sostenibile va di pari passo con la stabilità economica. Per questa ragione, è essenziale integrare l’obiettivo di tutela della biodiversità alle varie aree d’azione a livello europeo, soprattutto nel contesto della lotta contro il cambiamento climatico, nei propositi della strategia Europa 2020 e nell’obiettivo di creazione di posti di lavoro, fornendo i relativi e necessari finanziamenti.</p>
      <p sl="pt">Non posso fare a meno di menzionare il ruolo fondamentale della pesca in un paese come il Portogallo, ragion per cui sostengo che la Politica comune della pesca debba favorire il rispetto della legislazione relativa alla biodiversità e volta alla sostenibilità del settore. In altre aree d’azione (come l’agricoltura, le politiche forestali, il turismo, la ricerca e l’innovazione, fondamentali per le regioni ultraperiferiche) il potenziale occupazionale della biodiversità richiede lo sviluppo di un’economia sostenibile e di preoccupazioni ecologiche, con politiche volte a un uso efficiente delle risorse e a un consumo ed una produzione sostenibili.</p>
    </intervention>
    <intervention id="2-399" speaker_id="96918" name="Derek Vaughan" is_mep="True" mode="written">
      <p sl="en">È un peccato che l’Europa non abbia raggiunto il proprio obiettivo di arrestare la perdita di biodiversità entro il 2010, perché proteggere la biodiversità è fondamentale per ragioni di carattere etico, ecologico e anche economico.</p>
      <p sl="en">Si tratta di un argomento che non può basarsi esclusivamente sulla spesa pubblica, ma che deve far parte anche di strategie di responsabilità delle imprese in tutta Europa per fermare l’ulteriore distruzione di ecosistemi e ripristinarli, ove possibile. Ho sostenuto la proposta di arrestare la perdita di biodiversità entro il 2020, soprattutto perché la mia circoscrizione elettorale, il Galles, offre una ricchissima varietà di ecosistemi.</p>
      <p sl="en">Ritengo, inoltre, che raggiungere questo obiettivo permetterà all’Unione europea di occupare ruoli preminenti a livello mondiale nell’impegno per la tutela e la conservazione della biodiversità, dimostrando così alle nazioni in via di sviluppo il nostro impegno verso gli obiettivi di sviluppo del Millennio del 2015.</p>
    </intervention>
    <intervention id="2-400" speaker_id="96858" name="Marie-Christine Vergiat" is_mep="True" mode="written">
      <p sl="fr">Il 2010 avrebbe dovuto essere l’anno in cui l’Unione europea doveva finalmente prendersi cura della biodiversità. Dobbiamo invece constatare che la sua strategia in materia si è dimostrata un terribile fallimento, nonostante i ripetuti impegni presi dal 2001 a questa parte, soprattutto per fronteggiare il rischio d’estinzione di diverse specie.</p>
      <p sl="fr">Ho sostenuto la relazione dell’onorevole de Lange, che il Parlamento europeo ha adottato il 21 settembre, perché condanna gli scadenti risultati raggiunti dall’Unione europea e invita la Commissione e gli Stati membri a passare finalmente dalle parole ai fatti.</p>
      <p sl="fr">Il documento ha adottato tre misure chiave, di cui chiede attuazione immediata: un approccio integrato in tutte le politiche settoriali coinvolte (agricoltura, pesca, trasporti, ecc.), attuazione e rispetto della legislazione ambientale comunitaria da parte degli Stati membri e aumento dei finanziamenti in materia, al di là dello strumento LIFE. Al momento, tuttavia, gli Stati membri non sostengono a sufficienza questo tipo di progetti.</p>
      <p sl="fr">Si tratta soprattutto di far acquisire ai nostri cittadini la consapevolezza dello stato in cui versa la biodiversità e dei gravi rischi che minacciano gli ecosistemi. Solo il 17 per cento dei cittadini europei è consapevole del grave declino che interessa la biodiversità.</p>
    </intervention>
    <intervention id="2-402" speaker_id="1941" name="Roberta Angelilli" is_mep="True" mode="written">
      <p sl="it">Abbiamo assistito questa estate a numerose notizie trasmesse dai mezzi di comunicazioni che ci mettevano al corrente riguardo a due catastrofi ambientali che hanno colpito due Paesi differenti, la Russia e il Pakistan.</p>
      <p sl="it">È vero che ci sono calamità naturali imprevedibili e incontrollabili, ma e anche vero che l’attività dell’uomo a volte contribuisce a peggiorare le situazioni di declino ambientale. L’inquinamento, le piogge acide, le contaminazioni industriali, le frane causate da problemi connessi alla pianificazione urbana e territoriale, la desertificazione di determinate aree, sono solo alcune delle conseguenze dovute alla nostre azioni.</p>
      <p sl="it">Considerando che le catastrofi naturali compromettono gli ecosistemi e la biodiversità, incidono sullo sviluppo sostenibile e mettono a rischio la coesione sociale, è indispensabile la diffusione delle buone pratiche di prevenzione e di una maggiore conoscenza del locale contesto geografico, economico e sociale.</p>
      <p sl="it">È inoltre, importante, elaborare realizzare in Europa una mappatura dei rischi e dei pericoli, incoraggiare il ricorso a pratiche agricole e industriali corrette e sostenibili e rafforzare i collegamenti esistenti tra i diversi sistemi di allerta precoce. Ritengo altresì necessaria la possibilità di mobilitare l’attuale Fondo di solidarietà dell’UE nel modo più flessibile e rapido, e semplificare ulteriormente le norme amministrative, in modo da poter gestire le situazioni di catastrofi naturali nel minore tempo possibile.</p>
    </intervention>
    <intervention id="2-403" speaker_id="96702" name="Elena Oana Antonescu" is_mep="True" mode="written">
      <p sl="ro">Ho votato a favore della relazione Ferreira, che segna un importante passo avanti nella gestione delle catastrofi naturali, perché combina la prevenzione, le cause e i fattori che aumentano la nostra vulnerabilità, con la creazione di un fondo comune europeo. Sappiamo che prevenire è meglio che curare ed è per questa ragione che ritengo che ridurre il rischio di catastrofi ci aiuterà a salvare vite umane.</p>
      <p sl="ro">Ho proposto un emendamento, che è stato approvato, per richiedere lo studio di metodi di finanziamento a sostegno delle azioni necessarie alla prevenzione delle catastrofi, valutando e riducendo i rischi prima che queste di verifichino, e volto a fornire strumenti di microfinanza e forme di assicurazione macroscopiche per i gruppi a basso reddito.</p>
    </intervention>
    <intervention id="2-404" speaker_id="96862" name="Sophie Auconie" is_mep="True" mode="written">
      <p sl="fr">Tempesta Xynthia, inondazioni a Madeira, incendi boschivi in Grecia: gli europei sono costantemente messi alla prova da catastrofi naturali con conseguenze umane ed economiche incalcolabili. Questa relazione d’iniziativa parlamentare ricorda “che un approccio proattivo è più efficace e meno costoso di un approccio basato unicamente sulla reazione alle catastrofi” e stabilisce un elenco di azioni da intraprendere. Ho votato a favore di questa relazione, perché ritengo che sia estremamente utile e credo che la Commissione europea debba trarne quanto prima ispirazione, soprattutto per quanto attiene alla prevenzione degli incendi boschivi. A mio avviso, la prossima tappa sarà l’istituzione di una forza di protezione civile europea che possa aiutare gli Stati membri a fronteggiare gravi catastrofi naturali.</p>
    </intervention>
    <intervention id="2-998" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questo documento. Negli ultimi anni gli Stati membri dell’Unione europea sono stati colpiti da un numero considerevole di calamità e dobbiamo quindi attribuire maggiore importanza alla prevenzione. Poiché gli Stati membri sono i primi e principali responsabili della protezione dei propri cittadini e della prevenzione delle calamità, un incremento della cooperazione in materia di prevenzione è pienamente giustificato, come lo sono un migliore coordinamento degli sforzi e un rafforzamento della solidarietà e dell’aiuto reciproci. Concordo con la relazione sulla necessità di creare a livello comunitario un quadro finanziario appropriato per la prevenzione delle catastrofi, sia naturali che causate dall’uomo, in grado di rafforzare e collegare gli strumenti esistenti, inclusi quelli in seno alla politica di coesione, alla politica regionale e alla politica di sviluppo rurale. È di vitale importanza che gli Stati membri aumentino le proprie capacità di ricerca e sviluppo nella prevenzione e nella gestione delle calamità e migliorino il coordinamento e la cooperazione fra loro in questo settore.</p>
    </intervention>
    <intervention id="2-406" speaker_id="96846" name="George Becali" is_mep="True" mode="written">
      <p sl="ro">La relazione è strettamente legata a quella sulla biodiversità e mi sono naturalmente espresso a favore. Le catastrofi hanno dimensione transfrontaliera e per questo necessitiamo di una rete europea in seno alla quale le autorità nazionali, regionali e locali possano cooperare. Ho sostenuto, con il mio voto, la proposta di riesame del Fondo di solidarietà e ho votato a favore di una metodologia comune per la mappatura dei rischi e dei pericoli.</p>
    </intervention>
    <intervention id="2-407" speaker_id="39722" name="Sebastian Valentin Bodu" is_mep="True" mode="written">
      <p sl="ro">Le cifre indicano un forte aumento del numero di catastrofi naturali, negli ultimi anni, con costi sociali ed economici elevatissimi, e sta quindi diventando necessario per gli Stati membri prestare maggiore attenzione a ricerca e sviluppo al fine di prevenire ed evitare il verificarsi di simili eventi in futuro. Con questo obiettivo, gli Stati membri devono avviare specifici meccanismi di coordinamento e cooperazione. Per questo è importante, da un lato, rafforzare i sistemi di allerta precoce negli Stati membri, creare e consolidare i legami esistenti tra essi; dall’altro, elaborare e sviluppare misure di adeguamento, sia a livello rurale che urbano, per far fronte alla crescente frequenza di eventi climatici estremi. La frequenza e l’intensità delle calamità sono spesso amplificate da politiche che generano un rapporto inadeguato dell’uomo con l’ambiente fisico che lo circonda.</p>
      <p sl="ro">La prevenzione di simili catastrofi deve essere integrata nelle politiche settoriali pertinenti per la promozione di un’occupazione equilibrata del territorio e di uno sviluppo economico in accordo con la natura. Bisogna creare a livello comunitario un quadro finanziario appropriato per la prevenzione delle catastrofi, che rafforzi gli strumenti esistenti, anche quelli che figurano nelle politiche europee.</p>
    </intervention>
    <intervention id="2-408" speaker_id="96849" name="Alain Cadec" is_mep="True" mode="written">
      <p sl="fr">Nei primi sei anni di esistenza del Fondo di solidarietà dell’Unione europea, sono state presentate 62 richieste di aiuto finanziario; di queste, quasi un terzo riguardavano catastrofi naturali classificate come gravi.</p>
      <p sl="fr">Sono lieto, ad esempio, dell’intervento del Fondo di solidarietà nella mia regione, la Bretagna, a seguito della tempesta Xynthia. La solidarietà europea è fondamentale per gestire al meglio le conseguenze economiche, sociali, ambientali ed umane delle catastrofi naturali.</p>
      <p sl="fr">Il relatore ricorda che la prevenzione delle catastrofi deve essere una priorità nella cooperazione tra gli Stati membri in questo ambito e propone di creare una rete formata dalle autorità nazionali, regionali e locali per lo scambio di buone pratiche sulle misure di prevenzione. Mi unisco al relatore nel chiedere la creazione, a livello europeo, di un quadro finanziario appropriato per la prevenzione delle catastrofi naturali al fine di rafforzare e collegare gli strumenti esistenti.</p>
      <p sl="fr">La politica di coesione svolge un ruolo di primo piano nella prevenzione delle catastrofi e contribuisce di fatto alla diminuzione delle disparità esistenti tra le regioni in materia, in particolare migliorando le capacità di prevenzione dei territori maggiormente a rischio.</p>
    </intervention>
    <intervention id="2-409" speaker_id="96867" name="Maria Da Graça Carvalho" is_mep="True" mode="written">
      <p sl="pt">Abbiamo assistito, con sempre maggiore frequenza, al potere devastante della catastrofi naturali. La presente risoluzione, per la quale ho espresso voto favorevole, segnala diverse importanti azioni, tra le quali la cooperazione tra gli Stati membri nella condivisione di conoscenze pratiche di gestione delle catastrofi, con particolare attenzione all’aspetto della prevenzione. Anche le istituzioni nazionali di ricerca e sviluppo devono essere munite di meccanismi di coordinamento a questo livello.</p>
      <p sl="pt">Sono lieto del riconoscimento delle caratteristiche e dei vincoli naturali delle regioni isolate, a bassa densità demografica e in fase di spopolamento, di montagna e di frontiera, nonché delle regioni periferiche e ultraperiferiche. Di fatto a queste regioni bisogna prestare particolare attenzione.</p>
    </intervention>
    <intervention id="2-410" speaker_id="1892" name="Carlos Coelho" is_mep="True" mode="written">
      <p sl="pt">Negli ultimi decenni, si è registrato un forte aumento della frequenza e della gravità di catastrofi naturali e disastri antropici in seno all’Unione europea. Secondo alcuni dati dell’ONU, la vulnerabilità europea è in aumento, ad esempio, a causa dei cambiamenti climatici, dello sfruttamento intensivo del suolo e dello sviluppo industriale e urbano.</p>
      <p sl="pt">Esistono già diversi strumenti comunitari volti ad affrontare vari aspetti della prevenzione, ma che si sono, tuttavia, dimostrati insufficienti. Il loro livello di attuazione ha lasciato talvolta parecchio a desiderare, il che chiama in causa l’applicazione di un vero approccio strategico dell’Unione in materia di prevenzione delle catastrofi.</p>
      <p sl="pt">Sebbene la responsabilità di proteggere la popolazione e prevenire le calamità spetti anzitutto agli Stati membri, i fenomeni in questione non guardano alle frontiere nazionali e, nella maggior parte dei casi, hanno una dimensione transfrontaliera. È dunque fondamentale promuovere a livello europeo un approccio efficace, basato sulla solidarietà, e non dubito che un approccio proattivo sia più efficace e meno costoso di un approccio basato unicamente sulla reazione alle catastrofi.</p>
      <p sl="pt">È necessario prestare particolare attenzione alla questione dell’aumento delle migrazioni forzate di persone provenienti da aree colpite dal degrado ambientale, poiché questo tipo di rifugiati dovrà beneficiare di tutele e di aiuti finalizzati al reinsediamento.</p>
    </intervention>
    <intervention id="2-411" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ritengo sia necessario che i rappresentanti del settore agricolo abbiamo un ruolo definito nel meccanismo di gestione delle calamità, al fine di valutare la situazione di questo settore e adottare azioni appropriate. Ciò si rende necessario per un coordinamento più efficace delle risorse esistenti, fattore che contribuirà al consolidamento della politica comunitaria e alla sua capacità di fornire risposte immediate.</p>
    </intervention>
    <intervention id="2-412" speaker_id="4335" name="Marielle De Sarnez" is_mep="True" mode="written">
      <p sl="fr">Dopo lo tsunami nell’Oceano Indiano del 2004, il terremoto ad Haiti a gennaio 2010 o la tempesta Xynthia a febbraio, quante altre tragedie dovranno verificarsi prima di ottenere finalmente un approccio comunitario alla prevenzione delle catastrofi naturali? Le calamità naturali e di origine antropica sono sempre più frequenti ed è per questa ragione che bisogna garantire una maggiore efficacia ed un miglior coordinamento delle misure nazionali, nonché una maggiore flessibilità di quelle europee. Al di là della prevenzione, voglio ricordare che abbiamo a disposizione, dal 2006, una relazione del Commissario Barnier per la creazione di una forza di reazione rapida per far fronte alle catastrofi naturali: cosa stiamo aspettando per adottarla? Cosa stiamo aspettando per utilizzarla?</p>
    </intervention>
    <intervention id="2-413" speaker_id="96977" name="Diogo Feio" is_mep="True" mode="written">
      <p sl="pt">Oggi risulta evidente che le catastrofi naturali in Europa si verificano con maggior frequenza e questa situazione richiede che prevenzione, reazione e soluzioni siano concertate a livello europeo. A mio parere, questa collaborazione deve basarsi sulla complementarità tra i livelli di risposta a questi flagelli. Ritengo importante valutare il ricorso al Fondo di solidarietà e il modo in cui esso viene mobilizzato, in modo da rendere questo strumento più flessibile e adeguato alle caratteristiche e alle diversità delle regioni cui si rivolge.</p>
    </intervention>
    <intervention id="2-414" speaker_id="96899" name="José Manuel Fernandes" is_mep="True" mode="written">
      <p sl="pt">Gli Stati membri dell’Unione sono stati colpiti da un crescente numero di catastrofi naturali, molte delle quali di grandi proporzioni. Si noti che, durante i primi sei anni dall’istituzione del Fondo di solidarietà dell’UE, la Commissione ha ricevuto 62 richieste di aiuto finanziario da parte di 21 paesi. Le catastrofi naturali compromettono la biodiversità, incidono sullo sviluppo sostenibile e mettono a rischio la coesione sociale. L’abbandono delle aree rurali e la desertificazione sono tra le cause delle calamità, che a loro volta aggravano questi fenomeni, così come i cambiamenti climatici acuiscono le conseguenze delle catastrofi naturali. La soluzione passa dalla prevenzione e dal sostegno alle regioni più vulnerabili, che devono iscriversi in una logica di cooperazione e coordinamento a livello europeo e in un rafforzamento della solidarietà europea. Per questo motivo sostengo la creazione di un quadro finanziario appropriato per la prevenzione delle catastrofi, che deve rafforzare e privilegiare il collegamento degli strumenti esistenti, quali la politica di coesione, la politica di sviluppo rurale, la politica regionale, il Fondo di solidarietà, il settimo programma quadro e i programmi Life+. Le prossime prospettive finanziarie devono tener conto di questo obiettivo. Sostengo inoltre la necessità di riesaminare il regolamento che istituisce il Fondo di solidarietà, adeguando i criteri di ammissibilità alle caratteristiche di ciascuna regione e tipologia di calamità.</p>
    </intervention>
    <intervention id="2-415" speaker_id="96706" name="João Ferreira" is_mep="True" mode="written">
      <p sl="pt">L’approvazione della relazione in esame assume particolare importanza in un anno in cui diversi paesi europei sono stati colpiti da catastrofi con impatti profondi su popolazioni, territori, economia ed ambiente. Questo fatto ha contribuito a una maggiore percezione da parte del grande pubblico dell’importanza della prevenzione delle calamità e alla consapevolezza diffusa dell’importanza di rafforzarla. Abbiamo recentemente acquisito esperienza da queste catastrofi, dall’analisi delle loro cause e delle loro conseguenze, elementi importanti della relazione in esame.</p>
      <p sl="pt">Abbiamo cercato di inserire nella relazione una vasta gamma di orientamenti e di raccomandazioni che potranno essere applicati alle varie tipologie di calamità; è ora necessario che la Commissione europea e il Consiglio mettano in pratica le misure proposte, accogliendo l’indiscutibile segnale fornito dall’ampio consenso alla relazione, manifestato nel corso della discussione e della votazione.</p>
    </intervention>
    <intervention id="2-416" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="en">Vorrei ringraziare il collega, onorevole Ferreira, per la sua iniziativa di istituire una proposta di risoluzione del Parlamento europeo su una questione di così ampia rilevanza e importanza. Come cittadina polacca, ho vissuto in prima persona i traumatici effetti delle catastrofi naturali (e in particolare delle esondazioni) sul benessere generale del mio paese. Inoltre, come cittadina europea, riconosco l’importanza di un meccanismo di prevenzione europeo basato sulla solidarietà. Permettetemi di cogliere quest’opportunità per sottolineare che disponiamo di strumenti concreti che obbligano gli Stati membri a sviluppare meccanismi di prevenzione contro le catastrofi naturali e, più specificamente, la direttiva sulle alluvioni.</p>
      <p sl="en">Il recente esempio della Polonia illustra le conseguenze di una errata applicazione di questo documento. Le catastrofi naturali non operano discriminazioni e così dovrebbero agire anche la prevenzione e gli strumenti di risposta alle calamità. Ritengo che, quando in gioco ci sono vite umane, oltre che l’ambiente, l’economia e la sicurezza di uno Stato o di una regione, la questione diventi meno politica e più etica. È in quest’ottica che vorrei unirmi agli onorevoli colleghi nell’esprimere voto favorevole a questa proposta di risoluzione.</p>
    </intervention>
    <intervention id="2-417" speaker_id="28208" name="Nathalie Griesbeck" is_mep="True" mode="written">
      <p sl="fr">Incendi in Portogallo, esondazioni in Sassonia, incendi boschivi in Grecia, la tempesta Xynthia nella Francia occidentale: questi ultimi anni ci hanno dimostrato fino a che punto è necessaria una vera strategia europea per le catastrofi naturali e quanto questa sarebbe positiva; una strategia in materia di prevenzione, ma anche di risposta e capacità di reazione dell’Unione europea a fronte di tali calamità. Ho pertanto votato risolutamente a favore di questa relazione, che chiede un approccio europeo comunitario, globale, coordinato ed equilibrato per questo settore, in virtù del principio fondamentale di solidarietà europea. Spero sinceramente che la Commissione presenti quanto prima proposte concrete per rafforzare la cooperazione e gli scambi di pratiche fra gli Stati membri in questo settore, permettere una migliore comunicazione tra le autorità competenti, migliorare le procedure, velocizzare la mobilizzazione del Fondo europeo di solidarietà e, soprattutto, includere la prevenzione delle catastrofi nelle prossime prospettive finanziarie dell’Unione europea.</p>
    </intervention>
    <intervention id="2-418" speaker_id="2338" name="Ian Hudghton" is_mep="True" mode="written">
      <p sl="en">La relazione dell’onorevole Ferreira sottolinea le numerose, potenziali cause di calamità e, di queste, quelle potenzialmente più gravi nel lungo termine sono gli incidenti nucleari. Vaste aree dell’Unione europea stanno ancora subendo le conseguenze del disastro di Chernobyl e personalmente ritengo non esista un’energia nucleare sicura. Diversi governi in tutta Europa stanno costruendo nuove centrali nucleari, aumentando, in questo modo, le possibilità di futuri disastri. Il mio partito e il governo scozzese rimangono fermamente dell’avviso che le nostre necessità energetiche devono essere soddisfatte da energia di provenienza diversa dal nucleare.</p>
    </intervention>
    <intervention id="2-419" speaker_id="96693" name="Juozas Imbrasas" is_mep="True" mode="written">
      <p sl="lt">Mi sono espresso a favore di questa relazione perché, negli ultimi anni, gli Stati membri dell’Unione europea sono stati colpiti da un numero considerevole di calamità, che hanno avuto un notevole e duraturo impatto sull’ambiente, sull’economia e sulle popolazioni. La quantificazione dei danni è quasi sempre difficile, soprattutto se si tiene conto della perdita di vite umane. La relazione sottolinea la necessità di rivedere il regolamento istitutivo del Fondo di solidarietà e ribadisce la necessità di creare un quadro finanziario appropriato alla prevenzione di catastrofi, con risorse finanziarie sufficienti a prevenire e combattere le catastrofi. In questo modo si potrebbero rafforzare e collegare gli strumenti esistenti, quali la politica di coesione, la politica di sviluppo rurale, la politica regionale, il Fondo di solidarietà, il settimo programma quadro e i programmi Life+. La relazione esorta la Commissione a valutare la possibilità di proporre un più sistematico sfruttamento congiunto delle risorse disponibili, al fine di rafforzare l’efficacia dei meccanismi di prevenzione nell’intera Unione europea. Sono lieto di notare che si riconosca finalmente il bisogno di creare un regime assicurativo pubblico europeo per il settore agricolo. La Commissione deve presentare una proposta di sistema assicurativo pubblico europeo per meglio affrontare i rischi e l’instabilità del reddito degli agricoltori connessi alle catastrofi naturali e provocate dall’uomo. Tale sistema deve essere più ambizioso dell’attuale modello, così da evitare una molteplicità di sistemi assicurativi diversi nell’UE con conseguenti forti squilibri tra i redditi degli agricoltori. Reputo urgente anche rendere accessibile in egual misura agli agricoltori di tutti gli Stati membri un sistema minimo di compensazione per le calamità naturali o causate dall’uomo.</p>
    </intervention>
    <intervention id="2-420" speaker_id="96667" name="Alan Kelly" is_mep="True" mode="written">
      <p sl="en">Il quadro europeo di prevenzione delle calamità è estremamente utile nella prevenzione di catastrofi naturali e antropiche. L’Irlanda meridionale ed occidentale è stata vittima di diverse calamità, lo scorso anno, e pertanto la presente iniziativa è di vitale importanza. Plaudo all’attenzione che viene prestata alle attività di formazione e sensibilizzazione e ai piani di rafforzamento degli strumenti di allerta precoce. La relazione pone l’accento sulla prevenzione e sottolinea l’importanza del ruolo delle autorità nazionali, regionali e locali nelle questioni legate alla prevenzione. Poiché queste sono le autorità più vicine all’azione quando si verificano catastrofi naturali o disastri antropici, esse dovrebbero anche assumere un ruolo centrale nella prevenzione degli stessi.</p>
    </intervention>
    <intervention id="2-421" speaker_id="96820" name="Marisa Matias" is_mep="True" mode="written">
      <p sl="pt">I nostri paesi sono stati colpiti da catastrofi con effetti devastanti sulla vita delle comunità e degli ecosistemi. La dimensione di simili calamità riflette, da un lato, la frequenza sempre maggiore di eventi climatici estremi, dall’altro, la presenza di errori umani in seno a un’equilibrata pianificazione territoriale. Nell’evidenziare l’importanza decisiva della prevenzione a livello comunitario e nell’insistere sulla necessità di cooperazione e coordinamento tra gli Stati membri dell’Unione europea, la relazione procede nella giusta direzione.</p>
      <p sl="pt">È altrettanto importante rafforzare la capacità di risposta specifica dell’Unione, soprattutto investendo su strumenti di prevenzione e lotta a livello europeo, che si articolino con quelli degli Stati membri e con le strategie di prevenzione locale e comunitaria. Se vogliamo ottenere i migliori risultati con un utilizzo più intelligente delle risorse, nessun livello di risposta deve essere omesso, in quanto sono complementari fra loro.</p>
    </intervention>
    <intervention id="2-422" speaker_id="4393" name="Mario Mauro" is_mep="True" mode="written">
      <p sl="it">Signor Presidente, onorevoli colleghi, la Relazione sulla comunicazione della Commissione “Un approccio comunitario alla prevenzione delle catastrofi naturali e di origine umana” va accolta favorevolmente senza particolari annotazioni. Un continuo reciproco scambio di informazioni e buone prassi permetterebbe un sicuro miglioramento delle conoscenze scientifiche e migliorerebbe le capacità di intervento di tutti.</p>
      <p sl="it">La cooperazione transfrontaliera a più livelli, come possono essere le macroregioni o le regioni, accrescerebbe l’efficacia dei metodi di prevenzione già esistenti. Fondamentale infine sottolineare l’importanza delle attività di volontariato, per la quale è necessario aumentare la cooperazione tra gli Stati membri.</p>
    </intervention>
    <intervention id="2-423" speaker_id="96978" name="Nuno Melo" is_mep="True" mode="written">
      <p sl="pt">La prevenzione di catastrofi naturali o di disastri antropici deve essere una delle priorità dell’Unione europea, quantunque non si tratti certo di un compito semplice. Ci siamo sempre più resi conto che lo sfruttamento intensivo del suolo, la crescita industriale e urbana disordinata, l’abbandono delle aree rurali, la desertificazione, la maggiore frequenza di eventi climatici estremi ed altre cause ancora rendono gli Stati membri più vulnerabili alle calamità, sia naturali che di origine antropica. Ciò che conta in questa sede è riunire gli sforzi di tutti per combattere i fattori sopraelencati ed evitare che in futuro si ripetano con altrettanta frequenza simili catastrofi, responsabili di ingenti danni materiali della perdita di insostituibili vite umane.</p>
    </intervention>
    <intervention id="2-424" speaker_id="96999" name="Alexander Mirsky" is_mep="True" mode="written">
      <p sl="lv">Ho votato a favore della presente relazione, perché ritengo che la questione della prevenzione delle catastrofi di origine antropica sia di estrema importanza. È fondamentale aumentare i finanziamenti dei programmi volti alla tutela delle risorse naturali in Europa. Boschi, laghi, fiumi: tutto è divenuto un bene commerciale. Oltre a questa relazione, dobbiamo definire un quadro comune dell’Unione europea che limiti l’atteggiamento indifferente dei consumatori verso le risorse umane.</p>
      <p sl="lv">Mi sono scontrato con un simile atteggiamento nella mia patria, a Latgale, dove le distese boschive vengono barbaramente distrutte. Il governo lettone sta “bombardando” i progetti comunitari mirati alla tutela di fiumi e laghi, dato che la legislazione del mio paese permette l’eliminazione di specie ittiche rare, e nessuno se ne assume la responsabilità. Ho espresso voto favorevole nella speranza che questo segnale dell’Unione europea raggiunga il governo lettone.</p>
    </intervention>
    <intervention id="2-425" speaker_id="28255" name="Andreas Mölzer" is_mep="True" mode="written">
      <p sl="de">La maggiore frequenza di condizioni climatiche estreme sta provocando in Europa gravi catastrofi naturali, che colpiscono in modo particolarmente duro le popolazioni rurali. Spetta agli Stati membri mettere a disposizione maggiori risorse per l’assistenza e la prevenzione delle calamità.</p>
      <p sl="de">È importante, soprattutto, assicurare che le vittime ricevano aiuti rapidi, anche finanziari, quando si trovano in difficoltà. La soluzione ideale sarebbe la cooperazione tra tutti gli Stati membri per la condivisione di esperienze e misure pratiche. Mi sono astenuto dal voto perché, a mio avviso, la relazione in esame si esprime in termini troppo generici e non specifica nessuna azione da intraprendere nel concreto.</p>
    </intervention>
    <intervention id="2-426" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ho votato a favore della presente relazione perché le alluvioni che hanno colpito quasi tutta l’Europa, questa primavera e quest’estate, per non parlare delle esondazioni che colpiscono alcuni Stati membri ogni anno, hanno dimostrato l’importanza di prevenire le calamità. Ho votato a favore di questa relazione anche perché attribuisce un ruolo chiave al rapporto tra calamità naturali e agricoltura, proponendo soluzioni basilari ad alcune delle problematiche che stiamo affrontando.</p>
    </intervention>
    <intervention id="2-427" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Negli ultimi anni, gli Stati membri dell’Unione europea sono stati colpiti da catastrofi naturali che hanno avuto esiti tragici. Diversi mesi fa, la Polonia e altri paesi dell’Europa centrale sono stati vittima di una devastante alluvione e non passa mese senza che i media riferiscano di una catastrofe che ha colpito gli abitanti dell’Europa. Nondimeno, dobbiamo sforzarci di pensare a quali passi dobbiamo compiere per prevenire le calamità naturali.</p>
      <p sl="pl">La relazione in esame mostra giustamente che la causa principale di simili catastrofi è l’errato rapporto dell’uomo con l’ambiente naturale che lo circonda. Sono favorevole alla proposta, contenuta nella relazione, di creare un quadro finanziario appropriato a livello comunitario per la prevenzione delle catastrofi di origine antropica. Ritengo inoltre sensata la proposta di rafforzare la cooperazione tra le autorità nazionali, regionali e locali in materia di lotta contro le calamità naturali.</p>
    </intervention>
    <intervention id="2-428" speaker_id="96900" name="Georgios Papanikolaou" is_mep="True" mode="written">
      <p sl="el">Durante la seduta plenaria del Parlamento europeo di quest’oggi, mi sono espresso a favore della relazione relativa alla prevenzione delle catastrofi naturali e di origine umana in seno all’Unione europea. Si tratta di un’iniziativa di particolare rilievo, che compie importanti passi nella prevenzione di incidenti quali incendi boschivi, alluvioni, eventi legati a fenomeni meteorologici estremi o incidenti tecnologici ed industriali. Lo scopo primario è istituire un quadro finanziario appropriato alla prevenzione di calamità, che sia integrato nelle prospettive finanziarie per il 2014-2020 e presti particolare attenzione al sostegno alle regioni europee più isolate e meno densamente popolate. La relazione mira anzitutto a istituire una politica di sviluppo rurale equilibrata, creando un regime assicurativo pubblico europeo per il settore agricolo, in modo da prevenire i problemi legati alla molteplicità di sistemi assicurativi diversi all’interno dell’Unione europea. Al contempo, se vogliamo che gli agricoltori di tutti gli Stati membri possano riprendersi dai danni causati dalle calamità, dobbiamo versare loro una misura minima di compensazione.</p>
    </intervention>
    <intervention id="2-429" speaker_id="38595" name="Rovana Plumb" is_mep="True" mode="written">
      <p sl="ro">Non dobbiamo dimenticare che le calamità tendono a colpire in misura maggiore i più bisognosi, quanti non dispongono delle risorse per proteggere se stessi, le proprie famiglie e i propri beni. Ho votato a favore di questa relazione in quanto è importante e necessario creare un quadro finanziario appropriato a livello europeo per la prevenzione di catastrofi naturali e di origine antropica, che rafforzi e articoli strumenti esistenti, compresi, tra l’altro, quelli in materia di politica di coesione, politica regionale e politica di sviluppo rurale. Il finanziamento dell’Unione europea dovrà privilegiare un insieme di misure di prevenzione, la cui attuazione sarà di competenza degli Stati membri, volto, in linea generale, a correggere situazioni con fattori di rischio, proteggere le aree abitate, monitorare la sicurezza di grandi infrastrutture ed elaborare e sottoporre a revisione norme in materia di sicurezza per l’edilizia e l’utilizzo del suolo.</p>
    </intervention>
    <intervention id="2-430" speaker_id="28406" name="Miguel Portas" is_mep="True" mode="written">
      <p sl="pt">I nostri paesi sono stati colpiti da catastrofi con effetti devastanti sulla vita delle comunità e degli ecosistemi. La dimensione di simili calamità riflette, da un lato, la frequenza sempre maggiore di eventi climatici estremi, dall’altro, la presenza di errori umani in seno a un’equilibrata pianificazione territoriale. Nell’evidenziare l’importanza decisiva della prevenzione a livello comunitario e nell’insistere sulla necessità di cooperazione e coordinamento tra gli Stati membri dell’Unione europea, la relazione procede nella giusta direzione.</p>
      <p sl="pt">È altrettanto importante rafforzare la capacità di risposta specifica dell’Unione, soprattutto investendo su strumenti di prevenzione e lotta a livello europeo, che si articolino con quelli degli Stati membri e con le strategie di prevenzione locale e comunitaria. Se vogliamo ottenere i migliori risultati con un utilizzo più intelligente delle risorse, nessun livello di risposta deve essere omesso, in quanto sono complementari fra loro.</p>
    </intervention>
    <intervention id="2-431" speaker_id="97022" name="Robert Rochefort" is_mep="True" mode="written">
      <p sl="fr">Negli ultimi anni gli Stati membri sono stati colpiti da un numero considerevole di calamità naturali o di origine antropica: incendi, tempeste, inondazioni, siccità e via dicendo. I costi umani, economici e sociali di tali catastrofi, che generalmente hanno carattere transfrontaliero, sono drammatici. Poiché ritengo fondamentale affrontare la prevenzione di simili calamità a livello europeo, sostengo la relazione del collega, onorevole Ferreira. Se è opportuno aumentare la cooperazione tra gli Stati membri e mutualizzare le loro risorse per rafforzare l’efficacia dei meccanismi di prevenzione in tutta l’Unione, è altresì necessario migliorare l’inclusione trasversale della prevenzione nelle varie politiche comunitarie. Inoltre, bisogna incoraggiare un maggior coordinamento e una maggiore cooperazione tra gli Stati membri per quanto attiene la ricerca e lo sviluppo in materia di prevenzione delle catastrofi naturali o di origine antropica.</p>
    </intervention>
    <intervention id="2-432" speaker_id="28409" name="Raül Romeva i Rueda" is_mep="True" mode="written">
      <p sl="en">Noi verdi abbiamo sostenuto questa relazione in quanto sottolinea che le catastrofi naturali e di origine antropica possono avere conseguenze molto gravi per lo sviluppo economico e sociale di regioni e Stati membri e precisa che il principale obiettivo della prevenzione delle calamità è salvaguardare la vita dell’uomo, la sicurezza e l’integrità fisica dei singoli, i diritti umani fondamentali, l’ambiente, le infrastrutture economiche e sociali, tra cui le strutture di base, l’edilizia abitativa, le comunicazioni, i trasporti e il patrimonio culturale. Il testo sottolinea che un approccio proattivo è più efficace e meno costoso di un approccio basato unicamente sulla reazione alle catastrofi, partendo dalla considerazione che una buona conoscenza del contesto geografico, economico e sociale locale sia fondamentale nella prevenzione di calamità naturali e di origine antropica.</p>
    </intervention>
    <intervention id="2-433" speaker_id="97196" name="Oreste Rossi" is_mep="True" mode="written">
      <p sl="it">Fermo restando che gli Stati membri sono i primi e principali responsabili per la protezione civile e la prevenzione della calamità, siamo in accordo con l’impostazione del relatore in quanto auspica un migliore coordinamento e una maggiore cooperazione, nel rispetto del principio di sussidiarietà, tra autorità locali, regionali e nazionali.</p>
      <p sl="it">L’obiettivo primario dell’approccio comunitario dovrà comprendere la diminuzione delle disparità esistenti tra regioni e Stati membri. Inoltre é indispensabile affrontare la prevenzione in materia trasversale alle diverse politiche dell’unione, anche mediante l’istituzione di un piano finanziario adeguato.</p>
    </intervention>
    <intervention id="2-434" speaker_id="96789" name="Joanna Senyszyn" is_mep="True" mode="written">
      <p sl="pl">Ho sostenuto la risoluzione sulla comunicazione della Commissione “Un approccio comunitario alla prevenzione delle catastrofi naturali e di origine umana”. Quest’anno, l’Europa ha subito severe ghiacciate, alluvioni, ondate di calore tropicale e tornado. Ne hanno sofferto milioni di europei, ma eventi simili si verificheranno ancora in futuro. A fronte di queste calamità sempre più frequenti, la cooperazione facoltativa tra gli Stati membri e l’aiuto temporaneo dell’Unione europea nel prevenire, reagire e affrontare gli effetti di simili disastri non bastano più: abbiamo bisogno di una strategia globale comunitaria, nell’ambito della quale introdurre un protocollo di misure uniformi per far fronte a particolari tipologie di calamità, specialmente quelle che si verificano con maggior frequenza (incendi boschivi, alluvioni e siccità).</p>
      <p sl="pl">La solidarietà tra paesi è fondamentale ed è necessario prestare particolare attenzione alle regioni meno privilegiate in termini di ubicazione geografica, densità demografica e condizioni economiche e sociali. Tale strategia deve trovare corrispondenza nel nuovo quadro finanziario 2014-2020. In un simile contesto, è importante collegare gli strumenti esistenti, quali la politica di coesione, la politica di sviluppo rurale, la politica regionale, il Fondo di solidarietà, il settimo programma quadro e i programmi Life+. Facendo seguito a precedenti risoluzioni del Parlamento europeo, bisognerebbe valutare l’istituzione di un Osservatorio europeo sulla siccità e sviluppare un’iniziativa specifica nel settore della tutela delle zone boschive e della protezione dagli incendi. Rinnovo il mio appello al Parlamento e alla Commissione per la redazione tempestiva di una nuova proposta volta a una maggiore semplificazione delle norme amministrative e a una maggiore flessibilità del Fondo di solidarietà dell’Unione europea.</p>
    </intervention>
    <intervention id="2-435" speaker_id="96821" name="Rui Tavares" is_mep="True" mode="written">
      <p sl="pt">I nostri paesi sono stati colpiti da catastrofi che hanno avuto ripercussioni devastanti sulla vita delle comunità e degli ecosistemi. La dimensione di simili calamità riflette, da un lato, la frequenza sempre maggiore di eventi climatici estremi, dall’altro, la presenza di errori umani in seno a un’equilibrata pianificazione territoriale.</p>
      <p sl="pt">Nell’evidenziare l’importanza decisiva della prevenzione a livello comunitario e nell’insistere sulla necessità di cooperazione e coordinamento tra gli Stati membri dell’Unione europea, la relazione procede nella giusta direzione.</p>
      <p sl="pt">È altrettanto importante rafforzare la capacità di risposta specifica dell’Unione, soprattutto investendo su strumenti di prevenzione e lotta a livello europeo, che si articolino con quelli degli Stati membri e con le strategie di prevenzione locale e comunitaria. Se vogliamo ottenere i migliori risultati con un utilizzo più intelligente delle risorse, nessun livello di risposta deve essere omesso, in quanto sono complementari fra loro.</p>
    </intervention>
    <intervention id="2-436" speaker_id="96974" name="Nuno Teixeira" is_mep="True" mode="written">
      <p sl="pt">Se è vero che la responsabilità della prevenzione e gestione delle catastrofi è innanzi tutto degli Stati membri, ritengo che le istituzioni europee debbano promuoverne la cooperazione attraverso la sistematizzazione e ottimizzazione delle risorse disponibili e una maggior complementarità delle azioni, a livello comunitario e regionale.</p>
      <p sl="pt">Tale strategia deve mirare alla riduzione delle differenze tra regioni in termini di capacità di protezione della popolazione, investimento nella ricerca, prevenzione, anticipazione e risoluzione dei fenomeni, con particolare attenzione alle regioni ultraperiferiche. Queste regioni, che molto spesso affrontano un insieme di rischi legate ai propri vincoli naturali, come nel caso di Madeira, devono poter ricorrere, in caso di calamità, ai vari strumenti finanziari della politica di coesione e le relative condizioni di accessibilità devono essere rese più flessibili.</p>
      <p sl="pt">Mi sembra evidente che il Fondo di solidarietà deve essere riesaminato per garantire una maggior rapidità di mobilizzazione e una minore rigidità dei criteri di ammissibilità. La relazione in esame, che ho sostenuto, riflette tali preoccupazioni. Vorrei ricordare le vittime della gravissima catastrofe naturale verificatasi a Madeira a febbraio 2010 e i loro familiari e ribadire l’estrema urgenza di attivare il Fondo di solidarietà per la ricostruzione dell’isola.</p>
    </intervention>
    <intervention id="2-437" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ho votato a favore della risoluzione del Parlamento europeo su un approccio comunitario alla prevenzione delle catastrofi naturali e di origine umana perché credo sia fondamentale che l’Unione europea intervenga in questo settore. È necessario investire in misure di prevenzione delle calamità, in quanto sono decisamente meno costose delle misure necessarie per rimediare in seguito.</p>
      <p sl="ro">Considerata la dimensione transfrontaliera delle catastrofi, come nel caso delle esondazioni del 2002, degli incendi boschivi del 2007 e delle alluvioni di quest’estate, necessitiamo di un pacchetto di strumenti efficaci per prevenire, intervenire e mitigare gli effetti delle calamità. Le misure specifiche previste dalla Commissione mirano a identificare aree a rischio e ripristinare condizioni naturali nei letti dei fiumi, recuperare e proteggere i bacini idrografici, le zone umide e i relativi ecosistemi, pulire e riordinare i boschi, promuovere il rimboschimento, proteggere e difendere i litorali, prevenire e mitigare gli effetti dei terremoti e stilare una lista di buone pratiche volte a facilitare lo scambio di informazioni tra i soggetti coinvolti.</p>
      <p sl="ro">Per migliorare l’efficacia degli strumenti dell’attuale politica di prevenzione delle catastrofi è fondamentale aumentare la flessibilità delle procedure e la rapidità di accesso al Fondo di solidarietà dell’Unione europea in modo che le risorse richieste raggiungano quanto prima le popolazioni colpite.</p>
    </intervention>
    <intervention id="2-439" speaker_id="96702" name="Elena Oana Antonescu" is_mep="True" mode="written">
      <p sl="ro">Ho votato a favore della presente relazione poiché ritengo necessario porre maggiore enfasi sui sistemi di protezione sociale volti a prevenire la povertà e affrontare i disagi sociali, contribuendo così a stabilizzare l'economia e a mantenere e promuovere l'occupabilità. La priorità deve essere attribuita al sostegno dei fabbisogni sociali di base, alla promozione della protezione dei bambini e delle donne vulnerabili duramente colpiti dalla crisi, dei giovani a rischio, dei lavoratori a basso reddito, non qualificati e migranti, dei lavoratori rurali e delle persone diversamente abili.</p>
    </intervention>
    <intervention id="2-440" speaker_id="28114" name="Liam Aylward" is_mep="True" mode="written">
      <p sl="ga">Desidero esprimere il mio sostegno all’appello rivolto ai paesi in via di sviluppo contenuto nella presente relazione, affinché sottoscrivano l'Agenda per il lavoro dignitoso dell'Organizzazione internazionale del lavoro (OIL) e affinché venga data attuazione al diritto alla libertà dal lavoro forzato dal lavoro minorile, senza eccezioni.</p>
      <p sl="ga">Si stima che il lavoro minorile interessi 218 milioni di bambini in tutto il mondo, di cui 126 milioni impegnati in lavori pericolosi. La povertà sarà conseguenza diretta dell’impossibilità di accesso all’istruzione per tutti quei minori che vengono costretti a lavorare contro la loro volontà. È quindi necessario adottare misure efficaci che promuovano la lotta al lavoro minorile, allo scopo di creare al suo posto occupazione per gli adulti e permettere ai minori di ricevere un'istruzione adeguata.</p>
      <p sl="ga">La comunità internazionale deve impegnarsi al massimo per debellare la piaga del lavoro minorile tramite un’azione mirata e precisa.</p>
      <p sl="ga">Condivido inoltre quanto affermato nella relazione circa la necessità di soddisfare i bisogni di base della popolazione nei paesi in via di sviluppo, nonché la priorità attribuita alla sicurezza alimentare e all’accesso all’acqua potabile.</p>
    </intervention>
    <intervention id="2-441" speaker_id="96680" name="Zigmantas Balčytis" is_mep="True" mode="written">
      <p sl="lt">Concordo pienamente con la presente relazione: ridurre la povertà nei paesi in via di sviluppo richiede la creazione non soltanto di mera occupazione, bensì di nuovi posti di lavoro sostenibili. A tale scopo è necessario promuovere il coordinamento delle politiche macroeconomiche, concentrandosi sulla stabilità della produzione, dei redditi e dell'occupazione reali. Piccole e medie imprese, in particolare nel settore agricolo, necessitano di finanziamenti adeguati, come ad esempio microcrediti, microassicurazioni e finanziamenti pubblici. Si esortano Commissione e i paesi donatori ad indagare approfonditamente sulle possibilità esistenti in materia di fonti innovative e aggiuntive di finanziamenti allo sviluppo; al contempo è necessario identificare nuove fonti di reddito, che consentano ai paesi in via di sviluppo di diversificare e di attuare programmi di spesa efficaci, concreti e operativi. È inoltre fondamentale rivolgere maggiore attenzione ad uno dei problemi più gravi che affliggono i paesi in via di sviluppo: la lotta al lavoro minorile e la possibilità per tutti i minori di accedere all’istruzione elementare. Tutto questo sarà possibile solamente dando attuazione al diritto alla libertà dal lavoro forzato.</p>
    </intervention>
    <intervention id="2-442" speaker_id="96846" name="George Becali" is_mep="True" mode="written">
      <p sl="ro">Ho espresso il mio sostegno e il mio voto favorevole alla presente relazione. La lotta alla povertà è uno degli obblighi sanciti dal trattato UE. I paesi in via di sviluppo devono affrontare enormi sfide a livello sociale e sono convinto che i governi debbano attribuire la priorità alla protezione dei bambini, delle donne vulnerabili, dei lavoratori rurali e delle persone diversamente abili. Sostengo inoltre la richiesta che i bilanci nazionali dei paesi in via di sviluppo e gli aiuti europei allo sviluppo prevedano che almeno il 20 per cento della spesa venga devoluto alla sanità e all'istruzione di base.</p>
    </intervention>
    <intervention id="2-443" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Mi sono espressa a favore della presente relazione, che contiene l’appello del Parlamento europeo alla riduzione della povertà nei paesi in via di sviluppo, dove fame, malnutrizione e esclusione dall’accesso al cibo e ai servizi pubblici di base colpiscono milioni di persone.</p>
      <p sl="lt">Un ulteriore problema in questi paesi è che la maggioranza della popolazione non gode di una protezione sociale adeguata, sebbene i relativi sistemi si siano dimostrati strumenti efficaci per la riduzione della povertà e per la coesione sociale.</p>
      <p sl="lt">Desidero insistere sul problema del lavoro minorile, in quanto rappresenta uno dei maggiori ostacoli all’istruzione elementare universale e alla riduzione della povertà, e mina la sana educazione e la necessaria istruzione dei bambini.</p>
      <p sl="lt">Condivido quindi l’appello del Parlamento affinché si promuovano i sussidi all’istruzione e vengano attuate le disposizioni sul lavoro minorile mediante il rafforzamento della task force comune sul lavoro minorile e l’istruzione per tutti. È fondamentale, inoltre, che la comunità internazionale, tutti gli Stati interessati e l'Unione europea facciano quanto prima tutto il possibile per debellare il lavoro minorile. Infine, le strategie per lo sviluppo, nella loro totalità, dovrebbero dedicare maggiore attenzione ai soggetti più vulnerabili ed emarginati, soprattutto donne, bambini, anziani e persone diversamente abili.</p>
    </intervention>
    <intervention id="2-444" speaker_id="96849" name="Alain Cadec" is_mep="True" mode="written">
      <p sl="fr">In questo momento a New York è in corso un vertice internazionale sul raggiungimento degli obiettivi di sviluppo del Millennio. Considerando che il Parlamento europeo ha adottato la relazione sulla riduzione della povertà nei paesi in via di sviluppo, ritengo che questa sia l’occasione giusta per sottolineare l’importanza del ruolo che il microcredito può svolgere in questo ambito. Il microcredito prevede lo stanziamento di piccole somme di denaro a quegli imprenditori che non hanno sufficienti credenziali per accedere ai prestiti presso banche convenzionali. Nei paesi in via di sviluppo il microcredito contribuisce alla realizzazione di un grande numero di microprogetti che promuovono la creazione di ricchezza e, dunque, di sviluppo. Il finanziamento di base di questi progetti coinvolge gli attori locali e permette di creare una rete economica nei paesi interessati, che si possono in questo modo assumere la responsabilità del proprio sviluppo e di emanciparsi, anche solo parzialmente, dagli aiuti allo sviluppo convenzionali. Inoltre, interessando aree molto varie, tra cui i settori agricolo, manifatturiero e dell’economia sociale, il microcredito favorisce un impatto tangibile sullo sviluppo locale. Invito dunque la Commissione europea e gli Stati membri a tenere in maggiore considerazione questo mezzo responsabile di aiuto allo sviluppo.</p>
    </intervention>
    <intervention id="2-445" speaker_id="96867" name="Maria Da Graça Carvalho" is_mep="True" mode="written">
      <p sl="pt">Affinché i paesi in via di sviluppo possano affrontare la piaga della povertà, è necessario che vi siano delle condizioni economiche adeguate. La presente relazione ribadisce la necessità di rendere le procedure meno burocratiche, incoraggiare e promuovere il risparmio e l’accesso al credito e consolidare l’integrazione a livello regionale. Riafferma altresì come priorità il coinvolgimento delle organizzazioni della società civile nel processo di formulazione e monitoraggio delle politiche pubbliche, rinforzando sia il ruolo degli organi di rappresentanza, sia la condizione giuridica e sociale delle donne. Le politiche di occupazione dovrebbero prevedere investimenti nel “lavoro verde” e nell’industria verde, ad esempio sviluppando le fonti di energia rinnovabili e l’efficienza energetica. Infine, tra le sfide per i paesi donatori, la relazione sottolinea la necessità di semplificare l’architettura e le procedure di sussidio, nonché l’introduzione di fonti di finanziamento innovative. Considero entrambe le questioni di fondamentale importanza.</p>
    </intervention>
    <intervention id="2-446" speaker_id="96775" name="Lara Comi" is_mep="True" mode="written">
      <p sl="it">Signor Presidente, onorevoli colleghi, le cifre diffuse dagli istituti competenti sulla povertà e sulla malnutrizione non possono essere considerate solo come dei numeri. Dietro quelle percentuali e quei valori assoluti vi sono individui che faticano a sbarcare il lunario o soffrono di gravi patologie dovute alla nutrizione scarsa o di cattiva qualità.</p>
      <p sl="it">L'impegno della riduzione della povertà va assunto con la massima responsabilità e non può ridursi ad una serie di slogan e di luoghi comuni. Bisogna studiare a fondo i problemi e trovare delle soluzioni che mettano d'accordo gli interessi dei paesi meno sviluppati con quelli sviluppati, gli interessi delle imprese e quelli dei consumatori, gli industriali e gli agricoltori, e tutte le categorie coinvolte. Non è certo tarpando le proprie ali che si permette agli altri di volare, ma assumendosi oneri proporzionati alla propria forza e alle proprie capacità. Pertanto è importante mostrare le buone pratiche dell'economia di mercato per innescare meccanismi di crescita e di sviluppo, ma allo stesso tempo fornire i giusti incentivi e la giusta formazione per uscire dalla trappola della povertà.</p>
    </intervention>
    <intervention id="2-447" speaker_id="33997" name="Corina Creţu" is_mep="True" mode="written">
      <p sl="ro">Per la prima volta a memoria d’uomo il numero delle persone che soffrono la fame è salito a un miliardo; soltanto quest’anno ben 64 milioni di persone sono andate ad ingrossare le fila quanti soffrono di fame estrema. Questa realtà ci chiama a concentrarci sulla creazione di posti di lavoro nei paesi in via di sviluppo, poiché solo in questo modo povertà ed esclusione sociale possono essere eliminate. A tale scopo è necessario adottare un approccio più coerente per promuovere l’istruzione ed arginare l’esodo di forza lavoro qualificata. La recente crisi dei prezzi alimentari ha riportato l’attenzione sulla tensione dovuta alla mancanza di sicurezza alimentare nei paesi poveri. È pertanto fondamentale riconoscere la cruciale importanza del settore agricolo, che, nei paesi in via di sviluppo, rappresenta attualmente l’unica fonte di sostentamento per la maggioranza della popolazione, concentrata per il 75 per cento nelle aree rurali.</p>
    </intervention>
    <intervention id="2-448" speaker_id="1289" name="Proinsias De Rossa" is_mep="True" mode="written">
      <p sl="en">Sono a favore della presente relazione, che fornisce un quadro delle maggiori sfide per la creazione di posti di lavoro e la riduzione della povertà, mentre si avvicina la scadenza per il raggiungimento degli obiettivi di sviluppo del Millennio. Si rinnova così l’appello agli Stati membri dell’Unione europea, affinché onorino i propri impegni di spesa relativi agli aiuti. Si fa riferimento anche all’importanza della governance e della costruzione di capacità, promuovendo al contempo una maggiore partecipazione di tutte le parti coinvolte. La relazione include anche un riferimento all’assistenza alle piccole e medie imprese (PMI) nei paesi in via di sviluppo, attraverso la creazione di infrastrutture e il trasferimento di tecnologie, per creare non soltanto occupazione, ma posti di lavoro di qualità. È opportuno che i paesi in via di sviluppo sottoscrivano l'Agenda per il lavoro dignitoso dell'OIL e l’iniziativa delle Nazioni Unite per una base minima di protezione sociale (Social Protection Floor), in modo da assicurare norme lavorative soddisfacenti ed elevati livelli di protezione sociale, anche per le persone più povere ed emarginate. È necessario prestare particolare attenzione alla lotta al lavoro minorile. La presente relazione chiede infine accesso completo e libero ai sistemi scolastici, ovvero all’istruzione elementare, secondaria e professionale, affinché la popolazione locale possa acquisire le competenze necessarie per un lavoro qualificato. Senza istruzione, infatti, i minori sono condannati a una vita di stenti e l’economia alla stagnazione.</p>
    </intervention>
    <intervention id="2-449" speaker_id="96914" name="Anne Delvaux" is_mep="True" mode="written">
      <p sl="fr">La relazione su cui ci siamo espressi oggi sottolinea l’importanza per i paesi in via di sviluppo dell’applicazione di standard lavorativi internazionali nonché delle azioni volte a garantire l’accesso a finanziamenti adeguati per le microimprese, in particolare nel settore agricolo, a promuovere la lotta alla corruzione e sensibilizzare le parti sociali in merito allo sviluppo economico.</p>
      <p sl="fr">La relazione sancisce inoltre l’accesso universale all’istruzione, poiché lo sviluppo delle risorse umane, indispensabile per la creazione di posti di lavoro, deve diventare parte integrante di tutte le strategie di sviluppo. Per quanto riguarda i paesi donatori, la relazione esorta ad onorare l’impegno relativo agli aiuti allo sviluppo, ovvero lo stanziamento dello 0,7 per cento del PIL entro il 2015, e ribadisce la necessità di coordinamento tra Commissione e Stati membri in merito alle politiche allo sviluppo.</p>
      <p sl="fr">Desidero ricordare che, secondo le stime della Banca mondiale, nel 2005 ben 1,4 miliardi di persone vivevano in condizioni di povertà estrema, ovvero con meno di 1,25 dollari al giorno. I dati si riferiscono principalmente all’Africa sub-sahariana (51 per cento), seguita dall’Asia meridionale (40,3 per cento). A questi si aggiungono i 2,5 miliardi di persone che vivono in condizioni di cosiddetta povertà moderata, ovvero con meno di 2 dollari al giorno.</p>
    </intervention>
    <intervention id="2-450" speaker_id="4318" name="Harlem Désir" is_mep="True" mode="written">
      <p sl="fr">Si è aperto ieri il vertice delle Nazioni Unite sulla realizzazione degli obiettivi di sviluppo del Millennio. Nonostante i progressi compiuti, il traguardo relativo alla riduzione della povertà entro il 2015 è ancora lontano.</p>
      <p sl="fr">La realizzazione di tali obiettivi impone innanzi tutto la creazione di posti di lavoro nei paesi in via di sviluppo. Secondo una recente relazione congiunta dell’FMI e dell’OIL, attualmente in tutto il mondo si contano oltre 210 milioni di disoccupati, a seguito della crisi economica che, dal 2008 ad oggi, ha causato la perdita di 30 milioni di posti di lavoro. L’OIL esorta a considerare l’occupazione non più come il risultato collaterale di altre politiche, ma come un obiettivo primario e un pilastro delle strategie di crescita.</p>
      <p sl="fr">Sviluppo sostenibile, promozione dell’occupazione e di condizioni di lavoro dignitose richiedono una diversificazione dell’economia, l’adeguamento agli standard dell’OIL, il diritto universale alla protezione sociale, investimenti nei servizi pubblici e sostegno dei fabbisogni di base, come accesso all’acqua, alla salute ed alla sicurezza alimentare. Un aumento dell’occupazione costituisce un ulteriore requisito di stabilità e consolidamento della democrazia. Tutto questo è l’essenza della relazione Theocharous.</p>
    </intervention>
    <intervention id="2-451" speaker_id="28310" name="Edite Estrela" is_mep="True" mode="written">
      <p sl="pt">Mi sono espressa a favore della presente relazione, in quanto promuove il rafforzamento della condizione giuridica e sociale delle donne, per prevenire qualsiasi forma di discriminazione e sfruttamento del potenziale femminile nello sviluppo economico e sociale dei paesi in via di sviluppo. Perseguire la parità di genere significa garantire il progresso economico in questi paesi. È fondamentale, inoltre, garantire che l'accesso all’istruzione di base ed alla sanità pubblica sia alla base delle politiche allo sviluppo. L'attuale crisi economica non giustifica alcuna riduzione degli aiuti internazionali in questi settori.</p>
    </intervention>
    <intervention id="2-452" speaker_id="96977" name="Diogo Feio" is_mep="True" mode="written">
      <p sl="pt">Non si può trattare quest’argomento senza fare riferimento al ruolo fondamentale che l’Unione europea svolge nell’erogazione di aiuti ai paesi in via di sviluppo. Nonostante gli sforzi compiuti, rimane ancora molto da fare, mentre povertà e disoccupazione continuano innegabilmente ad affliggere questi paesi. Una volta conquistata l’indipendenza, i leader di molti paesi in via di sviluppo si sono scagliati contro di noi con invettive antieuropee, ma è evidente che le loro argomentazioni risultano oggi piuttosto antiquate. Purtroppo le informazioni che ci giungono dai paesi in questione riguardo al livello di corruzione e il rispetto dei diritti umani, della libertà e della protezione sono scoraggianti.</p>
      <p sl="pt">Mantenendo il livello attuale di aiuti e battendosi per l’adozione delle migliori pratiche, l’Unione fa la cosa giusta. Non è il momento di scendere a compromessi, né di trattare con quanti traggono profitto dalla sofferenza altrui.</p>
    </intervention>
    <intervention id="2-453" speaker_id="96899" name="José Manuel Fernandes" is_mep="True" mode="written">
      <p sl="pt">La lotta contro la povertà e l’esclusione sociale richiede un chiaro impegno alla piena realizzazione dell’essere umano in quanto tale e all’adozione di una prospettiva morale per quanto concerne le relazioni economiche e di potere. È necessario promuovere una più ampia definizione di povertà, che comprenda il disagio, l'esclusione sociale e la mancanza di partecipazione, secondo quanto suggerito nella relazione delle Nazioni Unite dal titolo “Rethinking Poverty – Report on the World Social Situation 2010” (ripensare la povertà – relazione 2010 sulla situazione sociale mondiale). I governi dei paesi in via di sviluppo devono diversificare le proprie economie, perseguendo uno sviluppo sostenibile e favorendo le imprese (in particolare le piccole e medie imprese), combattendo corruzione ed eccessiva burocrazia. I paesi donatori e i partner, a loro volta, hanno il compito di garantire che l'agricoltura, e in particolar modo le piccole aziende agricole e le agroindustrie piccole, medie ed ecocompatibili, abbiano la priorità nell'agenda dello sviluppo. È altresì fondamentale l’impegno nel campo dell’istruzione e della formazione professionale, contro il lavoro minorile e a favore dell’istituzione di standard lavorativi soddisfacenti e di una maggiore estensione della protezione sociale. Il lavoro minorile rappresenta infatti uno dei principali ostacoli all’istruzione elementare universale e alla riduzione della povertà. È d’obbligo, quindi, promuovere coordinamento e allineamento tra le agenzie, e all’interno di esse, nelle politiche relative al lavoro minorile e agli aiuti all’istruzione. Infine un maggiore impegno volto a garantire la parità di genere è, a mio avviso, prioritario.</p>
    </intervention>
    <intervention id="2-454" speaker_id="96706" name="João Ferreira" is_mep="True" mode="written">
      <p sl="pt">La versione finale della presente relazione contiene punti negativi e positivi, che si contraddicono a vicenda.</p>
      <p sl="pt">La prima contraddizione si trova già nella parte iniziale, in cui si subordina una crescita economica robusta e sostenibile alle esigenze del mondo degli affari. La ragione alla base della crescita economica va ricercata nella persona; sono i lavoratori a creare ricchezza e crescita economica e pertanto la produzione deve essere modellata su di loro e sulle loro esigenze a livello sociale, e non certo in base al profitto. L’approccio contrario genera povertà e disoccupazione, che si presume la relazione voglia combattere.</p>
      <p sl="pt">Risulta tuttavia positivo il suggerimento di una rivalutazione delle politiche di privatizzazione riguardanti i servizi pubblici come l'acqua, le reti fognarie e i servizi di interesse generale, il sostegno del settore terziario e la necessità di eliminare i paradisi fiscali.</p>
      <p sl="pt">A nostro avviso sarà possibile realizzare gli obiettivi qui proposti soltanto attraverso una revisione dei rapporti economici e commerciali, abbandonando immediatamente ogni istanza neoliberalista e cessando gli accordi di liberalizzazione sanciti dall’Organizzazione mondiale del commercio o gli accordi di libero scambio, esistenti o in corso di trattativa. Ulteriori condizioni necessarie sono la cancellazione del debito estero e del servizio di debito dei paesi in via di sviluppo, nonché l’abolizione delle politiche di adeguamento strutturale imposte dagli istituti finanziari mondiali.</p>
    </intervention>
    <intervention id="2-455" speaker_id="2338" name="Ian Hudghton" is_mep="True" mode="written">
      <p sl="en">Tra gli aspetti positivi della relazione in merito ai paesi in via di sviluppo vi è la rivalutazione delle politiche di privatizzazione, in particolare per quanto concerne i servizi pubblici, come l’acqua e la sanità. Una simile rivalutazione andrebbe applicata anche ai paesi sviluppati: l’acqua è un bene estremamente prezioso, tanto che dovrebbe esistere esclusivamente per l’interesse pubblico e non per il profitto privato.</p>
    </intervention>
    <intervention id="2-456" speaker_id="96693" name="Juozas Imbrasas" is_mep="True" mode="written">
      <p sl="lt">Mi sono espresso a favore della presente relazione, in quanto la riduzione della povertà e la creazione di posti di lavoro sono le maggiori sfide che il mondo odierno si trova ad affrontare. Sono altresì requisiti per uno sviluppo equilibrato e per la crescita economica, specialmente nei paesi in via di sviluppo. Sono lieto che si faccia riferimento alla necessità di ripensare le politiche di privatizzazione, in particolare in ambiti come lo smaltimento e la gestione dei rifiuti, l’acqua, i sistemi di riscaldamento, il mantenimento della proprietà ed altri servizi fondamentali a livello sociale. L’erogazione di tali servizi deve avvenire sotto l’attento controllo di enti pubblici e governi e l’accesso deve essere quantitativamente e qualitativamente equo, senza distinzioni sulla base del reddito o dell’appartenenza a un determinato gruppo sociale. La crescente privatizzazione di istituzioni preposte all’erogazione dei servizi pubblici è fonte di grande preoccupazione, come dimostra il caso di Vilnius. È facile smantellare i servizi esistenti e le infrastrutture degli erogatori, ma cosa accade quando si interrompe la fornitura di un determinato servizio, o la si mantiene, ma ad un prezzo altamente inflazionato? Le parti interessate mirano a dimostrare che lo Stato o l’ente pubblico responsabile di un determinato servizio non è in grado di erogarlo in modo efficiente, come invece saprebbe fare un’impresa privata, e a quel punto scatta la privatizzazione. Chi può dire di non avere toccato con mano questa situazione? I servizi pubblici sono un bene troppo sensibile e universalmente prezioso perché possano essere ceduti a privati. La loro tutela e il loro sviluppo devono essere prioritari.</p>
    </intervention>
    <intervention id="2-457" speaker_id="96667" name="Alan Kelly" is_mep="True" mode="written">
      <p sl="en">La presente relazione delinea le principali sfide per la creazione di posti di lavoro e per la riduzione della povertà nel contesto della crisi finanziaria. Il testo richiede che gli Stati membri dell’Unione europea onorino gli impegni di spesa per aiuti assunti nell’ambito della realizzazione degli obiettivi di sviluppo del Millennio. La relazione promuove altresì una maggiore partecipazione da parte dei grandi portatori di interesse alla proprietà fondiaria su bassa scala, contestualmente ad un rinnovato sostegno alle piccole e medie imprese (PMI) dei paesi in via di sviluppo, mediante la creazione di infrastrutture ed il trasferimento di tecnologie.</p>
    </intervention>
    <intervention id="2-458" speaker_id="96882" name="Elisabeth Köstinger" is_mep="True" mode="written">
      <p sl="de">L’Unione europea ha il dovere di dare nuovo slancio alla lotta globale contro la fame e la povertà, poiché a livello mondiale le persone che vivono in condizioni di povertà estrema sono ormai quasi 1,4 miliardi. Le cause sono molteplici. È però triste che, a causa della situazione politica, delle carenze negli ambiti di democrazia e stato di diritto, e degli svantaggi legati alla posizione geografica, i paesi in via di sviluppo si trovino nell’impossibilità di cogliere le opportunità che si presentano loro. Affinché gli aiuti allo sviluppo siano davvero efficaci, è necessario agire mirando alla radice del problema. La presente relazione sottolinea l’importanza di promuovere il settore manifatturiero e ridurre l’eccessiva burocrazia e la corruzione nei paesi in via di sviluppo, promuovendo l’istruzione, implementando gli standard internazionali a livello sociale e di produzione, ed istituendo strumenti di finanziamento per le microimprese, in particolare nel settore agricolo. La sicurezza alimentare è vitale per ogni paese e per la sua popolazione: uno Stato in grado di provvedere alla propria popolazione è più autonomo e può ridurre il potenziale di conflitto. A questo scopo è necessario un requisito fondamentale: il mantenimento e la promozione della produzione agricola, nonché la protezione del suolo e delle risorse idriche.</p>
    </intervention>
    <intervention id="2-459" speaker_id="96823" name="Petru Constantin Luhan" is_mep="True" mode="written">
      <p sl="ro">Mi sono espresso a favore della presente relazione in quanto ritengo che la riduzione della povertà richieda non soltanto la generazione di occupazione, ma anche la creazione di posti di lavoro qualificati. Le piccole imprese e le microimprese, in particolare nel settore agricolo, necessitano di finanziamenti adeguati e microcredito per mantenere i posti di lavoro esistenti e crearne di nuovi.</p>
      <p sl="ro">A questo proposito, desidero esprimere il mio sostegno alla richiesta rivolta alla Commissione ed agli Stati membri di aumentare il sostegno finanziario pubblico a piccole imprese e microimprese e agli agricoltori dei paesi in via di sviluppo, come richiesto dal Patto globale per l'occupazione dell'OIL.</p>
    </intervention>
    <intervention id="2-460" speaker_id="4393" name="Mario Mauro" is_mep="True" mode="written">
      <p sl="it">Signor Presidente, onorevoli colleghi, accolgo favorevolmente la relazione sulla riduzione della povertà e la creazione di posti di lavoro nei paesi in via di sviluppo, soprattutto per l’incentivo a riconoscere il contributo dell'economia sociale, per esempio delle cooperative, alla creazione di posti di lavoro e alla promozione di un lavoro dignitoso nei paesi in via di sviluppo e a includere l'economia sociale nei programmi di sviluppo e nelle strategie di cooperazione dell'UE.</p>
      <p sl="it">È importante inoltre che i paesi in via di sviluppo partecipino all’agenda per il lavoro dignitoso dell’OIL affinché finalmente i lavoratori di questi paesi possano godere di standard lavorativi adeguati.</p>
      <p sl="it">È urgente fermare la folle corsa allo sfruttamento del lavoro minorile e promuovere al contrario l’istruzione come fondamento per il futuro delle nuove generazioni.</p>
    </intervention>
    <intervention id="2-461" speaker_id="96742" name="Jean-Luc Mélenchon" is_mep="True" mode="written">
      <p sl="fr">La presente relazione è accettabile. Sebbene non faccia riferimento alla liberalizzazione degli scambi commerciali e si affidi in larga misura all’Organizzazione mondiale del commercio, gran parte delle misure proposte rappresentano un potenziale miglioramento delle condizioni di vita dei cittadini dei paesi del sud del mondo.</p>
      <p sl="fr">Tra i numerosi punti fondamentali affrontati nella relazione, desidero ricordare i seguenti: la promozione dei sistemi di protezione sociale, l’integrazione dell’economia sociale negli accordi di cooperazione, la garanzia di accesso completo e libero ad un sistema sanitario di qualità, ai sistemi scolastici (ovvero all’istruzione elementare, secondaria e professionale) ed all’acqua potabile, nonché incentivi europei volti a promuovere il rispetto delle scelte elettorali della popolazione.</p>
      <p sl="fr">La relazione sostiene inoltre l’istituzione di parlamenti indipendenti con reali poteri a livello legislativo, amministrativo e di supervisione. L’applicazione di tali raccomandazioni potrebbe forse contribuire alla realizzazione delle lodevoli intenzioni di questa relazione di iniziativa.</p>
    </intervention>
    <intervention id="2-462" speaker_id="96978" name="Nuno Melo" is_mep="True" mode="written">
      <p sl="pt">L’Unione europea è un’area di solidarietà, che si preoccupa per la povertà e la creazione di posti di lavoro nei paesi in via di sviluppo. Noi tutti sappiamo che un tale obiettivo si può raggiungere soltanto attraverso una crescita robusta e sostenibile in un ambiente stabile. È quindi necessario che i paesi in via di sviluppo diversifichino le proprie economie mediante lo sviluppo del settore manifatturiero, evitando al contempo che un'eccessiva burocrazia gravi sulle aziende, soprattutto sulle PMI, affinché possano davvero generare occupazione e crescita. Se questi valori verranno trasmessi in modo efficace ai paesi in via di sviluppo, l’Unione europea avrà un ruolo decisivo nella riduzione della povertà e nella creazione di posti di lavoro. Questi sono i motivi alla base del mio voto.</p>
    </intervention>
    <intervention id="2-463" speaker_id="96999" name="Alexander Mirsky" is_mep="True" mode="written">
      <p sl="lv">Dobbiamo partecipare ad un processo volto a mettere i paesi in via di sviluppo nella condizione di generare loro stessi il proprio PIL, incoraggiando così il loro sviluppo economico. In questo modo sarà possibile fermare l’immigrazione in Europa di interi gruppi etnici. È fondamentale che la popolazione dei paesi in via di sviluppo comprenda che deve ricostruire la propria patria e non partire alla ricerca di un paradiso in Europa. Dal canto nostro, abbiamo il dovere di aiutarli a conquistare indipendenza e prosperità. È necessario condividere la nostra conoscenza e la nostra esperienza e per questo ho votato a favore della presente risoluzione.</p>
    </intervention>
    <intervention id="2-464" speaker_id="28255" name="Andreas Mölzer" is_mep="True" mode="written">
      <p sl="de">La relazione della commissione per lo sviluppo sulla riduzione della povertà e la generazione di occupazione nei paesi in via di sviluppo rappresenta il giusto approccio al problema. I paesi industrializzati occidentali devono intraprendere una serie di misure che permettano ai paesi meno sviluppati di provvedere autonomamente al proprio fabbisogno e di consolidare le proprie economie. Significativa a questo proposito è l’autosufficienza a livello di produzione alimentare, contestualmente alla possibilità di diversificare le proprie economie per affrancarsi dalle importazioni.</p>
      <p sl="de">A tale scopo è fondamentale il contributo delle piccole e medie imprese, importante fonte di occupazione. Dobbiamo esaminare con occhio critico e, se necessario, rimuovere alcuni sussidi all’esportazione che promuovono l’agricoltura nell’Unione europea, ma che sono parzialmente responsabili del declino del settore agricolo nei paesi in via di sviluppo. Altro punto cruciale è l’abolizione dei paradisi fiscali. Sebbene la presente relazione contenga misure positive, mi sono astenuto dal voto, poiché le misure proposte non saranno vincolanti in materia di aiuti allo sviluppo. La situazione attuale non cambierà di fronte a semplici dichiarazioni di intenti, mentre enormi somme di denaro destinate agli aiuti continueranno a svanire nel nulla a causa della corruzione.</p>
    </intervention>
    <intervention id="2-465" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Il problema della riduzione della povertà richiede che il Parlamento europeo ponga maggiore enfasi sugli standard sociali, che influenzano fortemente il tenore di vita della popolazione nei paesi in via di sviluppo. L’Unione europea ha il dovere di lottare contro il lavoro minorile e il lavoro forzato. Non possiamo dimenticare che l’agricoltura è la principale fonte di sostentamento per milioni di persone che vivono nei paesi in via di sviluppo.</p>
      <p sl="pl">Desidero inoltre esprimere la mia piena approvazione riguardo alla proposta di sostegno alle piccole aziende agricole contenuta nella presente relazione, nonché l’appello ad un maggior rispetto delle tradizioni locali relative all’uso comune dei terreni a fini agricoli, che per secoli ha garantito un tenore di vita dignitoso alla popolazione.</p>
    </intervention>
    <intervention id="2-466" speaker_id="97197" name="Alfredo Pallone" is_mep="True" mode="written">
      <p sl="it">L'Unione europea ha la prerogativa di legiferare e concentrarsi sulle necessità e istanze del proprio territorio, ma non può e non deve dimenticare le responsabilità che ha nei confronti del resto del mondo, in particolare verso i paesi in via di sviluppo.</p>
      <p sl="it">La relazione della collega si pone proprio questo obiettivo: la riduzione della povertà e la creazione di posti di lavoro nei paesi in via di sviluppo hanno un'importanza per le popolazioni di questi paesi ma anche per le nostre. Nella maggior parte dei casi, infatti, sono proprio la povertà e la ricerca di un lavoro che spingono migliaia di disperati a compiere viaggi della speranza per cercare un futuro migliore.</p>
      <p sl="it">Ritengo, quindi, che una strategia volta a creare in loco, sul territorio certe condizioni sia da sostenere e rappresenti un beneficio per i paesi che la ricevono e per l'Unione europea che la sostiene.</p>
    </intervention>
    <intervention id="2-467" speaker_id="96902" name="Maria do Céu Patrão Neves" is_mep="True" mode="written">
      <p sl="pt">L’oggetto della presente relazione è estremamente attuale ed urgente, nonché strategico. È attuale ed urgente, poiché è risaputo che i tassi di povertà sono aumentati a livello globale, contestualmente ad un incremento del divario tra ricchi e poveri. È però anche strategico, poiché gli investimenti europei volti alla riduzione della povertà e alla creazione di occupazione nei paesi in via di sviluppo svolgono un ruolo decisivo da molti punti di vista: in ambito sociale promuovono la soddisfazione sociale; in ambito economico stimolano l’economia; in termini morali danno espressione ai valori in cui crediamo.</p>
      <p sl="pt">La mia approvazione della presente relazione nella sua forma attuale, tuttavia, non sminuisce l’urgenza di realizzare tutto questo anche in Europa. E non soltanto per le ragioni attribuite ai paesi in via di sviluppo, ma soprattutto per la nostra profonda convinzione che abbiamo un maggiore dovere di solidarietà reciproca, e poiché ritengo che noi europei non saremo in grado di aiutare nessun altro se prima non miglioriamo la nostra situazione.</p>
    </intervention>
    <intervention id="2-468" speaker_id="38595" name="Rovana Plumb" is_mep="True" mode="written">
      <p sl="ro">Una crescita economica robusta e sostenibile in un ambiente stabile contribuisce a creare ricchezza e lavoro qualificato, ponendo allo stesso tempo le basi per debellare la povertà in modo definitivo e sostenibile. Fame, malnutrizione e mancanza di accesso ai beni alimentari e ai servizi pubblici di base per milioni di persone, sono conseguenze di politiche economiche, agricole e commerciali fallimentari, promosse e attuate nei paesi in via di sviluppo. Le strategie di sviluppo dovranno concentrarsi principalmente sui gruppi più vulnerabili ed emarginati, quali donne, bambini, anziani e persone diversamente abili.</p>
      <p sl="ro">Alla luce di quanto illustrato, sono fermamente convinta che i paesi in via di sviluppo debbano concentrare i loro sforzi nella lotta al lavoro minorile, a cui deve seguire la creazione di posti di lavoro qualificati e sostenibili per gli adulti, nonché l’accesso universale ad un’istruzione adeguata per i minori. Devono inoltre dare priorità al sostegno dei fabbisogni sociali di base e alla promozione della protezione dei bambini e delle donne vulnerabili, duramente colpiti dalla crisi, dei giovani a rischio, dei lavoratori a basso reddito, non qualificati e migranti, dei lavoratori rurali e delle persone diversamente abili.</p>
    </intervention>
    <intervention id="2-469" speaker_id="28406" name="Miguel Portas" is_mep="True" mode="written">
      <p sl="pt">Mi sono espresso a favore della presente risoluzione, perché, tra le altre cose, pone l’accento sulla lotta al lavoro minorile; esorta l’Unione europea a riconoscere il contributo dell’economia sociale; invita i paesi in via di sviluppo ad estendere la proprietà fondiaria ai poveri e ai soggetti espropriati, concedendo per esempio agli abusivi delle baraccopoli il diritto di proprietà sul terreno che occupano; difende la libertà di associazione dei sindacati ed il diritto alla negoziazione collettiva; si oppone a diverse forme di discriminazione; richiede una revisione delle politiche di privatizzazione, in special modo per quanto riguarda i servizi pubblici come l'acqua, le reti fognarie ed i servizi di interesse generale; invita infine a riconsiderare il ruolo sociale degli Stati nella governance per lo sviluppo, compreso il ruolo delle imprese statali in qualità di datori di lavoro e fornitori di servizi.</p>
    </intervention>
    <intervention id="2-470" speaker_id="28409" name="Raül Romeva i Rueda" is_mep="True" mode="written">
      <p sl="en">La nostra astensione dal voto è dovuta al fatto che è stata adottata la versione originale del paragrafo 94, in cui si esortano la Commissione e gli Stati membri ad “adottare un approccio coerente che rispetti i principi del libero mercato e che garantisca la reciprocità nel settore del commercio”.</p>
    </intervention>
    <intervention id="2-471" speaker_id="97196" name="Oreste Rossi" is_mep="True" mode="written">
      <p sl="it">Pur essendo un testo positivo che individua nel motto "Aiutarli a casa loro" la via migliore per sostenere le popolazioni povere del mondo, il provvedimento si spinge oltre arrivando a chiedere la rendicontazione fiscale paese per paese, ulteriori finanziamenti contro gli effetti del cambiamento climatico, una revisione delle politiche di sussidio per l'agricoltura.</p>
      <p sl="it">È stato anche approvato dall'Aula un emendamento che accusa gli aiuti agli agricoltori europei, concessi dall'UE, di aver distrutto i mercati dei paesi in via di sviluppo. Pur essendo favorevole alla maggior parte dei propositi della risoluzione in cui si evidenzia anche la necessità di coordinare gli aiuti in modo globale, esprimo il voto contrario.</p>
    </intervention>
    <intervention id="2-472" speaker_id="96789" name="Joanna Senyszyn" is_mep="True" mode="written">
      <p sl="pl">Mi sono espressa a favore della relazione sulla riduzione della povertà e la creazione di occupazione nei paesi in via di sviluppo. La lotta alla povertà è al primo posto tra le priorità della strategia Europa 2020, che indica le aree in cui l’Unione europea dovrà concentrare i propri sforzi nei prossimi anni. Tale obiettivo riguarda 120 milioni di europei che attualmente vivono in povertà. Per debellare la piaga della povertà nei paesi in via di sviluppo, è necessario eliminarla prima dall’Europa.</p>
      <p sl="pl">L’istruzione è un aspetto importante, così come la qualificazione professionale, in quanto sono i mezzi più efficaci per trovare lavoro e dare una svolta ad una vita di povertà e stenti. È cruciale garantire l’accesso all’istruzione, nei paesi in via di sviluppo, a tutti i bambini, senza distinzione di genere. Perfino in paesi caratterizzati da un reddito pro capite relativamente alto, l’accesso all’istruzione è spesso precluso ad alcuni gruppi sociali (minoranze e bambine); nei paesi più poveri, invece, solo il 50 per cento dei bambini frequenta la scuola.</p>
      <p sl="pl">Nell’ambito dei progetti di aiuto, l’Unione europea deve prestare maggiore attenzione al materiale didattico, ai pasti, ai pulmini scolastici. È essenziale introdurre una legislazione specifica per l’istruzione, l’assistenza sociale ai bambini ed il sostegno agli studenti che desiderano recarsi a studiare all’estero, contestualmente a programmi che ne incoraggino il ritorno in patria per mettere le proprie qualifiche a disposizione del bene del proprio paese. È infine fondamentale una campagna di sensibilizzazione sul problema del lavoro forzato dei minori.</p>
    </intervention>
    <intervention id="2-473" speaker_id="96858" name="Marie-Christine Vergiat" is_mep="True" mode="written">
      <p sl="fr">Ho deciso di astenermi dalla votazione sulla relazione, in quanto contiene disposizioni a dir poco contraddittorie.</p>
      <p sl="fr">Da una parte invita a rivedere le politiche di privatizzazione, in particolare per quanto riguarda i servizi pubblici; sostiene le relative misure di investimento; sottolinea l’impatto positivo sullo sviluppo della proprietà concessa agli abusivi e dell’economia sociale, ed evidenzia la necessità di implementare le convenzioni dell’OIL sugli standard di lavoro internazionali.</p>
      <p sl="fr">Allo stesso tempo, però, la maggioranza in Parlamento ha adottato un paragrafo, che ritengo inaccettabile, nel quale esorta gli Stati membri e la Commissione a rispettare i principi fondamentali del libero mercato.</p>
    </intervention>
  </section>
  <section id="creitem16" title="7. Correzioni e intenzioni di voto: vedasi processo verbale"/>
  <section id="creitem17" title="8. Approvazione del processo verbale della seduta precedente: vedasi processo verbale"/>
  <section id="creitem18" title="9. Sorveglianza dei medicinali (modifica del regolamento (CE) n. 726/2004) - Farmacovigilanza (modifica della direttiva 2001/83/CE) (discussione)">
    <intervention id="2-479" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0153/2010) presentata dall’onorevole McAvan, a nome della commissione per l'ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio che modifica, per quanto riguarda la farmacovigilanza dei medicinali per uso umano, il regolamento (CE) n. 726/2004 che istituisce procedure comunitarie per l’autorizzazione e la sorveglianza dei medicinali per uso umano e veterinario, e che istituisce l’agenzia europea per i medicinali [COM(2008)0664 – C6-0515/2008 -2008/0257(COD) ]; e</p>
      <p sl="unknown">la relazione (A7-0159/2010) presentata dall’onorevole McAvan, a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che modifica, per quanto concerne la farmacovigilanza, la direttiva 2001/83/CE recante un codice comunitario relativo ai medicinali per uso umano [COM(2008)0665 – C6-0514/2008 – 2008/0260(COD) ].</p>
    </intervention>
    <intervention id="2-480" speaker_id="2327" name="Linda McAvan" is_mep="True" mode="spoken" role="relatore">
      <p sl="en">Signor Presidente, tutti i presenti in quest’aula hanno sicuramente assunto prodotti farmaceutici almeno una volta. La sicurezza di questi prodotti è di enorme importanza per la salute pubblica.</p>
      <p sl="en">La scorsa settimana, nel corso di un incontro di esperti dedicato alla nuova legislazione, è stato ricordato che nel 2010 ricorre il cinquantesimo anniversario della talidomide. I miei coetanei certamente ricorderanno cosa significava la talidomide: immagini di bambini nati senza arti. Da questa esperienza abbiamo tratto importanti lezioni e, nel corso degli anni, i governi hanno sviluppato sistemi di farmacovigilanza per controllare la sicurezza delle medicine, essendo ormai chiaro che i soli test clinici non sono sufficienti per conoscere tutti gli effetti collaterali di un prodotto prima di immetterlo nel mercato.</p>
      <p sl="en">La situazione è nettamente migliorata. La scorsa settimana, gli esperti hanno comunicato che, se avessimo avuto le conoscenze disponibili oggi, sarebbero stati sufficienti pochissimi casi di talidomide per identificare il problema; negli anni Sessanta sono invece serviti invece 2 000 casi.</p>
      <p sl="en">Nel corso degli ultimi anni, abbiamo lavorato a livello comunitario per sviluppare un sistema coerente di farmacovigilanza tra gli Stati membri e l’Agenzia europea per i medicinali a Londra. Dobbiamo lavorare assieme: è molto più semplice e rapido individuare una reazione avversa in un gruppo di 500 milioni di persone rispetto a un lavoro svolto separatamente a livello nazionale.</p>
      <p sl="en">L’Agenzia per i medicinali è una rete di agenzie presenti in ciascuno Stato, basata sul diritto comunitario, la cui creazione ci ha consentito di ottenere notevoli progressi. Gli strumenti pratici introdotti, come la base di dati Eudravigilance, la più grande al mondo, ci consentono di ridurre il tempo necessario per identificare una reazione avversa.</p>
      <p sl="en">Vi sono ancora molti progressi da compiere. Dopo la talidomide negli anni Sessanta, vi sono stati problemi con farmaci come il Vioxx o, più recentemente, il farmaco antidiabetico Avandia. Ritengo che l’ottimo pacchetto di leggi concordato da deputati e Consiglio, negoziato in prima lettura e che sarà presentato a questa Camera domani, migliorerà la farmacovigilanza nell’Unione europea.</p>
      <p sl="en">Quali sono i cambiamenti principali? In primo luogo, la creazione del comitato consultivo di valutazione dei rischi per la farmacovigilanza, un comitato di sicurezza rinforzato che distingue la sicurezza dei farmaci dall’approvazione dei prodotti farmaceutici. Non vi prenderanno parte solamente esperti provenienti dai governi nazionali, ma anche pazienti e operatori sanitari. Stiamo migliorando il sistema di informazione ai pazienti, le segnalazioni dirette dei pazienti alle autorità nazionali e inseriremo una nota sui foglietti illustrativi che invita i pazienti a segnalare eventuali reazioni avverse.</p>
      <p sl="en">I nuovi prodotti presenteranno un simbolo nero. Attualmente, gli operatori sanitari sanno quando somministrano un nuovo prodotto e sanno di dover prestare particolare attenzione a eventuali reazioni avverse. Il paziente, invece, non lo sa.</p>
      <p sl="en">Sarà migliorata l’informazione pubblica attraverso un portale unico sui farmaci, che riunisca tutte le informazioni sulla sicurezza dei prodotti e il foglietto illustrativo, tutte informazioni che richiedono ora al paziente molto tempo per essere raccolte. Le aziende otterranno benefici in termini di snellimento delle procedure ed eliminazione di relazioni doppie e liberando così risorse per il lavoro di ricerca. Questi cambiamenti miglioreranno notevolmente l’intero sistema di farmacovigilanza in Europa.</p>
      <p sl="en">Desidero infine ringraziare le persone che hanno contribuito a questo risultato e i relatori ombra. Si tratta di una relazione molto complessa ed è una vera fortuna avere colleghi così preparati. Dolores Montero, dalla Presidenza spagnola del Consiglio, è qui con noi oggi: assieme alla sua squadra ha svolto un ottimo lavoro. Allo stesso modo Jo Wood del gruppo socialista e il mio collaboratore Kiri Hanks ci hanno aiutato nel nostro lavoro, con un contributo fondamentale per chiarire i problemi.</p>
      <p sl="en">Desidero ringraziare, inoltre, le segreterie della Commissione e del Consiglio, nonché le numerose organizzazioni che ci hanno inviato informazioni e ci hanno aiutato a comprendere i problemi dal loro punto di vista (associazioni di pazienti, gruppi di farmacisti, medici, aziende e autorità nazionali di regolamentazione).</p>
      <p sl="en">Il presente lavoro è il risultato di un grande sforzo comune; ora dobbiamo collaborare per attuare la legislazione nel modo corretto.</p>
    </intervention>
    <intervention id="2-481" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, il Commissario Dalli non può partecipare a questa seduta in prima persona e presenta le proprie scuse.</p>
      <p sl="fr">Sono lieto di sostituirlo per l’adozione formale di un accordo in prima lettura sull’importante tema della farmacovigilanza. Desidero cogliere quest’opportunità per ringraziare quanti hanno lavorato instancabilmente per raggiungere il presente accordo, in particolar modo relatori, correlatori e relatori ombra, soprattutto l’onorevole McAvan, relatrice della commissione competente. Grazie alla proposta, che sarà votata domani in Parlamento, i pazienti saranno meglio tutelati dalle reazioni avverse dei prodotti farmaceutici.</p>
      <p sl="fr">Il sistema di farmacovigilanza dei medicinali per uso umano nell’Unione europea deve essere consolidato e aggiornato. In questo modo, offrirà una migliore tutela della salute pubblica e consentirà l’adeguato funzionamento del mercato interno, nonché lo snellimento di regolamenti e procedure. Inoltre, la legislazione accrescerà la trasparenza e la partecipazione dei pazienti in ambito di farmacovigilanza.</p>
      <p sl="fr">Infine, grazie alla creazione del nuovo comitato scientifico per la farmacovigilanza interno all’EMA, l’Agenzia europea per i medicinali fornirà accesso alle migliori conoscenze mediche e scientifiche specialistiche disponibili per la valutazione della sicurezza dei farmaci e per l’indicazione di misure di riduzione dei rischi.</p>
      <p sl="fr">La Commissione è lieta che le istituzioni siano giunte a una posizione comune prenegoziata prima della pausa estiva e sostiene in toto i contenuti dell’accordo, dai quali è stata eliminata la proposta di emendamento per ristabilire la carica di direttore dell’EMA. La Commissione pubblicherà la seguente dichiarazione:</p>
      <p sl="fr">"In seguito alla richiesta formulata dal Parlamento europeo e dal Consiglio sull'inquadramento del direttore dell'Agenzia europea per i medicinali, la Commissione al fine di non ritardare l'adozione di questa importante proposta si impegna a ripubblicare l'avviso di posto vacante per il prossimo direttore dell'Agenzia per i medicinali con il grado AD15 invece di AD14.</p>
      <p sl="fr">La Commissione ritiene che l'ambito adeguato per trattare la questione sia la discussione orizzontale in corso sul ruolo delle agenzie dell'UE nell'ambito del gruppo di lavoro interistituzionale sulle agenzie. La discussione su questo aspetto è aperta in seno al gruppo di lavoro interistituzionale e, se ne emergeranno conclusioni divergenti quanto al grado appropriato del posto da pubblicare, tale inquadramento potrebbe essere riesaminato all'atto di future pubblicazioni del posto".</p>
    </intervention>
    <intervention id="2-482" speaker_id="96743" name="Michèle Rivasi" is_mep="True" mode="spoken">
      <p sl="fr">relatore per parere della commissione per l'industria, la ricerca e l'energia. – Signor Presidente, parlerò brevemente ora e interverrò nuovamente più avanti. Mi rivolgo a questa Camera in qualità di relatrice per parere della commissione per l’industria, la ricerca e l’energia e desidero ringraziare la relatrice, l’onorevole McAvan, per la presente relazione.</p>
      <p sl="fr">In questo settore, è molto importante fornire ai pazienti una migliore tutela e una maggiore informazione, ma è altrettanto necessario contrastare la pressione esercitata dall’industria farmaceutica, che intendeva raccogliere le relazioni sugli effetti collaterali nonché analizzare e interpretare i risultati.</p>
      <p sl="fr">A livello di commissione per l’industria, la ricerca e l’energia, nonché di commissione per l'ambiente, la sanità pubblica e la sicurezza alimentare, siamo riusciti a garantire che siano medici e pazienti a occuparsi della segnalazione degli effetti collaterali alle autorità nazionali.</p>
      <p sl="fr">In materia di analisi e interpretazione, la responsabilità di individuare e controllare le reazioni avverse ai farmaci spetta agli Stati membri. È stato chiarito che, in occasione dell’insorgere dell’influenza H1N1, sono state le autorità svedesi a riportare la narcolessia, sebbene il vaccino non sia ancora stato associato a tali effetti collaterali. Questa decisione è davvero importante, ma sono delusa dal fatto di non essere riusciti a ottenere l’indipendenza finanziaria dalle autorità nazionali.</p>
      <p sl="fr">Infine, per quanto concerne i controlli, si sono registrati progressi notevoli in relazione al comitato consultivo di farmacovigilanza, ben distinto dal comitato per i medicinali per uso umano, e mi auguro che vi siano maggiori informazioni a disposizione dei pazienti, sia fisicamente sui foglietti illustrativi, sia in termini di maggiore sorveglianza.</p>
    </intervention>
    <intervention id="2-483" speaker_id="4432" name="Claude Turmes" is_mep="True" mode="spoken">
      <p sl="fr">relatore per parere della commissione per il mercato interno e la protezione dei consumatori. – Signor Presidente, i prodotti farmaceutici costituiscono un settore che vale miliardi di euro e per questo la presente relazione è stata soggetta a pressione lobbistica. Un grande merito della commissione per il mercato interno e la protezione dei consumatori è l’essere riuscita a mantenere aperto il mercato interno. Abbiamo lavorato su tutti gli aspetti del controllo delle reazioni avverse illustrati dagli onorevoli colleghi e siamo riusciti, nonostante la lobby farmaceutica, a evitare l’indebolimento dei controlli durante la commercializzazione dei farmaci, garantendo l’informazione ai pazienti. Una delle proposte avanzate era in effetti la diffusione di prospetti e sintesi informative, che sarebbe stata una pessima idea.</p>
      <p sl="fr">Mi dispiace che una delle idee presentate nella mia relazione, relativa alla valutazione del valore terapeutico aggiunto, non sia stata adottata. Attualmente la strategia delle principali case farmaceutiche è di modificare alcune molecole del prodotto non appena scade il brevetto e avviare un’intensa campagna di marketing. Molte aziende investono più nel marketing che nella ricerca e, di conseguenza, vi sono nuovi farmaci molto costosi, ma che non presentano alcun valore aggiunto rispetto ai farmaci più economici già in commercio.</p>
      <p sl="fr">La prossima revisione dovrà occuparsi di questo argomento nel dettaglio. I sistemi sanitari nazionali stanno crollando a causa dei costi e ogni misura che possa alleviare la situazione deve essere attuata. La mancanza di un obbligo di valutazione del valore terapeutico aggiunto è una vera e propria lacuna della nostra legislazione.</p>
    </intervention>
    <intervention id="2-484" speaker_id="4319" name="Pilar Ayuso" is_mep="True" mode="spoken">
      <p sl="es">a nome del gruppo PPE. – Signor Presidente, signor Commissario, in primo luogo desidero evidenziare il lavoro svolto dalla relatrice, l’onorevole McAvan, non solo per il contenuto della relazione, ma anche in termini di metodo, poiché ha lavorato in collaborazione con tutti i relatori ombra. Desidero ringraziare gli esperti del governo spagnolo per il loro contributo al presente accordo.</p>
      <p sl="es">L’obiettivo del sistema di farmacovigilanza nell’Unione europea è di aumentare la sorveglianza e la comunicazione sulla sicurezza dei farmaci commercializzati, particolarmente in relazione al loro profilo di rischio e alle reazioni avverse che possono causare.</p>
      <p sl="es">È importante sottolineare l’istituzione del comitato europeo di farmacovigilanza, che valuterà e trasmetterà raccomandazioni all’Agenzia europea per i medicinali su questioni concernenti la sicurezza dei farmaci commercializzati all’interno dell’Unione europea. Desidero porre l’accento sull’importanza della soluzione raggiunta sulla segnalazione alla base di dati Eudravigilance di possibili reazioni avverse, sia da parte degli Stati membri, sia da parte dei responsabili della commercializzazione dei farmaci.</p>
      <p sl="es">È importante notare che Eudravigilance sarà l’unica fonte di informazione, ma verrà informata anche l’autorità competente dello Stato in cui si è verificata la reazione avversa.</p>
      <p sl="es">Non dobbiamo infine dimenticare la possibilità per i consumatori di segnalare ogni reazione avversa, come nemmeno la creazione e la gestione da parte dell’Agenzia di un portale web europeo sulla sicurezza dei medicinali, collegato ai portali nazionali, che consentirà di migliorare le informazioni ai cittadini sui farmaci che assumono.</p>
      <p sl="es">La farmacovigilanza ricopre un ruolo fondamentale nella tutela della salute pubblica e l’adozione della presente direttiva e del regolamento fornirà un prezioso contributo a questo scopo, migliorando le procedure esistenti e il coordinamento delle azioni fra i diversi Stati membri.</p>
    </intervention>
    <intervention id="2-485" speaker_id="96975" name="António Fernando Correia De Campos" is_mep="True" mode="spoken">
      <p sl="pt">a nome del gruppo S&amp;D. – Signor Presidente, la tendenza secondo cui il profilo di sicurezza dei nuovi farmaci deve essere reso noto solo in seguito alla loro commercializzazione impone un sistema di farmacovigilanza più efficace di quello esistente.</p>
      <p sl="pt">Ci troviamo dinanzi a un tipico problema di gestione del rischio, ma ora lo abbiamo reso più accessibile ai cittadini a livello macro e sovranazionale.</p>
      <p sl="pt">Nel corso degli ultimi decenni, i nuovi farmaci inseriti in commercio hanno avuto un ruolo fondamentale nella salute pubblica e nei progressi dell’assistenza sanitaria. Le reazioni avverse ai farmaci, però, rimangono la quinta causa più comune di decessi in ospedale.</p>
      <p sl="pt">Le proposte presentate consolidano il contributo dei farmaci alla salute pubblica moderna tramite un sistema europeo di farmacovigilanza, migliorando il coordinamento e la trasparenza. Gli obiettivi sono il controllo, l’accertamento precoce, la comunicazione e la valutazione delle reazioni avverse.</p>
      <p sl="pt">I nuovi farmaci saranno accompagnati da un simbolo che indicherà che sono sotto esame. I consumatori saranno coinvolti nel controllo; saranno promossi studi sull’efficacia a livello nazionale; vi sarà una nuova consapevolezza degli effetti sull’ambiente e le istituzioni di controllo dell’Unione saranno rafforzate dal comitato consultivo di valutazione dei rischi per la farmacovigilanza.</p>
      <p sl="pt">Accolgo quindi con favore le proposte presentate, signor Presidente. Mi congratulo con la relatrice, la Commissione e la Presidenza spagnola per lo spirito di cooperazione dimostrato. Sostengo le proposte presentate in questo pacchetto legislativo e appoggio il documento finale che sarà presentato a questa Camera domani.</p>
    </intervention>
    <intervention id="2-486" speaker_id="34234" name="Antonyia Parvanova" is_mep="True" mode="spoken">
      <p sl="en">a nome del gruppo ALDE. – Signor Presidente, desidero ringraziare l’onorevole McAvan per la grande intelligenza con cui ha gestito una relazione così tecnica. Ringrazio anche i relatori ombra, la Commissione e il Consiglio per la loro preziosa collaborazione che ha permesso di raggiungere l’accordo in prima lettura, aprendo la strada a un sistema di farmacovigilanza in Europa più efficace e più trasparente. In qualità di relatrice ombra del gruppo ALDE, accolgo con grande favore il presente accordo, concluso durante la Presidenza spagnola, e sono lieta che il testo finale inclusa fermamente la posizione del Parlamento.</p>
      <p sl="en">Qualcuno potrebbe affermare che la relazione di cui ci occupiamo oggi sia meno appassionante rispetto al resto del pacchetto farmaceutico, ma la farmacovigilanza è fondamentale per garantire il rispetto di alcuni principi base che hanno ispirato la posizione del gruppo ALDE in merito alla fiducia dei pazienti nelle cure farmaceutiche. Lo sviluppo e il funzionamento regolare di Eudravigilance, che raccoglie le reazioni avverse su base europea, e un migliore coordinamento tra autorità nazionali e aziende farmaceutiche sono iniziative volte ad assicurare una valutazione completa e tempestiva dei rischi legati all’utilizzo dei farmaci.</p>
      <p sl="en">Aumenterà anche la sicurezza per i pazienti, poiché le autorità potranno richiedere studi sull’efficacia dopo l’autorizzazione all’immissione in commercio. Per la prima volta, potremo utilizzare una valutazione della tecnologia sanitaria per evitare di mettere a rischio la vita dei pazienti.</p>
      <p sl="en">Nel corso dei negoziati, la trasparenza è stato uno dei principi guida per il Parlamento. Una comunicazione più trasparente sulle attività di farmacovigilanza eviterà un uso improprio delle informazioni e aumenterà la fiducia dei pazienti nelle cure alle quali sono sottoposti e nelle autorità che garantiscono la loro sicurezza.</p>
      <p sl="en">In conclusione, le modifiche apportate al sistema europeo di farmacovigilanza saranno un mezzo per consolidare la comprensione e la fiducia, da parte dei cittadini, nei farmaci assunti. A questo proposito accolgo con favore l’invito a una revisione più completa e approfondita del foglietto illustrativo. Abbiamo la responsabilità pubblica in materia di sanità di garantire il più alto livello possibile di sicurezza, efficienza e trasparenza nel futuro sistema europeo di farmacovigilanza.</p>
    </intervention>
    <intervention id="2-487" speaker_id="96909" name="Michail Tremopoulos" is_mep="True" mode="spoken">
      <p sl="el">a nome del gruppo Verts/ALE. – Signor Presidente, anch’io desidero ringraziare la relatrice, l’onorevole McAvan, per l’ottima relazione presentata e la mia collega nel gruppo Verde/Alleanza libera europea, l’onorevole Rivasi, per l’accurato lavoro svolto.</p>
      <p sl="el">La nostra prima preoccupazione era il fatto che la bozza sosteneva la tendenza a introdurre rapidamente i farmaci sul mercato, senza eseguire test clinici accurati, seguendo una procedura di autorizzazione accelerata e confidando in un sistema di farmacovigilanza e valutazione dei rischi per rilevare gli effetti indesiderati dei medicinali.</p>
      <p sl="el">Inizialmente eravamo contrari a questo metodo e, rispondendo alle indicazioni della società civile, abbiamo richiesto severe procedure di autorizzazione per l’immissione in commercio di un prodotto farmaceutico; nel corso dell’iter si sarebbe presentata una relazione sui risultati dei test clinici comparativi, unitamente a una prova del valore terapeutico aggiunto.</p>
      <p sl="el">Ritengo che il testo di compromesso argini il problema rafforzando il comitato consultivo di valutazione dei rischi per la farmacovigilanza dell’Agenzia europea per i medicinali e consolidando le procedure per le segnalazioni dei cittadini.</p>
      <p sl="el">La seconda questione che desidero affrontare concerne l’impatto ambientale e i rischi dei prodotti farmaceutici, sui quali non è stato possibile raggiungere un compromesso. La Commissione deve introdurre, attraverso il sistema di farmacovigilanza, l’obbligo di controllo e comunicazione dell’impatto ambientale, nonché il confronto di questi dati con i risultati dei test presentati dalle aziende nel corso delle procedure di approvazione e autorizzazione di nuovi farmaci.</p>
      <p sl="el">Purtroppo, nel testo di compromesso siamo riusciti a includere solamente un appello agli Stati membri a considerare la fase successiva di monitoraggio dell’impatto ambientale e un invito alla Commissione a presentare una relazione che analizzi la portata del problema e l’eventuale necessità di modificare la legislazione vigente.</p>
    </intervention>
    <intervention id="2-488" speaker_id="28324" name="Milan Cabrnoch" is_mep="True" mode="spoken">
      <p sl="cs">a nome del gruppo ECR. – Signor Presidente, onorevoli colleghi, desidero unirmi ai ringraziamenti alla relatrice per il lavoro svolto nella stesura della sua relazione e ringrazio tutti voi per l’attenzione rivolta al presente lavoro.</p>
      <p sl="cs">Alla direttiva sulla farmacovigilanza non sono state apportate modifiche sostanziali per oltre 10 anni e desidero pertanto sottolineare la necessità di una revisione generale. Sono a favore di una migliore informazione ai pazienti e del un loro ruolo di partner dei medici. La disponibilità di informazioni ha certamente un ruolo basilare in questo cambiamento e include i dati sui farmaci, sui loro effetti e sulle reazioni avverse.</p>
      <p sl="cs">L’unificazione dei dati relativi agli effetti dei farmaci da un lato e il corretto e adeguato funzionamento dello scambio di informazioni tra sistemi informatici nazionali dall’altro, garantiranno maggiore informazione e fiducia nei farmaci da parte dei cittadini e permetteranno di evitare episodi fatali, attraverso un rapido ritiro dal mercato dei farmaci pericolosi. Queste misure consentiranno di migliorare la salute, nonché la qualità e la sicurezza del sistema sanitario.</p>
    </intervention>
    <intervention id="2-489" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL. – Onorevoli colleghi, stiamo discutendo un tema molto importante: i farmaci, che salvano la vita, ma possono anche creare danni gravi. Come è già stato affermato, gli effetti collaterali dei farmaci sono la quinta causa di decesso in ospedale. Si rende quindi necessario un sistema di farmacovigilanza solido, proattivo e trasparente per garantire la sicurezza dei pazienti.</p>
      <p sl="cs">Sono convinto che, grazie ai negoziati sulle proposte legislative, siamo riusciti a ottenere un notevole miglioramento del testo e una migliore tutela dei pazienti.</p>
      <p sl="cs">Accolgo con grande favore il sistema di segnalazione diretta, che permetterà ai pazienti in tutta Europa di inoltrare direttamente le proprie segnalazioni sulle reazioni avverse. Questo sistema renderà più semplice l’individuazione precoce di effetti collaterali e i pazienti potranno riportare reazioni imbarazzanti da descrivere al proprio medico perché includono, ad esempio, fattori psicologici o sessuali. I pazienti avranno la possibilità di inviare le proprie segnalazioni sia via Internet sia con altri mezzi, alternativa fondamentale per chi non possiede un computer.</p>
      <p sl="cs">Abbiamo consolidato il diritto dei pazienti all’informazione agevolandone l’accesso attraverso la creazione di un portale web europeo e la realizzazione di una base di dati europea sulla farmacovigilanza. In quest’ambito, è stata prestata particolare attenzione alla tutela dei dati personali. Abbiamo ottenuto dei buoni risultati, ma vi sono ancora molti traguardi da raggiungere: maggiore trasparenza nel processo decisionale delle autorità competenti; l’ottenimento delle risorse necessarie alle autorità per svolgere il loro lavoro; l’indipendenza e l’accesso a fondi sostenibili e, infine, l’adozione di misure severe in materia di conflitti di interessi affinché le decisioni in ambito di sicurezza del paziente non siano influenzate da interessi commerciali. Desidero anche io ringraziare la relatrice per la sua eccellente collaborazione.</p>
    </intervention>
    <intervention id="2-490" speaker_id="1927" name="Peter Liese" is_mep="True" mode="spoken">
      <p sl="de">Signor Presidente, Commissario Tajani, onorevoli colleghi, desidero ringraziare la relatrice, l’onorevole McAvan, e la relatrice ombra per il gruppo del Partito popolare europeo (Democratico cristiano), l’onorevole Ayuso, per il suo grande impegno. L’onorevole McAvan e i relatori ombra hanno raggiunto ottimi risultati, sui quali esprimeremo il nostro voto domani. La sicurezza dei pazienti sarà notevolmente migliorata e, a mio avviso, il nostro più grande successo è la possibilità di fornire informazioni migliori ai pazienti, senza troppe polemiche.</p>
      <p sl="de">La base di dati e il portale web, che introdurremo in tutti gli Stati membri e in tutte le lingue, miglioreranno le informazioni a disposizione dei pazienti e saranno di particolare aiuto per i pazienti in movimento. Chiunque viaggi in Europa ora riceve un foglietto illustrativo in una lingua straniera, che lo mette in maggiore difficoltà rispetto a un paziente medio, che ha comunque problemi nel comprendere il foglietto illustrativo. Ottenere le informazioni necessarie attraverso il portale web sarà certamente di grande aiuto.</p>
      <p sl="de">La proposta, accettata pressoché senza commenti, migliorerà notevolmente le informazioni, in misura maggiore rispetto alla proposta dell’ex Commissario Verheugen dal titolo “Informazioni ai pazienti”. Stiamo lavorando su questi temi e ho condotto una discussione molto positiva con il relatore, l’onorevole Fjellner. Naturalmente, dovremo continuare il lavoro svolto finora sulla farmacovigilanza, ma certamente l’onorevole McAvan e i relatori ombra hanno compiuto progressi notevoli.</p>
      <p sl="de">Accolgo con favore la revisione dei foglietti illustrativi. Ritengo che la Commissione debba intervenire in quest’ambito e agire rapidamente. Mi dispiace non essere riusciti a raggiungere una conclusione sulla sintesi dei foglietti illustrativi. La Commissione ha commesso l’errore di proporre un riquadro nero, che però intimorisce le persone; forse dovremmo nuovamente prendere in considerazione l’idea di produrre una sintesi delle caratteristiche più importanti in un formato adeguato; è un tema per il futuro. Desidero ringraziare nuovamente tutti coloro che hanno contribuito al raggiungimento di questi ottimi risultati.</p>
    </intervention>
    <intervention id="2-491" speaker_id="97014" name="Karin Kadenbach" is_mep="True" mode="spoken">
      <p sl="de">Signor Presidente, Commissario Tajani, desidero ringraziare sentitamente l’onorevole McAvan e i relatori ombra che hanno collaborato alla relazione.</p>
      <p sl="de">In primo luogo, desidero fare un appello ai pazienti e al sistema sanitario europeo. Dobbiamo spiegare accuratamente ai pazienti il funzionamento dei farmaci che sono loro prescritti, affinché possano sapere cosa assumono e quali potrebbero essere gli effetti collaterali. Nel contempo, dobbiamo invitare i pazienti a essere completamente sinceri con i propri medici o con i farmacisti che forniscono i farmaci. Solo in questo modo i farmaci saranno davvero sicuri.</p>
      <p sl="de">Accolgo con favore la presente relazione perché rappresenta un ulteriore passo avanti nella rilevazione degli effetti collaterali in tutta Europa, in modo che tanto gli operatori sanitari, quanto le industrie farmaceutiche siano in grado di analizzare e di rispondere alle reazioni avverse il più rapidamente possibile. Alcuni Stati membri dispongono già di un sistema eccellente. La fase successiva prevede la combinazione e armonizzazione dei sistemi e il motto “il tutto è più della somma delle parti” è particolarmente appropriato in questo caso. Mi farebbe molto piacere se la presente direttiva fosse adottata in seduta plenaria a maggioranza assoluta.</p>
    </intervention>
    <intervention id="2-492" speaker_id="97076" name="Corinne Lepage" is_mep="True" mode="spoken">
      <p sl="fr">Signor Presidente, desidero congratularmi con la relatrice, l’onorevole McAvan, per il lavoro svolto. Gli accordi in prima lettura sono sempre più rari in questa Camera perché, diciamo la verità, spesso riducono i poteri del Parlamento, ma questo è senz’altro un ottimo accordo in prima lettura. Anche la nostra relatrice ombra, l’onorevole Parvanova, ha svolto un eccellente lavoro.</p>
      <p sl="fr">Sono stati ottenuti progressi notevoli, particolarmente in un aspetto a me caro: la trasparenza. A mio avviso, la trasparenza deve essere la norma e l’acceso limitato l’eccezione, soprattutto se vogliamo contrastare la crescente tendenza alla controanalisi. Il diritto alla segretezza delle informazioni relative al diritto di proprietà non può essere esercitato a scapito delle informazioni sulla salute e l’ambiente. Per questa ragione ho presentato numerosi emendamenti volti a garantire un alto livello di trasparenza. Avrei preferito andare più lontano, ma i risultati ottenuti sono già soddisfacenti.</p>
      <p sl="fr">Per quanto concerne il testo, desidero sottolineare l’importanza di una disposizione, che può sembrare aneddotica, ma che probabilmente non lo è: mi riferisco alla richiesta presentata alla Commissione di affrontare la questione dell’inquinamento delle acque e del suolo da residui farmaceutici e, se necessario, di valutare l’impatto della presente legislazione.</p>
    </intervention>
    <intervention id="2-493" speaker_id="4536" name="Martin Callanan" is_mep="True" mode="spoken">
      <p sl="en">Signor Presidente, l’onorevole Yannakoudakis, la nostra relatrice ombra, invia le proprie scuse, ma non ha la possibilità di venire a Strasburgo questa settimana e mi ha pregato di portare i suoi complimenti all’onorevole McAvan per il modo collaborativo e fruttuoso in cui ha lavorato con gli altri gruppi nella preparazione della presente legislazione.</p>
      <p sl="en">L’obiettivo è rafforzare il sistema di farmacovigilanza comunitario dei medicinali per uso umano e riteniamo che l’accordo raggiunto garantirà, in primo luogo, un sistema più solido di valutazione del rischio; in secondo luogo, un migliore sistema di autorizzazione all’immissione in commercio e studi di efficacia e sulla sicurezza post-autorizzazione; in terzo luogo, un metodo di segnalazione più efficace delle reazioni avverse dei farmaci; e, in quarto luogo, maggiore trasparenza e sicurezza dei farmaci.</p>
      <p sl="en">Tramite i portali web, i pazienti avranno accesso più facilmente alle informazioni relative ai possibili effetti collaterali dei farmaci. Queste misure saranno positive soprattutto per i pazienti e i cittadini europei e renderanno più semplici e chiari i ruoli di Commissione, Stati membri, comitati consultivi di valutazione del rischio e aziende farmaceutiche nel garantire i più alti livelli di sicurezza per il paziente in tutta l’Unione europea.</p>
    </intervention>
    <intervention id="2-494" speaker_id="96820" name="Marisa Matias" is_mep="True" mode="spoken">
      <p sl="pt">Signor Presidente, innanzi tutto, desidero ringraziare e congratularmi con la relatrice e tutti i colleghi che hanno partecipato a questo processo.</p>
      <p sl="pt">Sappiamo che le reazioni avverse dei farmaci sono la quinta causa di decessi in ospedale, non lo ripeteremo mai abbastanza, e un sistema solido e trasparente di farmacovigilanza diventa quindi indispensabile. Abbiamo la possibilità di aumentare la sicurezza dei farmaci già disponibili, superando i test di laboratorio, che non sempre individuano i problemi prima del loro insorgere.</p>
      <p sl="pt">Se dovessero essere necessari esempi concreti per giustificare l’importanza di un nuovo sistema, è sufficiente ricordare il vaccino per l’influenza H1N1: un vaccino immesso in commercio in tutta fretta, i cui effetti collaterali segnalati non sono stati studiati in misura sufficiente e ancora non hanno ricevuto un’analisi dettagliata.</p>
      <p sl="pt">Per questo motivo dobbiamo proseguire sulla strada intrapresa. La presente direttiva garantisce un maggiore coinvolgimento sia degli operatori sanitari, sia dei pazienti nell’individuazione delle difficoltà. La cooperazione fra Stati membri e Unione può diventare un gioco a somma positiva.</p>
    </intervention>
    <intervention id="2-495" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, signor Commissario, stiamo discutendo della farmacovigilanza. Si tratta di un pilastro importante del pacchetto farmaceutico, sul quale lavoriamo da tempo. Questo accordo in prima lettura fornirà una migliore tutela ai pazienti dai rischi associati all’utilizzo di farmaci e rappresenta pertanto un grande progresso nella sicurezza dei pazienti, grazie all’individuazione più rapida di modelli rari e alla possibilità di ritirare i farmaci dal mercato qualora necessario.</p>
      <p sl="fr">Non si tratta di reinventare la farmacovigilanza, ma semplicemente di migliorare la situazione attuale sulla base di una maggiore conoscenza dei rischi legati ai farmaci, grazie a una maggiore cooperazione fra le autorità competenti. L’obiettivo della presente regolamentazione è di ampliare le nostre conoscenze sulle reazioni avverse, grazie allo sviluppo della base di dati Eudravigilance dell’Agenzia europea per i medicinali; questa banca dati diventerà l’unico punto di ricezione e consultazione di tutte le informazioni sui farmaci, migliorando, nel contempo, la comunicazione tra autorità competenti.</p>
      <p sl="fr">Le autorità nazionali potranno rivalutare il rapporto rischi/benefici, inserendo e integrando rapidamente tutte le segnalazioni o i nuovi dati, aggiornando le informazioni per gli operatori sanitari e i pazienti. Bisogna fare attenzione a non intimorire i pazienti con dati allarmanti; a volte fornire troppe informazioni può risultare nocivo.</p>
      <p sl="fr">I farmaci sono prodotti complessi. Dobbiamo spiegarli, fornire informazioni adeguate e, soprattutto, non essere allarmisti. È ormai chiaro che i foglietti illustrativi sono sempre meno pertinenti e a volte sono addirittura difficili da leggere. È necessario riflettere su un loro sviluppo, con tutte le parti in causa, per agevolarne la comprensione da parte dei pazienti e aumentare la loro fiducia nei farmaci.</p>
    </intervention>
    <intervention id="2-496" speaker_id="28177" name="Bernadette Vergnaud" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, la farmacovigilanza, che consiste nell’analisi degli effetti collaterali dei farmaci e nel loro ritiro dal mercato in caso di allerta, ha suscitato scarso interesse all’interno del pacchetto farmaceutico. È però fondamentale per la sicurezza e la qualità dei nostri sistemi sanitari e, sebbene sia lieta di vederla, signor Commissario, mi rammarico dell’assenza del Commissario Dalli.</p>
      <p sl="fr">Sono rimasta sbalordita dalle proposte della Commissione, che rischiavano di compromettere i sistemi di farmacovigilanza a vantaggio delle aziende farmaceutiche. Fortunatamente, grazie al lavoro del Parlamento e del Consiglio, la situazione è migliorata e non sarà dunque possibile generalizzare le autorizzazioni all’immissione in commercio anticipata per i nuovi prodotti farmaceutici. Siamo soddisfatti anche dei progressi compiuti in termini di trasparenza.</p>
      <p sl="fr">Il presente accordo costituisce una mancata opportunità di miglioramento della farmacovigilanza e sono preoccupata dalla mancanza di garanzie sull’indipendenza del sistema. Sebbene il ruolo del comitato consultivo di valutazione dei rischi per la farmacovigilanza sia stato rafforzato, non è comunque del tutto indipendente dal comitato europeo che si occupa delle autorizzazioni all’immissione in commercio. Sappiamo per esperienza che quest’ultimo comitato è riluttante a riconsiderare le proprie decisioni. Per quanto concerne le strutture nazionali, non è prevista alcuna disposizione al riguardo. Mi rammarico, inoltre, che gli Stati membri non debbano segnalare i possibili conflitti di interessi degli esperti appartenenti al comitato.</p>
      <p sl="fr">Infine, e questo è il punto più importante, l’accordo sostiene la fine della migliore garanzia di indipendenza: i finanziamenti pubblici alle attività di farmacovigilanza, molte delle quali, in futuro, saranno finanziate da fondi privati.</p>
      <p sl="fr">Mi congratulo con l’onorevole McAvan per aver migliorato la proposta iniziale della Commissione, ma, considerando le varie problematiche, non sono favorevole a una chiusura della relazione in prima lettura. Con la dovuta calma, possiamo aumentare la fiducia dei pazienti in prodotti farmaceutici sicuri e di alta qualità.</p>
    </intervention>
    <intervention id="2-497" speaker_id="4253" name="Frédérique Ries" is_mep="True" mode="spoken">
      <p sl="fr">Signor Presidente, la farmacovigilanza deve essere per i prodotti farmaceutici ciò che l’emovigilanza è per il sangue e l’“organovigilanza” per gli organi, ovvero una copertura assicurativa completa. In realtà, dovrei dire una copertura assicurativa quasi completa perché, come sappiamo, assumere farmaci, pur seguendo alla lettera il foglietto illustrativo, può comunque provocare effetti collaterali.</p>
      <p sl="fr">A volte, può addirittura risultare fatale: 197 000 decessi ogni anno, come spiegato nella motivazione dalla relatrice, l’onorevole McAvan, o altri episodi tragici già citati questo pomeriggio e che hanno segnato la storia di questo settore.</p>
      <p sl="fr">Questi dati sono inaccettabili e devono essere ridotti da una collaborazione più efficace tra tutte le parti coinvolte. Per questo motivo, sostengo tutte le proposte avanzate in questa direzione: un migliore coordinamento attraverso la base di dati Eudravigilance, un miglioramento nell’informazione ai pazienti e, come è stato spiegato dall’onorevole Rivasi e dall’onorevole Turmes, una migliore comunicazione in entrambi i sensi, una maggiore trasparenza nell’attività del nuovo comitato consultivo di valutazione dei rischi per la farmacovigilanza.</p>
      <p sl="fr">In conclusione, l’indipendenza degli esperti (che non mi stancherò mai di ricordare) è l’inizio e la fine di tutte le nostre politiche e in questo caso è fondamentale per consolidare la fiducia dei pazienti.</p>
    </intervention>
    <intervention id="2-498" speaker_id="96791" name="Elżbieta Katarzyna Łukacijewska" is_mep="True" mode="spoken">
      <p sl="pl">Desidero congratularmi con l’onorevole McAvan e con quanti hanno collaborato alla direttiva e al regolamento sulla farmacovigilanza. Le questioni affrontate sono fondamentali per il sistema sanitario e, soprattutto, per la sicurezza dei pazienti. Le statistiche mostrano che: ogni anno muoiono quasi 200 000 persone a causa degli effetti collaterali dei farmaci; circa il 50 per cento dei pazienti non assume i farmaci seguendo le modalità prescritte dal medico e oltre il 70 per cento dei pazienti vorrebbe trovare in Internet informazioni affidabili su farmaci e trattamenti. Risulta quindi evidente la necessità non solo di modificare i principi di registrazione dei prodotti farmaceutici, ma anche di introdurre un nuovo sistema che, attraverso Internet, fornisca informazioni affidabili sui farmaci.</p>
      <p sl="pl">In mancanza di un’adeguata segnalazione delle reazioni avverse da parte di operatori sanitari, pazienti e case farmaceutiche, però, non potrà esservi un controllo appropriato della sicurezza della farmacoterapia. È fondamentale individuare i segnali che indicano possibili problemi e agire su queste basi: è un nuovo passo volto alla totale apertura e trasparenza delle informazioni in ambito di farmacologia.</p>
      <p sl="pl">Un elemento importante della farmacovigilanza è la pubblicazione in Internet di informazioni sui farmaci, in tutte le lingue ufficiali dell’Unione europea, in un formato che consenta ai contenuti di essere comprensibili per tutti i pazienti. Va ricordato, però, che oltre a essere un’ottima fonte di informazioni, Internet può anche contenere informazioni errate ed è quindi fondamentale mantenere un controllo e un aggiornamento costanti del sistema, affinché esso sia efficace.</p>
      <p sl="pl">Infine, sono interessanti le proposte di aumento della trasparenza del sistema di controllo dell’Unione attraverso udienze pubbliche per raccogliere informazioni sugli effetti collaterali. Si tratta di un mezzo molto utile per eseguire i controlli, soprattutto se potrà parteciparvi l’intera società e non solo un piccolo gruppo di esperti, aumentando così la fiducia nei medicinali.</p>
    </intervention>
    <intervention id="2-499" speaker_id="96603" name="Nessa Childers" is_mep="True" mode="spoken">
      <p sl="en">Signor Presidente, desidero congratularmi con l’onorevole McAvan per la sua relazione. Dati i quasi 200 000 decessi annuali nell’Unione europea causati da effetti collaterali di farmaci prescritti, accolgo con favore il nuovo sistema comunitario per il controllo della sicurezza dei medicinali già approvati per l’uso medico. Le reazioni avverse rappresentano la quinta causa di decessi in ospedale in Europa.</p>
      <p sl="en">La legislazione presentata stabilirà norme e procedure per il controllo dei profili di sicurezza dei farmaci autorizzati e immessi nel mercato. I nuovi poteri conferiti alle autorità nazionali e comunitarie consentiranno di affrontare il crescente problema dei farmaci falsi o contraffatti, che costituiscono una grande minaccia alla salute pubblica. Maggiori saranno le informazioni aggiornate disponibili per il settore sanitario e per i pazienti sulla sicurezza dei farmaci in uso, migliore sarà la tutela della salute e della sicurezza di tutti i cittadini europei.</p>
      <p sl="en">Accolgo quindi con favore la creazione del portale web europeo per i prodotti medicinali, che sarà collegato ai portali web nazionali per i medicinali, nei quali i cittadini troveranno informazioni sulla sicurezza dei farmaci che assumono.</p>
    </intervention>
    <intervention id="2-500" speaker_id="21818" name="Paolo Bartolozzi" is_mep="True" mode="spoken">
      <p sl="it">Signor Presidente, onorevoli colleghi, signor Commissario, con questo provvedimento si vuole rafforzare e razionalizzare il sistema di farmacovigilanza dell'Unione europea. Sono questi gli ambiziosi obiettivi che si propongono le relazioni McAvan, modificative rispettivamente del regolamento (CE) n. 726/2004 e della direttiva 2001/83/CE.</p>
      <p sl="it">Grazie a un lavoro di concertazione serrata ed efficiente tra Consiglio e Parlamento europeo e delle stesse commissioni parlamentari competenti per il merito si è potuto giungere a discutere oggi una proposta che punta a migliorare il sistema di farmacovigilanza comunitario e a perfezionare la consistente e più che decennale attività dell'Unione europea in questo settore.</p>
      <p sl="it">Semplificazione, trasparenza e razionalizzazione possono essere considerati i punti chiavi di queste due relazioni che propongono misure volte a garantire la migliore protezione possibile della salute pubblica, sulla base di standard armonizzati in tutta Europa.</p>
      <p sl="it">Si fa riferimento infatti a una vasta gamma di interventi, che vanno da una maggiore definizione di ruoli e responsabilità dei principali soggetti nazionali e sovranazionali interessati a un nuovo e più consapevolmente attivo coinvolgimento del paziente, al quale si riconosce un ruolo di attore fondamentale nel sistema, al rafforzamento della trasparenza delle informazioni riguardo alla sicurezza dei medicinali, alla semplificazione delle attività di comunicazione, registrazione e valutazione dei presunti effetti collaterali negativi.</p>
      <p sl="it">L'attuale sistema di farmacovigilanza deve essere migliorato anche grazie a una più stretta collaborazione ai livelli europeo, nazionale e regionale. Un'efficace partecipazione a tutti e tre questi livelli garantirà infatti un proficuo scambio di informazioni riguardanti le reazioni collaterali dei medicinali.</p>
      <p sl="it">Il nuovo sistema di farmacovigilanza, quindi, riorganizzato come una rete, anche tramite supporto web, sarà in grado di assicurare un elevato livello di informazioni condivise e sicure a favore dei pazienti, delle autorità nazionali e degli operatori sanitari.</p>
    </intervention>
    <intervention id="2-501" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Il settore farmaceutico è fondamentale per l’Unione europea, sia per la sua relazione diretta con la salute di ciascuno di noi, sia per il suo potenziale economico. La direttiva e il regolamento oggetto della presente discussione consentiranno di migliorare il sistema di controllo dei prodotti farmaceutici, facilitando lo scambio di informazioni fra autorità nazionali e comunitarie, che manterranno un contatto costante con le organizzazioni dei pazienti e i rappresentanti del settore farmaceutico. I dati sulle reazioni avverse ai farmaci non devono essere accessibili solo alle autorità e agli operatori sanitari, ma anche ai pazienti. Questi ultimi devono essere informati delle caratteristiche dei farmaci che assumono, informazioni che devono essere chiaramente indicate nel foglietto illustrativo.</p>
      <p sl="ro">I pazienti devono essere in grado di individuare facilmente i nuovi farmaci, autorizzati senza ancora conoscerne tutti gli effetti collaterali e contenenti nuovi principi attivi. Sono necessari controlli e relazioni regolari, almeno ogni cinque anni, sulla sicurezza di determinati farmaci, anche considerando che reazioni avverse pericolose possono essere individuate fino a 30 anni dopo l’autorizzazione all’immissione in commercio. Infine, ma non da ultimo, desidero porre l’accento sull’interdipendenza tra investimenti nella ricerca farmaceutica e nelle tecnologie mediche innovative e la sicurezza del paziente e la crescita dell’industria farmaceutica.</p>
    </intervention>
    <intervention id="2-502" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, commissario Tajani, verificare la sicurezza dei medicinali una volta che ne è stato autorizzato l'uso pubblico è l'obiettivo primario di tale proposta di regolamento.</p>
      <p sl="it">I controlli e le valutazioni degli effetti positivi o negativi non sono mai eccessivi. Si stima che ogni anno gli effetti collaterali dei farmaci causino 197 000 decessi nell'Unione europea. Spesso le sperimentazioni cliniche possono rilevare gli effetti collaterali se questi insorgono di rado, dopo un uso prolungato del farmaco o se derivano dall'interazione con altri medicinali.</p>
      <p sl="it">Monitorare il consumo dei farmaci e segnalarne gli effetti collaterali è, e deve rimanere, una priorità della politica europea in materia di sanità pubblica. Un buon sistema di farmacovigilanza deve essere in grado di permettere agli operatori sanitari, alle aziende e ai pazienti stessi di segnalare gli effetti collaterali dei farmaci, oltre a consentire il rilevamento dei segnali che indicano una potenziale presenza di problemi.</p>
      <p sl="it">Una volta individuati tali segnali occorre agire, ad esempio modificando il modo in cui il medicinale viene prescritto, migliorando l'informazione sull'uso del farmaco o procedendo nel completo ritiro del prodotto in caso di particolare gravità degli effetti collaterali.</p>
      <p sl="it">La proposta di rafforzamento della cooperazione in materia di farmacovigilanza potrà offrire numerosi vantaggi, in quanto permetterà di operare su un maggior numero di segnalazioni, per una più rapida individuazione dei modelli anche più rari.</p>
      <p sl="it">Sarà così possibile ritirare più velocemente dal mercato i medicinali pericolosi qualora ve ne sia bisogno. Tutti gli Stati dovranno continuare a essere gli attori principali del sistema di farmacovigilanza nell'Unione europea.</p>
      <p sl="it">Concludo, Presidente, sottolineando come sia importante consentire la segnalazione diretta da parte dei pazienti degli effetti collaterali di questi farmaci. Oggi, purtroppo, solo un numero limitato di Stati accetta la segnalazione diretta e mi piace sottolineare che nei paesi in cui è utilizzata non comporta alcun sovraccarico di lavoro per l'autorità competente.</p>
    </intervention>
    <intervention id="2-503" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">I due elementi principali del presente documento sono il coinvolgimento del paziente nel sistema di informazione e la raccolta di tutte le informazioni affidabili in un unico sito, accessibile a tutto. Le cifre sono spaventose: circa 200 000 decessi l’anno a causa degli effetti collaterali dei farmaci.</p>
      <p sl="lt">Un’altra questione è la distribuzione irregolare negli Stati membri della possibilità per i pazienti di segnalare casi di effetti collaterali. Nel mio paese sono noti ad esempio circa 170 casi, mentre in altri Stati questo dato è considerevolmente più alto; questo è dovuto al fatto che i pazienti non sono direttamente coinvolti nelle segnalazioni. Spesso, i medici sono restii a comunicare informazioni pertinenti, forse perché temono di essere accusati di condotta inadeguata.</p>
      <p sl="lt">Sono lieta che i pazienti stessi possano informare le istituzioni nazionali di eventuali effetti collaterali negativi dei farmaci.</p>
      <p sl="lt">Esorto le istituzioni comunitarie negli Stati membri a rispondere più attivamente alle segnalazioni pertinenti. Al momento, circa la metà degli Stati membri procede a rilento nel fornire informazioni sugli effetti collaterali. È quindi molto positivo che produttori, consumatori e istituzioni di controllo siano coinvolti nel sistema di controllo della sicurezza dei farmaci. È necessaria una posizione comune basata sulla responsabilità, non sulla paura.</p>
    </intervention>
    <intervention id="2-504" speaker_id="28178" name="Miroslav Mikolášik" is_mep="True" mode="spoken">
      <p sl="sk">L’obiettivo della farmacovigilanza è garantire che i pazienti e le autorità pertinenti trasmettano tutte le informazioni pertinenti alla base di dati Eudravigilance, e non soltanto gli effetti collaterali gravi. Le informazioni sulle reazioni avverse dei farmaci, per la prima volta, saranno raccolte in un unico spazio, offrendo così un prezioso strumento di ricerca. Su questa base possono essere adottate misure quali modifiche ai metodi di prescrizione, una migliore comunicazione delle informazioni sull’utilizzo dei farmaci, nonché il ritiro di farmaci dal mercato.</p>
      <p sl="sk">Sostengo le proposte volte a motivare pazienti informati, che disporranno di tutte le informazioni necessarie su un farmaco nel foglietto illustrativo. Il sistema non dovrebbe soltanto informare i pazienti, ma anche motivarli a segnalare eventuali reazioni avverse. I produttori non devono nascondere gli effetti collaterali di un medicinale, come è accaduto nel caso dei contraccettivi ormonali, ad esempio. Entrambe le relazioni dell’onorevole McAvan rappresentano un grande progresso e andranno a beneficio di tutti i pazienti, garantendo accesso a farmaci più sicuri in Europa e fornendo un quadro normativo alle autorità competenti.</p>
    </intervention>
    <intervention id="2-505" speaker_id="28227" name="Anja Weisgerber" is_mep="True" mode="spoken">
      <p sl="de">Signor Presidente, desidero innanzi tutto ringraziare la relatrice e i relatori ombra per l’eccellente lavoro svolto. Un controllo efficace dei prodotti farmaceutici consente una tutela dei cittadini europei e, nel contempo, conferisce maggiore potere ai pazienti responsabili.</p>
      <p sl="de">Vi sono due questioni che ritengo particolarmente importanti: il portale web per la sicurezza dei farmaci e il foglietto illustrativo. La risoluzione di domani introdurrà portali web nazionali per la sicurezza dei farmaci nei quali saranno pubblicati il foglietto illustrativo approvato e altre informazioni. In questo modo, porremo fine a una situazione insostenibile, ovvero il divieto, presente in molti Stati membri, di pubblicare il foglietto illustrativo su Internet; questo divieto però non risponde alle esigenze reali di molti cittadini che sfruttano il proprio diritto di libera circolazione all’interno dell’Unione europea. Ora i cittadini in viaggio, o quanti hanno perso il foglietto illustrativo, potranno scaricarlo da Internet, nella propria lingua, in qualsiasi paese europeo.</p>
      <p sl="de">Nel contempo, desidero un miglioramento del foglietto illustrativo e sono lieta della risoluzione che invita la Commissione a presentare una bozza di legge sul tema.</p>
    </intervention>
    <intervention id="2-506" speaker_id="96743" name="Michèle Rivasi" is_mep="True" mode="spoken">
      <p sl="fr">Signor Presidente, desidero tornare sul punto dell’impatto ambientale dei prodotti farmaceutici.</p>
      <p sl="fr">Dal 1965, l’Europa stabilisce una serie di criteri per ottenere le autorizzazioni all’immissione in commercio. Vi sono tre criteri di base: efficacia, sicurezza e qualità farmaceutica del prodotto, ma non si fa riferimento all’impatto ambientale dei medicinali. Come sapete, gli estrogeni rilevati nelle acque fluviali cambiano il sesso dei pesci e vi sono alti livelli di residui di medicinali negli impianti di depurazione e nelle acque reflue degli ospedali.</p>
      <p sl="fr">Questo argomento è stato discusso più volte, gli è stata dedicata una discussione ed è stato inserito come considerando nella direttiva in materia di farmacovigilanza, nella quale si invita la Commissione a pubblicare una relazione sulla portata del problema sulla scorta dei dati forniti dall’Agenzia europea per i medicinali, dall’Agenzia dell’ambiente e dagli Stati membri, unitamente a una valutazione dell’utilità o dell’adeguatezza di eventuali modifiche alla legislazione comunitaria sui prodotti farmaceutici o in altri ambiti.</p>
      <p sl="fr">Chiedo alla Commissione una relazione adeguata sulla base dei suddetti dati, perché è la salute umana a essere colpita, visto che, in numerosi casi, è stato il consumo di acqua a causare gli effetti collaterali individuati.</p>
    </intervention>
    <intervention id="2-507" speaker_id="96787" name="Herbert Dorfmann" is_mep="True" mode="spoken">
      <p sl="de">Signor Presidente, Commissario Tajani, onorevoli colleghi, è importante affrontare questo argomento nel corso della discussione odierna e vorrei portare la nostra attenzione su una questione in particolare: la disponibilità delle informazioni e, soprattutto, del foglietto illustrativo in varie lingue. Appartengo a una minoranza linguistica e vivo in una delle principali regioni turistiche in Europa. In ogni Stato, i farmaci sono accompagnati dal foglietto illustrativo nella lingua ufficiale. Nella mia regione, ad esempio, una vasta percentuale della popolazione non comprende il foglietto illustrativo, il che non è soltanto irritante, ma anche pericoloso.</p>
      <p sl="de">La presente direttiva deve consentire ai pazienti di avere accesso alle informazioni del foglietto illustrativo da casa (su Internet) e nelle farmacie. Le stesse informazioni, in forma sintetica, potrebbero essere stampate anche sul foglietto illustrativo in varie lingue, senza dover includere intere descrizioni per ogni farmaco.</p>
    </intervention>
    <intervention id="2-508" speaker_id="97196" name="Oreste Rossi" is_mep="True" mode="spoken">
      <p sl="it">Signor Presidente, onorevoli colleghi, siamo favorevoli all'impostazione della relatrice, in quanto pone l'accento sull'importanza di verificare la sicurezza dei medicinali e di migliorare la trasparenza delle attività di farmacovigilanza.</p>
      <p sl="it">La Lega Nord ha posto la propria attenzione su alcuni aspetti: permettere l'accesso diretto del paziente alla banca dati comunitaria delle segnalazioni di sospette reazioni avverse; consentire l'introduzione di tariffe, a discrezione degli Stati membri, da corrispondere per le valutazioni inerenti la farmacovigilanza; e definire la composizione e il mandato del comitato di valutazione dei rischi al fine di riconoscere un ruolo adeguato agli Stati membri, agli operatori sanitari e ai pazienti.</p>
      <p sl="it">Purtroppo, in un'Europa sempre più curata e attenta alla durata e alla qualità della vita è facile abusare di farmaci. Sono possibili interazioni negative tra prodotti usati a fini sanitari, medici, fitosanitari e questo nei soggetti sensibili può portare dai casi più semplici di reazioni allergiche fino a vere e proprie malattie che debilitano le persone.</p>
      <p sl="it">Una di queste, ad oggi non ancora completamente conosciuta e che purtroppo non è facilmente risolvibile, è la sindrome chimica multipla: chi ne viene colpito non può più avere una vita normale, perché non sopporta più il contatto con alcun prodotto chimico.</p>
      <p sl="it">È quindi importante che l'Unione europea si attivi al fine di informare e formare il cittadino all'uso consapevole del farmaco.</p>
    </intervention>
    <intervention id="2-509" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, onorevoli colleghi, se pensiamo a come è iniziata lo scorso anno la discussione sul presente tema, nel corso della precedente legislatura, non possiamo che rendere omaggio ai relatori. Sono riusciti a portare a conclusione il processo in prima lettura e mi congratulo con loro. Come molti colleghi hanno affermato in precedenza, questo strumento è molto importante. Sono sorpreso dall’approvazione, senza obiezioni, da parte degli Stati membri della creazione di una base di dati a livello comunitario.</p>
      <p sl="de">Invito la Commissione a sfruttare le opportunità fornite dall’Agenzia europea per i medicinali e la base di dati Eudravigilance per migliorare e promuovere la qualità dell’assistenza sanitaria e dei prodotti farmaceutici in Europa. È un passo importante nella giusta direzione.</p>
      <p sl="de">Non dovremmo però prestare eccessiva attenzione alle relazioni dei singoli cittadini sulle reazioni avverse, è un comportamento da evitare. Le segnalazioni andrebbero incluse nella base di dati solo in seguito alla valutazione di un esperto. Se una persona critica un prodotto, non deve necessariamente avere il diritto di vedere la propria critica inserita nella base di dati.</p>
    </intervention>
    <intervention id="2-510" speaker_id="96885" name="Dominique Riquet" is_mep="True" mode="spoken">
      <p sl="fr">Signor Presidente, signor Commissario, intervengo brevemente per congratularmi con quanti hanno collaborato alla presente relazione e per esprimere la mia sorpresa sull’omissione di un tema: la farmacovigilanza incrociata.</p>
      <p sl="fr">Procedendo verticalmente, dal punto di vista di un unico prodotto, la relazione è molto esaustiva, è un lavoro svolto in modo davvero lodevole. Ciononostante, la maggior parte dei problemi è causata dall’effetto cumulativo dei farmaci, poiché, nel 92 per cento dei casi, i pazienti sono sottoposti a terapie combinate. Un farmaco che singolarmente non ha particolari effetti collaterali potrebbe presentare reazioni avverse pericolose se assunto assieme ad altri farmaci.</p>
      <p sl="fr">È fondamentale avere accesso a una base di dati che presenti gli effetti incrociati dei prodotti farmaceutici, accessibile sia ai professionisti, sia ai pazienti. Questo tema è particolarmente importante se si considera che molti pazienti assumono farmaci prescritti dal medico assieme a farmaci di automedicazione, senza essere informati, di norma, sui possibili effetti tossici dell’utilizzo contemporaneo.</p>
      <p sl="fr">Questo argomento è stato accennato, ma purtroppo non è stato approfondito a sufficienza.</p>
    </intervention>
    <intervention id="2-511" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, onorevoli deputati, innanzi tutto, desidero congratularmi con l’onorevole McAvan e gli altri relatori, nonché con la Presidenza spagnola e la Commissione, per il lavoro svolto per giungere a un accordo equilibrato tanto importante per i pazienti europei.</p>
      <p sl="fr">La presente relazione è un ottimo esempio del valore aggiunto che l’Europa apporta alla vita dei nostri concittadini. L’applicazione delle disposizioni presentate ci consentirà di correggere al ribasso il numero di casi di reazioni avverse ai farmaci, le quali, come è stato ripetutamente citato oggi, sono fra le principali cause di decesso, soprattutto negli ospedali. Non possiamo che votare in prima lettura a favore di queste nuove norme di farmacovigilanza, chiare ed efficaci.</p>
      <p sl="fr">Mi auguro che, nell’arco del mandato della Presidenza belga, saremo in grado di raggiungere un accordo sulle altre relazioni contenute nel pacchetto farmaceutico. La Presidenza ha agito, in collaborazione con Parlamento e Commissione, per dare seguito a temi fondamentali sia per i nostri concittadini europei, in particolare i pazienti, sia per il settore farmaceutico.</p>
    </intervention>
    <intervention id="2-512" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione. – Signor Presidente, onorevoli deputati, credo che il dibattito che si è svolto oggi con la partecipazione di tanti parlamentari dimostra l'importanza dell'accordo che si è raggiunto fra le istituzioni comunitarie.</p>
      <p sl="it">È un segnale forte che Commissione, Consiglio e Parlamento danno ai cittadini della nostra Unione europea e che sarà rinforzato anche dai dossier che verranno approvati – mi auguro in tempi rapidi – sulle medicine falsificate e sulle informazioni da dare ai pazienti, anche perché condivido le preoccupazioni espresse nel corso del dibattito sui morti che ci sono stati a causa di medicine non rispettose delle norme, come ha sottolineato l'on. Ronzulli. Mi complimento anche per essere venuta oggi in Aula con la figlia neonata, è un buon segno, vuol dire che crescono i giovani europei con sentimenti europeisti.</p>
      <p sl="it">Condivido anche quello che ha detto l'on. Dorfmann, e credo che sia giusto che ognuno di noi possa esprimersi nella propria lingua madre e possa conoscere nella propria lingua madre le norme che garantiscono la sua sicurezza, anche nel mondo dei medicinali. Sono un convinto sostenitore del multilinguismo in tutti i settori, compresi quelli dei quali mi occupo normalmente.</p>
      <p sl="it">Voglio tranquillizzare anche l'on. Vergnaud per la preoccupazione, la ringrazio a nome di tutta la Commissione europea anche se il Commissario Dalli oggi purtroppo non si è riunito al collegio, ma sarà sicuramente informato di questo dibatto e riferirò tutte le osservazioni fatte da tutti gli onorevoli parlamentari che hanno partecipato alla riunione di oggi.</p>
      <p sl="it">La Commissione vi ringrazia di cuore perché si è potuto dare insieme un segnale forte ai nostri concittadini dell'Unione europea.</p>
      <p sl="fr">Per quanto concerne la questione sollevata dall’onorevole Rivasi in materia di regole più dure sui rischi d’impatto ambientale dei prodotti farmaceutici, riteniamo sia necessario prendere in considerazione l’aspetto della tutela ambientale. La Commissione accetta il consiglio del Parlamento di presentare una relazione, quando possibile, unitamente a una proposta legislativa sui rischi ambientali dei prodotti farmaceutici.</p>
      <p sl="fr">Colgo l’occasione per ricordare agli onorevoli deputati che gli aspetti ambientali sono già stati inclusi nella comunicazione della Commissione sul futuro del settore farmaceutico, adottata prima della presente proposta, nel quadro del pacchetto farmaceutico presentato nel dicembre 2008.</p>
      <p sl="fr">Allegato – Posizione della Commissione</p>
      <p sl="fr">Proposta di direttiva del Parlamento europeo e del Consiglio che modifica, per quanto concerne la farmacovigilanza, la direttiva 2001/83/CE recante un codice comunitario relativo ai medicinali per uso umano [COM(2008)0665 – C6-0514/2008 – 2008/0260(COD) ]</p>
      <p sl="fr">Emendamenti:</p>
      <p sl="fr">Direttamente accettabile: emendamento n. 74 (insieme del testo, blocco n. 1, emendamento di compromesso). La Commissione è favorevole all’approvazione del testo di compromesso da parte dei colegislatori.</p>
      <p sl="fr">Proposta di regolamento del Parlamento europeo e del Consiglio che modifica, per quanto riguarda la farmacovigilanza dei medicinali per uso umano, il regolamento (CE) n. 726/2004 che istituisce procedure comunitarie per l’autorizzazione e la sorveglianza dei medicinali per uso umano e veterinario, e che istituisce l’Agenzia europea per i medicinali [COM(2008)0664 – C6-0515/2008 – 2008/0257(COD) ]</p>
      <p sl="fr">Emendamenti:</p>
      <p sl="fr">Direttamente accettabile: emendamento n. 41 (insieme del testo, blocco n. 1, emendamento di compromesso). La Commissione è favorevole all’approvazione del testo di compromesso da parte dei colegislatori.</p>
    </intervention>
    <intervention id="2-515" speaker_id="2327" name="Linda McAvan" is_mep="True" mode="spoken" role="relatore">
      <p sl="en">Signor Presidente, desidero rispondere ad alcune delle questioni sollevate.</p>
      <p sl="en">I colleghi hanno parlato di trasparenza. Abbiamo ottenuto risultati importanti in quest’ambito: la quantità di informazioni che sarà resa disponibile sui portali web aumenterà in modo esponenziale rispetto alla situazione attuale.</p>
      <p sl="en">Per quanto concerne l’indipendenza del lavoro di farmacovigilanza, è stato il Parlamento a proporre l’emendamento che ora separa le autorizzazioni e la farmacovigilanza e garantisce che sia il comitato di farmacovigilanza a presentare raccomandazioni, che possono essere revocate in presenza di solide motivazioni. Abbiamo ottenuto un grande successo nella creazione di una maggiore indipendenza.</p>
      <p sl="en">Per quanto concerne la Commissione, la attende molto lavoro in seguito all’approvazione di domani della presente legge, la quale, mi auguro, avverrà con un’ampia maggioranza. Buona parte del lavoro riguarderà il foglietto illustrativo, in merito al quale sono giunte numerose lamentele da parte di organizzazioni dei pazienti e di singoli pazienti. Avete cercato una soluzione all’interno della Commissione, ma non è stata accolta in modo positivo. Desideriamo collaborare con voi per ottenere un foglietto illustrativo di buona qualità.</p>
      <p sl="en">Il foglietto non può contenere ogni singola eventualità che potrebbe accadere a un paziente; diverrebbe in questo modo inutile per un paziente medio. Deve avere senso e stabilire delle priorità e collaboreremo a questo fine.</p>
      <p sl="en">Analizzerete l’impatto ambientale dei farmaci, il che è molto importante. Attendiamo l’inserimento del simbolo nero, che deve ancora essere creato; non vogliamo che scompaia, come dai farmaci pediatrici, vogliamo vedere quel simbolo quanto prima.</p>
      <p sl="en">Per quanto concerne gli Stati membri, i portali web richiederanno un’immensa mole di lavoro. Vogliamo vederli in funzione e chiediamo un calendario di attuazione. Come affermato dalla Commissione, è fondamentale che i cittadini possano ottenere informazioni nella propria lingua e gli Stati membri devono istituire i propri sistemi di segnalazione diretta. Molto lavoro attende le agenzie nazionali.</p>
      <p sl="en">Per quanto concerne il comitato scientifico, aumenterà la mole di lavoro e sarà necessario fornire risorse adeguate. Ne abbiamo discusso a lungo in fase di negoziato e siamo favorevoli a questo cambiamento.</p>
      <p sl="en">Desidero ringraziare nuovamente tutti coloro che hanno partecipato ai lavori. Mi auguro che domani vi sia un’ampia maggioranza e di poter avviare il vero lavoro, sul campo, e cambiare la vita delle persone.</p>
    </intervention>
    <intervention id="2-516" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-517" speaker_id="4746" name="Sergio Berlato" is_mep="True" mode="written">
      <p sl="it">I prodotti medicinali contribuiscono in misura essenziale alla salute dei cittadini nell'Unione europea. Tuttavia, possono presentare anche gravi effetti collaterali che, secondo la Commissione, sono la causa di circa il 5% dei ricoveri ospedalieri e dei decessi. Negli ultimi anni si sono registrati casi di medicinali che, pur essendo stati immessi in commercio al termine della prevista procedura di controllo, hanno manifestato sui pazienti effetti secondari non trascurabili. Questo contesto sottolinea la necessità per l'Unione di dotarsi di una politica efficace in materia di farmacovigilanza volta a tutelare la salute dei cittadini europei. Ritengo che un sistema efficiente di farmacovigilanza debba consentire una tempestiva segnalazione alle autorità competenti degli effetti collaterali dei medicinali e soprattutto, qualora sia necessario, di ritirare rapidamente dal mercato i farmaci pericolosi. Condivido, inoltre, le proposte contenute nella relazione in discussione volte a migliorare la cooperazione tra gli Stati membri in materia di farmacovigilanza e a rafforzare i criteri che prevedono la concessione di un'autorizzazione d'immissione in commercio di nuovi medicinali. Infine, chiedo alla Commissione di prendere in considerazione la revisione della composizione del foglietto illustrativo dei prodotti medicinali al fine di migliorare anche l'informazione sull'uso di un farmaco.</p>
    </intervention>
    <intervention id="2-518" speaker_id="58758" name="Elisabetta Gardini" is_mep="True" mode="written">
      <p sl="it">Molte patologie possono oggi essere affrontate senza ricorrere all`ospedalizzazione e persino in ambito oncologico esistono cure farmacologiche che rendono praticabile il trattamento a domicilio. Il controllo della catena del farmaco richiede quindi procedure razionali e chiare che migliorino il circolo delle informazioni e la trasparenza nei contenuti definendo con precisione ruoli e responsabilità delle principali parti in causa. Condivido pienamente la creazione di un sistema centralizzato di raccolta dati e di valutazione che sappia integrare le reti nazionali di farmacovigilanza mantenendo la coerenza dell'informazione. Non si poteva, infatti, escludere il filtro delle reti nazionali, unico strumento atto a garantire l’obiettività della validazione, la qualità della codifica dei dati, il rapporto di causalità e la relazione con i segnalatori. Ciò è ancora più necessario nel momento in cui apriamo un ulteriore canale di informazione diretta con il paziente ed i professionisti della salute che ora avranno anche la possibilità di lanciare velocemente un messaggio di ritorno prezioso al sistema di vigilanza. A tal proposito devo rilevare l’opportuna esigenza di misure di formazione per gli operatori sanitari e di una campagna d’informazione destinata ai pazienti per un più efficace impiego di tale strumento.</p>
    </intervention>
    <intervention id="2-519" speaker_id="28123" name="Louis Grech" is_mep="True" mode="written">
      <p sl="en">Affinché l’attuale sistema di farmacovigilanza funzioni in modo rapido ed efficace per tutelare i consumatori, sono necessari dei cambiamenti. Il controllo della sicurezza dei farmaci è fondamentale per salvare vite umane e prevenire crisi sanitarie pubbliche. Una maggiore integrazione della farmacovigilanza a livello europeo consentirà di aumentare il numero di segnalazioni di reazioni avverse da parte dei pazienti. Con l’ampliamento dell’insieme di modelli di reazioni avverse, gli effetti collaterali potranno essere identificati più rapidamente, consentendo un immediato ritiro dal mercato di farmaci pericolosi o l’aggiunta di avvisi sui farmaci. Sono a favore delle modifiche volte a una maggiore tutela dei consumatori attraverso l’accesso, da parte di operatori sanitari e pazienti, alla base di dati Eudravigilance, che consentirà anche agli Stati membri di accedere alle stesse informazioni sulle reazioni avverse. Concordo sull’esclusione delle aziende farmaceutiche dal processo di farmacovigilanza: eliminando il conflitto di interessi che caratterizza il processo di autoregolamentazione, saranno possibili segnalazioni più oneste sulle reazioni avverse.</p>
    </intervention>
    <intervention id="2-520" speaker_id="28314" name="Anneli Jäätteenmäki" is_mep="True" mode="written">
      <p sl="fi">Secondo le stime dell’Organizzazione mondiale della sanità, il 10 per cento del mercato farmaceutico mondiale è costituito da farmaci contraffatti. È un dato preoccupante, perché mette a rischio la salute e il benessere delle persone. Sono lieta dei miglioramenti apportati all’accesso, da parte dei pazienti, alle informazioni sui farmaci e sulle loro reazioni avverse. In futuro, queste informazioni saranno più accessibili, ad esempio, grazie ai nuovi siti Internet, nazionali ed europei, dedicati alla sicurezza dei farmaci. Desidero infine esprimere il mio sostegno alla proposta della relatrice, che invita la Commissione a stilare una relazione sull’impatto ambientale dei farmaci e a valutare la necessità di ulteriori modifiche alla legislazione comunitaria in materia di farmaci nell’immediato futuro. Vi ringrazio.</p>
    </intervention>
    <intervention id="2-521" speaker_id="26829" name="Siiri Oviir" is_mep="True" mode="written">
      <p sl="et">La farmacovigilanza riveste un ruolo molto importante per la sanità pubblica. Gli effetti collaterali dei farmaci spesso hanno gravi ripercussioni sulla salute e sulla vita dei pazienti. Numerosi casi giudiziari hanno dimostrato che le case farmaceutiche, per motivi commerciali, cercano di nascondere gli effetti collaterali dei farmaci per molto tempo. È positivo che, tramite l’adozione delle presenti proposte di legge, saranno inaspriti i criteri che garantiscono una maggiore affidabilità delle autorizzazioni all’immissione in commercio o che sostengono la cosiddetta procedura d’urgenza. Sono a favore delle misure che garantiscono la qualità dei dati presenti nel sistema di farmacovigilanza, al quale, a livello nazionale, dovrebbero essere garantite risorse per funzionare in modo efficiente. L’intero sistema deve essere trasparente nei confronti dei pazienti.</p>
    </intervention>
    <intervention id="2-522" speaker_id="33989" name="Daciana Octavia Sârbu" is_mep="True" mode="written">
      <p sl="en">La presente relazione rappresenta un passo importante nel percorso verso un sistema di controllo dei prodotti farmaceutici più efficace e coordinato. L’aumento del numero di pazienti monitorati fornirà maggiori indicazioni sui nuovi farmaci, consentendo a produttori e autorità di identificare i possibili problemi più rapidamente. Molti aspetti della relazione offriranno vantaggi, ma sono particolarmente a favore dell’invito ad approfondire gli studi sull’impatto ambientale dei prodotti farmaceutici e dei loro effetti sulle falde freatiche, ad esempio. Quando si discutono temi sanitari, è giusto sottolineare l’importanza della medicina preventiva e del principio “prevenire è meglio che curare”. Decisioni semplici, attente alla salute sullo stile di vita, incluse dieta ed esercizio fisico, possono evitare la sofferenza e i costi di malattie gravi prevenibili. Dovremmo sempre ricordarlo quando parliamo di politica sanitaria.</p>
    </intervention>
    <intervention id="2-523" speaker_id="28252" name="Richard Seeber" is_mep="True" mode="written">
      <p sl="de">Avere accesso in modo semplice a informazioni generali indipendenti e reali sui prodotti farmaceutici è fondamentale per i pazienti ed è basilare nella ricerca in materia di reazioni avverse e per la sicurezza dei farmaci prescrivibili presenti sul mercato. La nuova direttiva e il regolamento sulla farmacovigilanza migliorano considerevolmente la trasparenza e l’accesso a queste informazioni. I motivi e le spiegazioni delle reazioni avverse saranno raccolti in tutta Europa dall’Agenzia europea per i medicinali. La raccolta e il trattamento dei dati, uniti alla creazione di portali web nazionali, agevoleranno ai pazienti la ricerca delle informazioni sui farmaci e sugli effetti collaterali. I cittadini europei in viaggio non dovranno fare affidamento a un sito web qualsiasi, ma otterranno informazioni oggettive nella propria lingua. Per garantire indipendenza e obiettività, le informazioni dovranno essere approvate dalle autorità pertinenti, garantendo al contempo la libertà di pubblicità. Il nuovo riquadro informativo sulla confezione dei farmaci consentirà di individuare immediatamente quali principi attivi sono stati approvati per la prima volta. Queste misure aumenteranno la trasparenza e i pazienti potranno trovare le informazioni farmaceutiche che richiedono in modo più semplice e chiaro.</p>
    </intervention>
    <intervention id="2-524" speaker_id="96718" name="Olga Sehnalová" is_mep="True" mode="written">
      <p sl="cs">La farmacovigilanza è una parte fondamentale del sistema di tutela della salute dei pazienti, riduce i rischi e aumenta i benefici dei farmaci. Valutazione e controllo della sicurezza dei medicinali sono particolarmente importanti nei primi anni successivi alla loro immissione sul mercato. Nel quadro dell’iter di autorizzazione, prima dell’introduzione sul mercato, vengono valutate le informazioni derivanti da test preclinici e clinici. Molti effetti collaterali però possono emergere solo in seguito alla commercializzazione del prodotto. In tale contesto, i pazienti e gli operatori sanitari rivestono un ruolo fondamentale nell’individuare reazioni avverse effettive o sospette. Pari importanza è ricoperta da una valutazione da parte di esperti di queste informazioni, considerando la connessione causale tra l’insorgenza di una reazione avversa e la somministrazione di un farmaco. Sono dunque a favore dei nuovi elementi che rafforzano la posizione dei pazienti, consentendo loro di essere attivamente coinvolti nel processo di segnalazione delle reazioni avverse, nonché del sistema di valutazione di alta qualità. Nella Repubblica ceca, i pazienti dispongono già di questa opportunità sul portale web dell’istituto statale per il controllo dei farmaci, un ottimo esempio, a mio avviso, di buone pratiche per quei paesi che ancora non dispongono di questo tipo di servizio.</p>
    </intervention>
    <intervention id="2-525" speaker_id="28299" name="Bogusław Sonik" is_mep="True" mode="written">
      <p sl="pl">I dati a nostra disposizione indicano che la metà dei pazienti non assume i farmaci secondo le indicazioni del medico e che tre quarti dei pazienti vorrebbero accedere in modo semplice a informazioni affidabili sul funzionamento dei farmaci e sui possibili effetti collaterali. La proposta di controllare la sicurezza dei farmaci aumenta la sicurezza dei pazienti e garantisce loro il diritto a una migliore informazione sull’utilizzo e gli effetti di un particolare farmaco. Un notevole passo avanti in ambito di trasparenza dell’informazione sui farmaci è costituito dal progetto di creare un servizio informativo via Internet, a livello nazionale e comunitario. I siti web nazionali saranno connessi a quello europeo e conterranno una descrizione delle caratteristiche di ciascun prodotto, un foglietto illustrativo e una valutazione degli effetti del prodotto sulla salute umana. L’Agenzia europea per i medicinali, in cooperazione con gli Stati membri e la Commissione, si occuperà della supervisione della base di dati, attraverso la quale unirà e confronterà le informazioni, nell’ambito del proprio lavoro di supervisione farmacologica. Si tratta di un passo importante per garantire ai cittadini il diritto a informazioni migliori, più affidabili e obiettive sui prodotti farmaceutici.</p>
    </intervention>
  </section>
  <section id="creitem19" title="10. Immissione sul mercato e uso dei biocidi (discussione)">
    <intervention id="2-527" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0239/2010), presentata dall’onorevole Klaß a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio concernente l’immissione sul mercato e l’uso dei biocidi [(COM(2009)0267 – C7-0036/2009 – 2009/0076(COD) ].</p>
    </intervention>
    <intervention id="2-528" speaker_id="1929" name="Christa Klaß" is_mep="True" mode="spoken" role="relatore">
      <p sl="de">Signor Presidente, Commissario Tajani, onorevoli colleghi, da oltre un anno discutiamo della proposta della Commissione di riformulare la direttiva sull’immissione sul mercato dei biocidi, adottata nel 1998. Accogliamo con favore questa proposta, in particolare perché stiamo trasformando una direttiva in un regolamento. L’Europa deve far fronte alle proprie responsabilità e ciò significa anche che le aree legate al mercato interno devono essere disciplinate da normative chiare.</p>
      <p sl="de">I biocidi, ormai parte integrante della nostra civiltà e del nostro standard di vita, sono indispensabili per soddisfare le elevate esigenze in materia di salute e igiene sulle quali insistiamo. Quando utilizzati come disinfettanti e pesticidi, ci difendono da pericolose malattie e dai loro vettori. In considerazione dell’alta concentrazione demografica, la società necessita di particolari forme di igiene per evitare la trasmissione di germi e malattie; inoltre la mobilità internazionale favorisce una rapida circolazione in tutto il mondo di patologie, virus e batteri. È importante impedire la diffusione delle infezioni negli ospedali e le lavanderie devono essere in grado di controllare ed eliminare tutti i germi introdotti.</p>
      <p sl="de">I biocidi vengono impiegati per preservare legno, prodotti tessili, cuoio, gomma e strutture in muratura, e sono un componente dei fluidi utilizzati nella lavorazione dei metalli. Eliminano muffe, germi e organismi infestanti, tutelandoci dalla loro azione. Devono essere efficaci e, di conseguenza, possono risultare pericolosi se utilizzati impropriamente; proprio per questo abbiamo bisogno di normative severe. Bisogna soppesare con attenzione benefici e rischi e, soprattutto, evitare di fare un uso eccessivo di biocidi. Dobbiamo assicurarci che vengano maneggiati e impiegati responsabilmente perché, se in piccole quantità possono risultare molto efficaci, in grandi quantità possono arrecare danni.</p>
      <p sl="de">Abbiamo bisogno di una strategia per l’uso sostenibile dei biocidi che informi sulle alternative possibili. Dobbiamo essere consapevoli che, essenzialmente, ci occupiamo non della protezione dai biocidi, ma della loro azione difensiva. Per esempio, chi ha un problema di pediculosi del capo, deve poterlo risolvere efficacemente ricorrendo anzitutto a un apposito pettine a denti fitti e impiegando un trattamento con un prodotto biocida solo nel caso in cui la prima soluzione si riveli inefficace.</p>
      <p sl="de">Le nanotecnologie sono state sviluppate solo di recente e per questo dobbiamo sottoporle a un esame molto accurato perché le nanoparticelle possono penetrare sotto la pelle e direttamente nelle nostre forniture di acqua. Dobbiamo sostenere la ricerca e l’innovazione, non ostacolarle, e condurre più studi sui biocidi nell’acqua perché al momento disponiamo di scarsissimi dati.</p>
      <p sl="de">L’obiettivo del presente regolamento è armonizzare il mercato interno e introdurre una procedura efficiente per l’approvazione di principi attivi e prodotti. Per la prima volta, i biocidi saranno sottoposti a registrazione e, come è ovvio, è opportuno organizzare e gestire adeguatamente questa operazione a livello europeo, che si traduce in autentici vantaggi per il mercato interno e i consumatori. Il Parlamento europeo chiede l’approvazione a livello europeo di tutti i prodotti a partire dal 2017 e noi manifestiamo tutto il nostro appoggio. Se ora iniziamo a definire un nuovo regolamento, dobbiamo farlo correttamente e metterlo in pratica entro il termine ultimo richiesto.</p>
      <p sl="de">Il mercato dei biocidi comprende numerosi tipi diversi di prodotti e applicazioni speciali, spesso disponibili solo in quantità ridotte. Questa varietà è necessaria per essere in grado di combattere la molteplicità di organismi dannosi: riducendo il numero di principi attivi, la resistenza di parassiti e insetti aumenterà, con conseguenze fatali. Dobbiamo pertanto assicurarci che i costi di registrazione e autorizzazione vengano mantenuti entro limiti ragionevoli, specie in considerazione delle numerose piccole e medie imprese produttrici. Si necessitano rigidi criteri di esclusione ed è giusto introdurli. Il Parlamento sta proponendo criteri di esclusione molto chiari e definendo eccezioni limitate, al fine di soddisfare i requisiti della salute umana e dell’ambiente.</p>
      <p sl="de">Siamo inoltre convinti che l’informazione al consumatore sia estremamente importante. Il campo di applicazione del regolamento dovrà includere anche i materiali sottoposti a trattamento con biocidi, poiché, in futuro, i materiali venduti in Europa dovranno essere trattati esclusivamente con biocidi approvati nel territorio dell’Unione. I seri problemi di salute causati da fungicidi di utilizzo comune in Estremo Oriente su calzature e mobili, verificatisi l’anno scorso, hanno bisogno manifestato la necessità di normative più severe e, cosa ancor più importante, di controlli più severi sulle importazioni, per tutelare i consumatori e impedire che il gioco della concorrenza venga falsato. Su questa base, abbiamo lavorato insieme per giungere a un compromesso che vorrei chiedere ai miei colleghi parlamentari di sostenere.</p>
    </intervention>
    <intervention id="2-529" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione. – Signor Presidente, desidero ringraziare il Parlamento europeo e in particolare la relatrice, l’onorevole Klaß, i relatori ombra e i membri della commissione per l’ambiente, la sanità pubblica e la sicurezza alimentare per il notevole lavoro svolto.</p>
      <p sl="fr">I 330 emendamenti adottati dalla commissione per l’ambiente e il compromesso globale accettato la scorsa settimana testimoniano l’impegno e l’interesse verso questo testo. Gli emendamenti sono peraltro in linea con l’essenza della proposta della Commissione.</p>
      <p sl="fr">Consentitemi di soffermarmi su quelli che consideriamo i punti più rilevanti.</p>
      <p sl="fr">Il primo punto è l’estensione del sistema di autorizzazione dell’Unione europea e delle relative procedure. Al fine di arrivare a un accordo sul testo, è fondamentale giungere a un compromesso sullo studio del sistema di autorizzazione dell’Unione e delle relative procedure, in particolare sul ruolo dell’Agenzia europea per le sostanze chimiche (ECHA).</p>
      <p sl="fr">In linea di principio, la Commissione può appoggiare l’estensione del sistema di autorizzazione dell’Unione a un gruppo più numeroso di biocidi, ma solo al verificarsi di due condizioni.</p>
      <p sl="fr">In primo luogo, l’ECHA e la Commissione devono disporre di risorse sufficienti per fare fronte a un carico di lavoro aggiuntivo; in caso contrario, si produrranno ritardi che pregiudicheranno i vantaggi del sistema di autorizzazione dell’Unione.</p>
      <p sl="fr">In secondo luogo, dobbiamo creare un meccanismo adeguato per estendere gradualmente il campo di applicazione del sistema, per esempio scaglionando l’introduzione dei tipi di prodotti oppure applicando criteri orizzontali, come condizioni d’uso analoghe.</p>
      <p sl="fr">Per quanto concerne le procedure relative all’autorizzazione dell’Unione, l’ECHA svolgerà un ruolo essenziale per il funzionamento del sistema. Dobbiamo assicurarci che le risorse dell’Agenzia siano destinate a lavori che apportano valore aggiunto in termini di armonizzazione o che non possono essere svolti con più efficienza dagli Stati membri. Vorrei inoltre aggiungere che è necessario delineare procedure che regolino il campo di applicazione esteso del sistema di autorizzazione dell’Unione europea.</p>
      <p sl="fr">Il secondo punto sono le deroghe dai criteri di esclusione. Su questa spinosa questione, desidero precisare che l’emendamento di compromesso rappresenta un equilibrio ragionevole tra l’obiettivo di garantire un alto livello di protezione dell’ambiente e della salute umana e la necessità di prevedere un certo grado di flessibilità in mancanza di soluzioni sostitutive.</p>
      <p sl="fr">Il terzo punto sono le deroghe nazionali nel quadro del riconoscimento reciproco. Pur riconoscendo che tali deroghe sono giustificate in alcune circostanze, riteniamo che la Commissione debba esaminarle caso per caso. Se le deroghe fossero autorizzate senza la supervisione della Commissione, si correrebbe il rischio di compromettere il mercato interno dei biocidi che il regolamento mira a promuovere.</p>
      <p sl="fr">Il quarto punto è la definizione dei prodotti a basso rischio, in merito alla quale dobbiamo stabilire una definizione pragmatica come conditio sine qua non di una politica efficace su questi prodotti. A quanto pare, sarà necessario compiere ulteriori sforzi per approdare a una definizione chiara dei criteri applicabili ai prodotti a basso rischio.</p>
      <p sl="fr">Il quinto punto sono gli articoli trattati. Siamo favorevoli agli emendamenti che impongono controlli sul livello dei principi attivi. In merito all’etichettatura di questi articoli, appoggiamo l’approccio generale di imporre regole diverse a seconda che gli articoli abbiano effetto interno o esterno, per esempio, a seconda che il prodotto sia stato intenzionalmente eliminato o sia entrato in contatto con esseri umani oppure con l’ambiente.</p>
      <p sl="fr">Il sesto punto sono i free riders . Pur sostenendo l’emendamento di compromesso in merito, nutriamo serie preoccupazioni su una serie di altri emendamenti legati al concetto di inclusione per azienda.</p>
      <p sl="fr">Il settimo punto interessa i nanomateriali, in merito ai quali la Commissione si è attenuta alla politica di decidere sulla base di fattori scientifici, con l’auspicio di approfondire la conoscenza di tali materiali, approvando la necessita di definirli e, se necessario, il principio di una loro valutazione indipendente.</p>
      <p sl="fr">Infine, i test sugli animali. Pur sostenendo l’obiettivo di ridurre i test sugli animali, la Commissione ritiene che questo non debba compromettere un alto livello di protezione per l’ambiente e la salute umana.</p>
      <p sl="fr">Seguirò attentamente la discussione sulla proposta e sugli emendamenti avanzati e mi riservo di aggiungere ulteriori osservazioni sui punti appena toccati e su altre questioni nei miei commenti finali.</p>
    </intervention>
    <intervention id="2-530" speaker_id="4423" name="Amalia Sartori" is_mep="True" mode="spoken">
      <p sl="it">relatrice per parere della commissione per il mercato interno e la protezione dei consumatori . − Signor Presidente, onorevoli colleghi, signor Commissario, mi congratulo con la collega e relatrice Klaß per la collaborazione proficua, che mi ha consentito di arricchire la sua relazione con alcune importanti posizioni emerse nella commissione mercato interno.</p>
      <p sl="it">Mi auguro anche che supporti alcuni emendamenti che ho presentato in vista del voto di domani e che si compongono l'obiettivo di evitare doppie valutazioni di rischi connessi ai prodotti già autorizzati e quindi già valutati, a meno che non siano giustificate dal sopraggiungere di nuove informazioni che prevedono la necessità di nuovi controlli.</p>
      <p sl="it">Sono soddisfatta anche perché, anche se in modo graduale, ci sarà l'opportunità di una autorizzazione centralizzata per tutte le categorie di prodotto. A tale proposito, chiedo al Commissario Tajani – alcune cose le ha già dette nella sua relazione – come e quanto sarà necessario attrezzare l'ECA per far fronte in modo efficace e fluido all'ampio numero di dossier che verrà presentato.</p>
    </intervention>
    <intervention id="2-531" speaker_id="28252" name="Richard Seeber" is_mep="True" mode="spoken">
      <p sl="de">a nome del gruppo PPE. – Signor Presidente, desidero congratularmi con la relatrice, l’onorevole Klaß, e con l’onorevole Sartori, per l’eccellente lavoro svolto insieme e in collaborazione con i relatori ombra, che ha prodotto un pacchetto a mio parere accettabile sul piano politico per tutti i gruppi. È importante ricordare che i biocidi non sono fini a se stessi, ma svolgono numerose funzioni nella società moderna, di cui l’onorevole Klaß ha fornito alcuni esempi.</p>
      <p sl="de">I biocidi vengono utilizzati per rispondere alle richieste dei consumatori di maggiore sicurezza alimentare e migliori condizioni di salute. Le aree di impiego sono numerose e, al tempo stesso, il mercato dei produttori è estremamente frammentato. Vorrei soffermarmi in particolare sulla condizione dei produttori e su come la vecchia direttiva sia risultata inefficace nel soddisfare le esigenze di migliori condizioni di salute dei consumatori e di un mercato interno ben funzionante per i produttori. Uno dei maggiori problemi è la mancanza di un sistema di autorizzazione dell’Unione europea per i biocidi. È fondamentale riconoscere questa carenza e la necessità di un sistema di autorizzazione europeo per il maggior numero di gruppi di biocidi possibile, altrimenti la normativa resterà lettera morta. Desidero difendere il compromesso raggiunto sull’articolo 33, che ha favorito l’accordo tra tutti i gruppi politici sulla necessità di introdurre gradualmente la nuova normativa e sulla concessione agli Stati membri della facoltà di derogare nel caso di sostanze particolarmente pericolose.</p>
      <p sl="de">Ritengo che il pacchetto di compromessi sia stato pianificato molto attentamente e chiedo a tutti i colleghi di esprimere voto favorevole.</p>
    </intervention>
    <intervention id="2-532" speaker_id="28156" name="Dan Jørgensen" is_mep="True" mode="spoken">
      <p sl="da">a nome del gruppo S&amp;D. – Signor Presidente, ascoltando il discorso del Commissario e gli interventi dei colleghi appartenenti al gruppo del Partito popolare europeo (Democratico cristiano), potremmo quasi credere che si tratti soltanto di trovare soluzioni quanto più semplici ed efficaci possibile sul piano puramente burocratico. Ovviamente, anche questo è un problema concreto e certamente uno degli obiettivi è consentire alle industrie del settore di commercializzare i prodotti e operare anche oltre i confini nazionali. L’aspetto più importante non è però questo; per i socialisti e democratici gli aspetti più importanti – sui quali non siamo disposti ad accettare compromessi – sono la salute e l’ambiente.</p>
      <p sl="da">Quasi ogni giorno, nuove ricerche dimostrano che il carico di sostanze chimiche complessivo cui gli individui e l’ambiente sono esposti è in crescita. Assistiamo al fenomeno della pubertà precoce nelle bambine, al diffondersi dei tumori, alla comparsa di nuove forme tumorali, ai problemi di fertilità di molte coppie. Molti di questi fenomeni sono legati ai prodotti chimici che ci circondano.</p>
      <p sl="da">Le sostanze chimiche portano numerosi benefici, lo riconosciamo, ma se siamo consapevoli degli effetti estremamente dannosi di alcuni prodotti chimici e della disponibilità di alternative, è scontato che dovremmo sostituire i prodotti pericolosi con alternative sicure; lo stesso discorso si applica anche ai biocidi. Per noi, l’aspetto più importante è stata la sostituzione delle sostanze pericolose con alternative sicure, obiettivo che abbiamo in una certa misura raggiunto con questo compromesso.</p>
      <p sl="da">Abbiamo sottolineato che, se autorizziamo un processo centralizzato per l’approvazione – un provvedimento sensato perché, tra l’altro, potrebbe ridurre la burocrazia – i singoli paesi devono avere la possibilità di opporre un rifiuto in presenza di particolari circostanze che rendano necessario proibire o imporre delle restrizioni su un prodotto chimico a livello nazionale. Abbiamo inoltre sottolineato che non si tratta solo di quali sostanze vengono immesse sul mercato, ma anche delle modalità di uso delle stesse; per questo abbiamo insistito sulla necessità di mettere a punto una nuova normativa nel prossimo futuro, nello specifico una direttiva quadro sulle modalità di impiego dei biocidi.</p>
      <p sl="da">Infine, abbiamo chiesto di limitare al massimo la sperimentazione sugli animali, cui si fa un ricorso smodato nonostante esistano alternative. Questo era un altro dei nostri obiettivi e riteniamo di averlo raggiunto.</p>
    </intervention>
    <intervention id="2-533" speaker_id="97076" name="Corinne Lepage" is_mep="True" mode="spoken">
      <p sl="fr">a nome del gruppo ALDE. – Signor Presidente, grazie al lavoro di tutti, e in particolare della relatrice, abbiamo raggiunto almeno un obiettivo: dopo difficili discussioni, siamo arrivati all’accordo su un punto fondamentale della procedura di autorizzazione.</p>
      <p sl="fr">La nostra posizione su questo aspetto era quella giusta. Anzitutto dovevamo garantire l’operatività del sistema, per evitare che l’Agenzia europea per le sostanze chimiche (ECHA) venisse improvvisamente inondata di richieste che non era in grado di soddisfare; in secondo luogo, dovevamo promuovere un sistema che incoraggiasse l’uso di prodotti a basso rischio. Su questo punto è stato raggiunto un compromesso equilibrato perché ci concede tempo, stabilendo che il sistema diventi operativo nel giro di quattro anni, e prevede l’assegnazione di bonus per i prodotti meno pericolosi.</p>
      <p sl="fr">Per il resto, pur sostenendo gli emendamenti che rendono flessibile il sistema, come le formulazioni quadro, ci rifiutiamo di consentire che la flessibilità venga introdotta a tutti i costi. La tossicità di alcuni prodotti, come i pesticidi, è ben nota ed esprimo il mio totale accordo con il collega, onorevole Jørgensen, sull’impatto di alcuni prodotti sulla salute e l’ambiente.</p>
      <p sl="fr">Per questo motivo, rifiutiamo qualsiasi disposizione che possa mettere in discussione la qualità della valutazione del prodotto o sminuire il sistema, che incoraggia la sostituzione delle sostanze più pericolose. Per questo motivo, numerosi emendamenti appena presentati sono del tutto sbilanciati e non possono godere del nostro appoggio.</p>
      <p sl="fr">Non inganniamo noi stessi: questo è il risultato di una posizione che considera prioritari gli interessi nel breve periodo rispetto alla tutela della salute e dell’ambiente. Non dovremmo mai dimenticare che la salute e l’ambiente non sono semplicemente valori che ci stanno a cuore: difenderli va a favore dell’interesse economico della società nel suo insieme.</p>
    </intervention>
    <intervention id="2-534" speaker_id="96743" name="Michèle Rivasi" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, ritengo che questo testo compia dei passi avanti, specie su due aspetti fondamentali: la necessità dell’etichettatura in presenza di nanoparticelle in un prodotto e soprattutto la valutazione distinta cui ciascuna nanosostanza sarà sottoposta, cosa che attualmente non avviene. Si sono compiuti progressi anche in termini della possibilità di escludere gli interferenti endocrini dalle sostanze utilizzate, con criteri di esclusione specifici e opportunamente applicabili.</p>
      <p sl="fr">Non siamo però d’accordo sulle risorse concrete per l’Agenzia europea per le sostanze chimiche (ECHA) perché la sua missione dovrebbe consistere nella valutazione e autorizzazione dei biocidi.</p>
      <p sl="fr">Abbiamo appena ampliato la missione dell’ECHA e questo ci vede d’accordo. Ampliarla significa però assegnare all’Agenzia le risorse necessarie per svolgere realmente il proprio compito. Non possiamo assegnare all’ECHA un carico di lavoro maggiore, chiedere l’abbreviazione dei tempi di valutazione delle sostanze e limitarne al tempo stesso le risorse; così facendo, rischiamo di andare incontro a valutazioni semplificate, che saranno rapide ma anche superficiali e, di conseguenza, inadeguate.</p>
      <p sl="fr">Per questo motivo, mi rivolgo a lei, onorevole Klaß, invitandola a riconsiderare la sua proposta di bilancio per le missioni dell’ECHA. Nella sua formulazione attuale, la sua non è una proposta seria e potrebbe incidere negativamente sullo standard di lavoro di questa istituzione europea di fondamentale importanza per la sicurezza dei cittadini e dei consumatori europei.</p>
      <p sl="fr">Si tratta di una questione importante: non si può chiedere di più senza rendere disponibili risorse, altrimenti l’ECHA si trasformerà in un’agenzia amministrativa che risponde alla lobby industriale.</p>
    </intervention>
    <intervention id="2-535" speaker_id="96956" name="Julie Girling" is_mep="True" mode="spoken">
      <p sl="en">a nome del gruppo ECR. – Signor Presidente, desidero anzitutto ringraziare l’onorevole Klaß. Nei sessanta secondi a mia disposizione, devo limitarmi a menzionare solo due punti di questo testo molto importante e complesso. Il primo riguarda i PBT, le sostanze persistenti, bioaccumulabili e tossiche. Per loro stessa natura, i biocidi sono tossici perché servono a eliminare qualcosa che solitamente rappresenta un pericolo per la salute umana e, sovente, anche animale. Di conseguenza, coloro che sono tentati di votare a favore dell’emendamento n. 61, devono essere consapevoli che voterebbero contro lo stesso principio di protezione della salute pubblica e dell’ambiente.</p>
      <p sl="en">Questo mi consente di arrivare al secondo punto, il difenacoum. L’emendamento n. 243 mira a limitare l’uso di questo rodenticida esclusivamente ai professionisti. Mi è bastata una rapida occhiata in un negozio della mia zona durante il fine settimana per avere la conferma che questo principio attivo è contenuto in quasi la metà dei prodotti in commercio, tutti dotati di chiare istruzioni per l’uso. È possibile che si sviluppi una certa resistenza ai rodenticidi, che devono quindi essere utilizzati a rotazione per rimanere efficaci. La sottrazione di un prodotto potrebbe turbare questo equilibrio e determinare un autentico disastro per la salute pubblica. Onorevoli colleghi, vi prego di non lasciare che questo accada.</p>
    </intervention>
    <intervention id="2-536" speaker_id="96741" name="Sabine Wils" is_mep="True" mode="spoken">
      <p sl="de">a nome del gruppo GUE/NGL. – Signor Presidente, i biocidi sono contenuti in numerosi detergenti, disinfettanti, insetticidi e altri prodotti che le persone utilizzano normalmente nella loro vita quotidiana. Attualmente, all’interno dell’Unione Europea sono disponibili oltre 50 000 biocidi. Vorrei che a ciascuno di noi fosse ben chiaro che i biocidi vengono utilizzati prevalentemente da privati cittadini; spesso non sono biodegradabili e in alcuni casi sono sostanze cancerogene, altamente tossiche che possono causare danni alle persone, agli animali e all’ambiente sia durante l’utilizzo sia durante lo smaltimento. Le persone, soprattutto i bambini, sono particolarmente a rischio quando i biocidi vengono impiegati in casa, per esempio sotto forma di preservanti del legno e insetticidi.</p>
      <p sl="de">È vero, come affermano i produttori, che i biocidi non sono pericolosi se utilizzati correttamente. Dato che ogni anno nell’Unione europea i privati cittadini acquistano e utilizzano 400 000 tonnellate di biocidi, è fondamentale prendere in considerazione l’uso improprio e il verificarsi di incidenti. Poiché così non è stato, ho proposto un emendamento, l’emendamento n. 352, che chiedo a tutti voi di appoggiare.</p>
      <p sl="de">Lo scopo di questo regolamento dovrebbe essere incrementare la libera circolazione di biocidi all’interno dell’Unione europea, come proposto dalla Commissione? Oppure questa Assemblea dovrebbe preoccuparsi maggiormente di tutelare i cittadini e l’ambiente? È fondamentale introdurre un rigido divieto sulle sostanze particolarmente pericolose; è nostro dovere prendere una decisione in difesa della causa dei consumatori, altrimenti ne metteremmo a rischio la salute.</p>
    </intervention>
    <intervention id="2-537" speaker_id="97196" name="Oreste Rossi" is_mep="True" mode="spoken">
      <p sl="it">a nome del gruppo EFD Group. – Signor Presidente, onorevoli colleghi, con i termini biocidi si individuano i principi attivi e i preparati contenenti uno o più principi attivi, presentati nella forma in cui sono consegnati all'utilizzatore, destinati a distruggere, eliminare, rendere innocui, impedire l'azione o esercitare altro effetto di controllo su qualsiasi organismo nocivo con mezzi chimici o biologici. Per intenderci, la quasi totalità della frutta e della verdura che arriva sulle nostre tavole è trattata.</p>
      <p sl="it">Pur essendo questi prodotti ormai indispensabili, in quanto per la maggior parte i parassiti animali o vegetali sono sempre più resistenti alla loro azione, devono essere tenuti sotto controllo perché spesso nocivi per l'uomo. Ad esempio alcuni di loro, una volta applicati sui prodotti alimentari, hanno un tempo preciso di decadenza, per questo devono essere utilizzati in precisi periodi dell'anno e in qualità ben determinate.</p>
      <p sl="it">Il non rispetto di questi tempi comporta per l'essere umano che assume il prodotto trattato gravi conseguenze: dalle immediate reazioni allergiche a quelle legate all'uso prolungato nel tempo che possono essere e portare a patologie sanitarie gravi. Nei biocidi sono ricompresi anche veri e propri veleni, come i rodenticidi, che sono in libera vendita per uso domestico. Purtroppo, anche se lasciare in libera vendita questi prodotti può comportare dei rischi, non possiamo pensare, in un periodo in cui assistiamo all'aumento considerevole, nelle città europee, di colonie di parassiti e roditori, di vietarne l'uso.</p>
      <p sl="it">Va prestata anche particolare attenzione, proprio per la libera circolazione delle merci all'interno dell'Unione europea, all'uso di differenti tipi di biocidi, consentito o meno nei vari paesi membri e ancor più all'ingresso di merci provenienti da paesi terzi dove non sono ancora oggi sotto controllo. Dobbiamo garantire a livello di Unione europea massima serietà nell'utilizzo di questi prodotti e nel rispetto severo dei tempi di decadenza della loro tossicità.</p>
    </intervention>
    <intervention id="2-538" speaker_id="97294" name="Catherine Soullie" is_mep="True" mode="spoken">
      <p sl="fr">Signor Presidente, come ci ha ricordato la relatrice, onorevole Klaß, i biocidi svolgono un ruolo essenziale sia nella sfera domestica, e quindi privata, sia nei luoghi pubblici, salvaguardando quotidianamente l’igiene e la salute.</p>
      <p sl="fr">È essenziale conseguire un testo comunitario coerente, in primis, con le altre normative europee. La normativa REACH, per esempio, non può e non deve entrare in conflitto con il regolamento sui biocidi. È importante evitare la burocrazia amministrativa e legislativa che soffoca le nostre imprese.</p>
      <p sl="fr">Su questo punto, vorrei esprimere il mio appoggio per il compromesso raggiunto dalla relatrice sullo spinoso tema dei criteri di esclusione e delle sostanze potenzialmente sostituibili. Analogamente, l’approccio della formulazione quadro per tutti i biocidi è un aspetto essenziale del regolamento perché renderà significativamente più efficace il sistema di autorizzazione comunitario.</p>
      <p sl="fr">Questo è un testo comunitario. L’introduzione del concetto di autorizzazione centralizzata all’interno dell’Unione, la semplificazione della procedura e la riduzione dei tempi di autorizzazione per alcuni test relativi ad attività di ricerca e sviluppo sono passi iniziali molto positivi verso l’armonizzazione del mercato europeo dei biocidi.</p>
      <p sl="fr">Infine, non dobbiamo perdere di vista le nostre ambizioni: la protezione, certamente, ma anche la costruzione del mercato comunitario e l’innovazione europea devono costituire parte integrante del nostro approccio.</p>
    </intervention>
    <intervention id="2-539" speaker_id="4262" name="Jo Leinen" is_mep="True" mode="spoken">
      <p sl="de">Signor Presidente, Commissario Tajani, onorevoli colleghi, assieme ai prodotti chimici per uso industriale e agricolo, i prodotti chimici per uso domestico costituiscono il terzo grande gruppo di sostanze importanti per l’ambiente e la salute umana e, con il regolamento sui biocidi, stiamo introducendo normative che disciplinano tali. A mio parere, abbiamo compiuto significativi progressi rispetto alla vecchia direttiva del 1998, come già sottolineato da alcuni colleghi che mi hanno preceduto. Stiamo introducendo un regolamento completo che si applica non solo ai prodotti fabbricati nell’Unione europea, ma anche ai prodotti importati, una misura estremamente importante. Abbiamo apportato miglioramenti all’etichettatura e, come ha rilevato l’onorevole Jørgensen, stiamo sollecitando la sostituzione con metodi alternativi dei test sugli animali, che speriamo di ridurre al minimo o addirittura abolire completamente. Un altro obiettivo è la sostituzione delle sostanze particolarmente pericolose con sostanze con rischi minori.</p>
      <p sl="de">Tutte queste misure rappresentano dei progressi e possiamo spiegare ai cittadini europei che andranno a beneficio della salute umana e dell’ambiente. Mi ha sorpreso il disaccordo sull’assegnazione della responsabilità di monitorare e autorizzare tali prodotti all’Agenzia europea per le sostanze chimiche (ECHA) di Helsinki. Il nostro obiettivo è l’applicazione dei medesimi standard in tutta Europa e la commercializzazione di questi prodotti nel mercato europeo. Per questo motivo, è giusto che l’ECHA sia responsabile di questo settore. Vorrei domandare al Commissario Tajani se l’Agenzia dispone di fondi sufficienti e del profilo organizzativo adeguato per assumere questo compito.</p>
      <p sl="de">Desidero infine ringraziare l’onorevole Klaß e i relatori ombra per aver ottenuto un accordo su questa materia.</p>
    </intervention>
    <intervention id="2-540" speaker_id="4253" name="Frédérique Ries" is_mep="True" mode="spoken">
      <p sl="fr">Signor Presidente, dal mio punto di vista, l’emendamento n.18 all’articolo 1 rappresenta la sintesi perfetta di quella che dovrebbe essere la nostra filosofia: dobbiamo assicurare un elevato livello di protezione della salute umana, animale e dell’ambiente e, al tempo stesso, migliorare il funzionamento del mercato interno.</p>
      <p sl="fr">Chiaramente, nessuno dei presenti desidera mettere in discussione l’impiego dei biocidi, di grande utilità per combattere roditori, scarafaggi, pidocchi (che, da quanto mi pare di capire, in questo periodo si diffondono nelle scuole) e organismi infestanti. La sfida in realtà è un’altra e consiste, a mio parere, nell’immissione in commercio di un numero crescente di biocidi da parte dei produttori, che si oppongono all’idea di soluzioni più sicure. Come sottolineato dalla relatrice, il troppo può arrecare danni.</p>
      <p sl="fr">L’altra grande sfida consiste nella ricerca di politiche di riduzione del rischio: troppo spesso vengono differite dai governi quando sono ambiziose, eppure restano essenziali perché gli utenti tendono a dimenticare che, nonostante i biocidi siano sostanze familiari, il loro uso è pur sempre pericoloso. Il Parlamento europeo ha il dovere di divulgare questo messaggio.</p>
    </intervention>
    <intervention id="2-541" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, vorrei associarmi ai ringraziamenti alla relatrice per il duro lavoro svolto. Il regolamento sui biocidi richiede un approccio equilibrato che consideri, da una parte, gli interessi dei produttori e dall’altra il benessere e la sicurezza dei consumatori e dell’ambiente.</p>
      <p sl="en">Desidero spendere qualche parola su un particolare aspetto di questa relazione. Ero allarmato dalla proposta iniziale della Commissione della messa al bando dei rodenticidi. Questi prodotti sono i più utilizzati nella lotta contro le infestazioni da roditori e rappresentano uno strumento di importanza vitale nel settore agricolo e agroalimentare.</p>
      <p sl="en">Ho ricevuto numerose rappresentanze di agricoltori ed enti pubblici della mia circoscrizione e altre parti interessate, che si oppongono categoricamente a un simile divieto, sottolineandone le implicazioni negative per i rispettivi settori di attività. Sebbene la lobby agricola potrebbe non essere del tutto soddisfatta di questo regolamento nella sua formulazione attuale, mi ha rassicurato vedere che la commissione per l’ambiente, la sanità pubblica e la sicurezza alimentare ha approvato alcuni emendamenti che, si spera, sono indirizzati a garantire l’esenzione dei rodenticidi. A tal proposito, invito i colleghi a sostenere la posizione della commissione e votare a favore dei relativi emendamenti durante la discussione di domani.</p>
    </intervention>
    <intervention id="2-542" speaker_id="96805" name="Paul Nuttall" is_mep="True" mode="spoken">
      <p sl="en">Signor Presidente, devo dire che è entusiasmante vedere che così tanti membri del Parlamento europeo manifestano verso questa Assemblea la mia stessa disistima: su 736, i presenti sono meno di 30, cioè meno del cinque per cento, nonostante siano le 16.30 di un martedì.</p>
      <p sl="en">Come sempre, le norme e i regolamenti dell’Unione europea stanno sfuggendo a qualsiasi controllo. Ma questo è nulla rispetto a quello che accadrà quando ratti e topi sfuggiranno a qualsiasi controllo, nel momento in cui l’Unione europea impedirà ai normali cittadini di utilizzare i topicidi. Questa sarà la conseguenza dell’emendamento n. 243 di questa relazione. Questa sciocca normativa farà sì che solo i professionisti siano autorizzati a utilizzare i topicidi, liberamente disponibili nei negozi. I cittadini britannici alle prese con i topi nel giardino di casa, che diffondono malattie e rosicchiano qualunque cosa, dovranno quindi attendere l’intervento del servizio di derattizzazione comunale o pagare per un servizio privato.</p>
      <p sl="en">Come sappiamo, nel centro di una città britannica, non ci si trova mai a oltre 18 metri di distanza da un ratto. Questa normativa folle non farà altro che peggiorare la situazione. Per considerare la questione nella giusta prospettiva, applichiamo la burocrazia a un topicida che è stato utilizzato in tutta sicurezza da normali cittadini negli ultimi 30 anni, e non solo nel Regno Unito ma anche nel resto d’Europa e negli Stati Uniti.</p>
      <p sl="en">Concluderò con una domanda: perché lo fate? Volete un incremento dei parassiti? Volete un incremento delle malattie? O si tratta solo del vostro desiderio di controllo e dello sforzo ossessivo di regolamentare ogni singolo aspetto delle nostre vite?</p>
    </intervention>
    <intervention id="2-543" speaker_id="1930" name="Horst Schnellhardt" is_mep="True" mode="spoken">
      <p sl="de">Signor Presidente, signor Commissario, onorevoli colleghi, la discussione odierna ha dimostrato che questa è una relazione molto complessa e che ora abbiamo raggiunto un buon compromesso. Ringrazio dunque la relatrice e i relatori ombra.</p>
      <p sl="de">Il compromesso sopperisce alle mancanze della direttiva esistente, standardizza i processi di autorizzazione, un aspetto che ritengo molto importante, e fornisce una protezione completa della salute umana e dell’ambiente.</p>
      <p sl="de">Per altri aspetti, tuttavia, queste misure non sono sufficientemente ambiziose. Come è stato chiarito durante la discussione odierna, questi prodotti sono fondamentali per l’ambiente, per la crescita del comparto agricolo e per il settore alimentare. Vorrei limitarmi a menzionare l’esempio dei rodenticidi: i prodotti per contrastare ratti e topi sono essenziali per il comparto agricolo e alimentare. Io stesso ho potuto vedere i danni causati da topi e ratti, che gli agricoltori devono contrastare nei loro terreni e che possono causare considerevoli perdite. Tutti i presenti che sono favorevoli a vietare i prodotti utilizzabili in situazioni di questo tipo dovrebbero riflettere attentamente su come garantire la sicurezza delle scorte alimentari.</p>
      <p sl="de">Questa relazione è una soluzione efficace perché adotta provvedimenti contro le sostanze pericolose. Se sono disponibili prodotti sostitutivi devono essere utilizzati, su questo non vi è alcun dubbio.</p>
      <p sl="de">Desidero invitare la Commissione a dedicare maggior attenzione alle nuove forme di nanotecnologie nelle sue attività di ricerca e a farne un uso più ampio perché questo potrà consentirci di scoprire sostanze meno pericolose e più efficaci.</p>
    </intervention>
    <intervention id="2-544" speaker_id="96890" name="Mario Pirillo" is_mep="True" mode="spoken">
      <p sl="it">Signor Presidente, onorevoli colleghi, signor Commissario Tajani, la proposta di regolamento sui biocidi che stiamo analizzando avrà lo scopo di semplificare le procedure di autorizzazione e di rinnovo per le emissioni di biocidi sul mercato.</p>
      <p sl="it">Questo snellimento porterà a una riduzione dei costi e del carico amministrativo per le imprese, soprattutto per le piccole e medie imprese, senza con questo ridurre la tutela dell'ambiente e della salute umana e animale. Tenere un equilibrio tra questi due aspetti è stato molto difficile, ma ritengo che alcuni degli emendamenti di compromesso raggiunti tra la relatrice e i relatori ombra, che ringrazio per il difficile lavoro svolto, siano stati un importante passo avanti.</p>
      <p sl="it">Proprio per rimanere coerenti con la richiesta di semplificazione, ritengo che la procedura di valutazione comparativa non debba essere necessaria per quei biocidi per i quali è dimostrato un uso sicuro e non come adesso richiesta per qualsiasi biocida. Mi auguro che l'emendamento in tal senso presentato in plenaria possa essere condiviso dai colleghi per la sua approvazione.</p>
    </intervention>
    <intervention id="2-545" speaker_id="4554" name="Chris Davies" is_mep="True" mode="spoken">
      <p sl="en">Signor Presidente, fa piacere sentire che lo UK Independence Party confermi un totale disinteresse sul tema della crudeltà verso gli animali e che si allieterebbe al vedere il mondo trasformato in una sorta di gigantesco laboratorio del piccolo chimico. Se fosse per i membri di questo partito, talidomide e DDT finirebbero sulle nostre tavole con la colazione.</p>
      <p sl="en">In questa Assemblea è stata sollevata una questione che ha avuto una certa risonanza sulla stampa britannica: mi riferisco agli effetti del divieto dei rodenticidi anticoagulanti e se questo possa determinare infestazioni di ratti nelle città e nei centri abitati. Abbiamo lavorato assieme alla Commissione e abbiamo sollevato le questioni sottoposte alla nostra attenzione dai professionisti. Collaborando con la Commissione, si sono apportati dei cambiamenti, contenuti ora nell’articolo 5 e che, a mio parere, godono dell’appoggio dalla Commissione. In questo modo, si dovrebbe poter affrontare il problema più importante che è stato espresso.</p>
      <p sl="en">L’onorevole Girling ha tuttavia sollevato la questione dell’articolo 44 relativo al difenacoum. Vorrei sapere se la Commissione è a favore dell’emendamento n. 243 che sembra in un certo senso contraddire le modifiche proposte all’articolo 5.</p>
    </intervention>
    <intervention id="2-546" speaker_id="4546" name="Struan Stevenson" is_mep="True" mode="spoken">
      <p sl="en">Signor Presidente, sono lieto che i tentativi di vietare tutti gli anticoagulanti e i rodenticidi siano falliti. Se questo divieto avesse goduto del sostegno della maggioranza, come abbiamo già sentito, avremmo assistito a una proliferazione di topi e ratti in tutta Europa, con conseguenti danni su larga scala alle scorte dei raccolti, alle aziende agricole e alle abitazioni.</p>
      <p sl="en">Si stima che il sette per cento degli incendi domestici e il cinquanta per cento degli incendi nelle aziende agricole siano causati da roditori che danneggiano i cavi elettrici. Purtroppo, la commissione per l’ambiente ha adottato lo specifico divieto per un rodenticida anticoagulante di seconda generazione largamente utilizzato, il difenacoum. Auspico che l’Assemblea voti contro l’emendamento n. 243, di modo che si possa continuare a impiegare questo efficace veleno per ratti, soprattutto perché è stato già sottoposto a una rigorosa valutazione scientifica e ha superato un processo di regolamentazione adeguato e dettagliato.</p>
    </intervention>
    <intervention id="2-547" speaker_id="96664" name="Anna Rosbach" is_mep="True" mode="spoken">
      <p sl="da">Signor Presidente, numerose allergie finora sconosciute, problemi di fertilità, un incremento dell’incidenza di malattie rare, pesci e molluschi avvelenati e prodotti alimentari animali con elevati residui di medicinali sono solo alcuni dei problemi che preoccupano i cittadini europei. La nostra vita quotidiana è pervasa da un numero crescente di sostanze chimiche che la semplificano e rendono più appetibili i beni di consumo. Queste sostanze chimiche ci fanno bene? No, di certo non ci fanno bene. Ciononostante, con questa relazione siamo chiamati a trovare un equilibrio legislativo tra la necessità di stimolare opportunamente l’imprenditoria competitiva e, al contempo, concentrarci sull’ambiente e la sicurezza dei cittadini.</p>
      <p sl="da">È un equilibrio difficile da trovare. Non mi pare di vedere una maggiore attenzione verso la protezione dei cittadini e dell’ambiente. Di conseguenza, posso solo limitarmi ad invitare a votare a favore di quegli emendamenti che stabiliscono i livelli di sicurezza più elevati. Sarebbe poi molto positivo incrementare le nostre possibilità di assicurarci che gli Stati membri non importino beni da parti del mondo che non rispettano i nostri requisiti di sicurezza.</p>
    </intervention>
    <intervention id="2-548" speaker_id="96715" name="Pavel Poc" is_mep="True" mode="spoken">
      <p sl="cs">Dobbiamo renderci conto che, nonostante il loro impiego possa risultare inevitabile, i biocidi sono veleni con i quali entriamo in contatto quotidianamente e, in quanto tali, rappresentano un rischio per la salute umana e un onere per l’ambiente. È pertanto necessario, logicamente, aderire ai più elevati livelli di protezione della salute umana, degli animali e della natura. Un’eccessiva flessibilità rappresenta un rischio considerevole, che non risiede solo nei prodotti, ma anche nelle modalità di impiego e nell’uso scorretto, con riferimento alle quantità in cui entrano nella catena alimentare. Accoglierei come un grande successo il divieto totale dei biocidi estremamente pericolosi, comprese le sostanze mutagene e cancerogene e le sostanze tossiche dal punto di vista della riproduzione. La nuova normativa è e dovrebbe essere ambiziosa e, a mio parere, l’ECHA è perfettamente in grado di dare il via al rilascio di licenze unificato a livello europeo già nel 2015, e non nel 2017.</p>
    </intervention>
    <intervention id="2-549" speaker_id="28247" name="Holger Krahmer" is_mep="True" mode="spoken">
      <p sl="de">Signor Presidente, il nostro interesse per i biocidi è positivo perché si tratta di sostanze pericolose e tossiche. Mi domando tuttavia per quale motivo non basiamo tutte le normative sui prodotti chimici che implementiamo sullo stesso sistema della normativa REACH. Abbiamo approvato la normativa sui prodotti chimici più completa al mondo. I principi sono stati chiariti: raccolta dei dati, conseguente valutazione e autorizzazione del prodotto. Mi domando perché utilizziamo un sistema diverso per le normative successive sui prodotti chimici e perché definiamo nuovi criteri di esclusione che finiscono per causare il ritiro dal mercato di prodotti necessari e per i quali, in alcuni casi, non disponiamo di alternative.</p>
      <p sl="de">Ci ritroveremo in un vicolo cieco se definiamo la nostra politica sulle sostanze chimiche dalla sola prospettiva delle sostanze tossiche. Gli infestanti possono essere molto più pericolosi dei pochi milligrammi di biocidi utilizzati per combatterli, specie per i bambini per via dei rischi di trasmissione di malattie. Auspico che vi sia un ridimensionamento e, soprattutto, che le nuove normative non siano utilizzabili solo dalle grandi aziende, dotate delle risorse per interloquire con gli organi preposti a concedere le autorizzazioni, ma anche dalle piccole imprese fornitrici di prodotti utili per i mercati di nicchia.</p>
    </intervention>
    <intervention id="2-550" speaker_id="96957" name="Ashley Fox" is_mep="True" mode="spoken">
      <p sl="en">Signor Presidente, lo scopo di questo regolamento è proteggere la salute pubblica e l’ambiente. L’attuale regime di autorizzazione è troppo lento e burocratico ed è nostro dovere assicurarci che l’autorizzazione di nuovi prodotti sia più efficiente, in termini di tempo e risorse finanziarie.</p>
      <p sl="en">Il controllo degli infestanti è fondamentale per la tutela della salute umana. Accolgo con favore gli emendamenti volti a migliorare la disponibilità di alcuni prodotti contro i roditori, ma, come è stato già evidenziato, resta il problema del difenacoum. È un rodenticida efficace molto utilizzato e dovrebbe essere classificato come sostanza autorizzata perché è essenziale per il controllo efficace di ratti e topi. L’omissione di questo prodotto dall’allegato I da parte della Commissione è semplicemente irrazionale e invito la Commissione a motivarla. L’autorizzazione dei prodotti dovrebbe basarsi sempre sui risultati di valutazioni scientifiche, e non sul tentativo dei politici di ottenere risonanza mediatica.</p>
    </intervention>
    <intervention id="2-551" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Le mie congratulazioni all’onorevole Klaß, che ha stilato una relazione equilibrata su un argomento estremamente complesso, nonostante il dibattito scatenatosi in questa Assemblea perché alcuni membri del Parlamento considerano seriamente la normativa sui biocidi, mentre altri desiderano ridurla a una lotta contro i roditori. Vorrei puntualizzare che si tratta di una questione molto seria e la relazione eccelle nell’affrontare contemporaneamente la tutela ambientale, la tutela dei consumatori e i problemi del comparto chimico. Le nuove normative sui biocidi offrono maggiore protezione e vanno a tutela delle casalinghe e dei collaboratori domestici, certo non degli infestanti. Ritengo pertanto che sia nostro dovere appoggiare la relazione Klaß, mentre i timori espressi dall’altro lato di questa Assemblea mancano di fondamento. Certamente esiste il bisogno di una maggiore protezione e l’agenzia di Helsinki svolgerà egregiamente questo ruolo. L’Ungheria e i nuovi Stati membri ritengono soddisfacente il termine del 2017.</p>
    </intervention>
    <intervention id="2-552" speaker_id="96771" name="Jarosław Kalinowski" is_mep="True" mode="spoken">
      <p sl="pl">Se, da un lato, la composizione chimica dei biocidi li rende prodotti piuttosto pericolosi, specie per gli individui più sensibili come bambini e donne in gravidanza, dall’altro si tratta di prodotti essenziali e praticamente indispensabili per la protezione della salute umana.</p>
      <p sl="pl">È dunque necessario stabilire, come si sta facendo, standard comuni a tutti gli Stati membri, di modo che i cittadini si sentano protetti e le imprese produttrici dispongano di norme chiare che non ne inficino la competitività. L’armonizzazione della normativa dovrebbe coprire l’intero ciclo di vita di questi prodotti nel mercato, dalla produzione alla gestione dei rifiuti, di modo che non costituiscano una minaccia né per l’ambiente né per la salute umana. Questo deve essere l’aspetto prioritario e non implica che non dobbiamo preoccuparci di mantenere buone condizioni per l’industria moderna.</p>
    </intervention>
    <intervention id="2-553" speaker_id="96798" name="John Bufton" is_mep="True" mode="spoken">
      <p sl="en">Signor Presidente, l’adozione della relazione Klaß causerebbe senza dubbio un incredibile incremento delle popolazioni di ratti, mettendo a rischio l’igiene nelle abitazioni e nelle aziende agricole.</p>
      <p sl="en">I ratti sono portatori di malattie quali l’E. coli e la salmonella e possono arrecare significativi danni agli immobili, in alcuni casi provocando incendi elettrici. In particolare, le aziende agricole vengono colpite da infestazioni di ratti in assenza di un’efficace eliminazione degli infestanti. Gli anticoagulanti sono il metodo più largamente utilizzato per l’avvelenamento dei ratti e, finora, il più efficace, utilizzato per il controllo dei roditori nel 95 per cento dei casi.</p>
      <p sl="en">A maggio, ho rivolto un’interrogazione scritta alla Commissione, chiedendo il riconoscimento formale delle conseguenze di un divieto e ho richiesto un modello di supporto per coloro che ne sono colpiti, oltre a indicazioni per metodi alternativi di controllo degli infestanti.</p>
      <p sl="en">La Commissione si è dichiarata aperta al confronto, con l’obiettivo di garantire che si trovassero soluzioni adeguate. Che tipo di soluzioni propone la Commissione? È stata effettuata una valutazione d’impatto del divieto di utilizzare gli anticoagulanti come rodenticidi? Avremo un quadro di sostegno valido? Sono stati identificati rodenticidi alternativi?</p>
    </intervention>
    <intervention id="2-554" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione. – Signor Presidente, mi consenta di iniziare sottolineando ancora una volta il profondo apprezzamento da parte della Commissione per l’impegno e l’interesse dimostrati dai membri dell’Assemblea verso questo testo.</p>
      <p sl="fr">Pur essendo estremamente complessa, questa proposta contempla diversi aspetti importanti e delicati da un punto di vista politico. Le osservazioni espresse e le questioni sollevate testimoniano che i membri del Parlamento hanno ben compreso le varie sfaccettature del problema.</p>
      <p sl="fr">Devo ribadire le preoccupazioni della Commissione relative agli emendamenti al campo di applicazione del sistema di autorizzazione dell’Unione europea. Sebbene, in linea di principio, la Commissione possa appoggiare l’estensione del sistema di autorizzazione comunitario a un gruppo più consistente di biocidi, riteniamo che tale provvedimento debba accompagnarsi al conferimento di risorse sufficienti all’Agenzia europea per le sostanze chimiche (ECHA) e alla Commissione nonché a meccanismi di implementazione graduali. Solo rispettando queste due condizioni potremo implementare un sistema efficiente, che è il nostro obiettivo comune.</p>
      <p sl="fr">In merito alle questioni sollevate dall’onorevole Sartori e dall’onorevole Leinen su come garantire che l’ECHA sia in grado di sostenere questo carico di lavoro in futuro, assicurare che le risorse rese disponibili all’Agenzia siano adeguate è una delle principali preoccupazioni della Commissione in relazione alle proposte di estendere il campo di applicazione del sistema di autorizzazione dell’Unione.</p>
      <p sl="fr">Stiamo lavorando con il comparto per stabilire con maggiore esattezza il numero di biocidi attualmente disponibili sul mercato europeo, che si stima oscilli tra i 9 000 e i 60 000. È dunque molto difficile prevedere il carico di lavoro aggiuntivo per l’ECHA conseguente all’inclusione di un maggior numero di prodotti nel sistema centralizzato. L’obiettivo generale della proposta di regolamento è migliorare il funzionamento del mercato interno per i biocidi e garantire al contempo un elevato grado di protezione dell’ambiente e della salute pubblica.</p>
      <p sl="fr">Desidero anche rispondere alla domanda dell’onorevole Schnellhardt sui nanomateriali. La Commissione concorda sulla necessità di una loro definizione; siamo in attesa del risultato di un’indagine pubblica organizzata da uno dei nostri comitati scientifici e auspichiamo di proporre una definizione rispondente ai criteri nel prossimo futuro.</p>
      <p sl="fr">Per quanto concerne l’emendamento n. 243, vorrei rispondere all’onorevole Davies. La Commissione non può appoggiare questo emendamento perché mette in discussione l’allegato I, che è basato su uno studio di impatto approfondito ed è appena entrato in vigore.</p>
      <p sl="fr">Sono soddisfatto del buon lavoro svolto. Il dialogo costruttivo tra il Parlamento, il Consiglio e la Commissione deve proseguire in occasione della seconda lettura.</p>
    </intervention>
    <intervention id="2-556" speaker_id="1929" name="Christa Klaß" is_mep="True" mode="spoken" role="relatore">
      <p sl="de">Signora Presidente, desidero ringraziare tutti i colleghi per la discussione odierna, ma talvolta mi sembra che non conosciamo a fondo la materia di cui parliamo. Desidero ribadire che stiamo parlando di prodotti da cui noi e il nostro standard di vita dipendiamo, prodotti che ci aiutano a conseguire importanti standard di igiene, che combattono malattie e parassiti e proteggono le scorte. Il termine “biocida” copre la totalità di questi aspetti e i biocidi sono essenziali per noi e per il nostro futuro. In tutte le discussioni, le priorità sono state l’ambiente e le esigenze in materia di salute. È palese che stiamo lavorando con l’obiettivo di conseguire criteri di esclusione chiari, eccezioni limitate e informazioni obiettive per i consumatori.</p>
      <p sl="de">Commissario Tajani, non sono del tutto soddisfatta della sua risposta sul tema dell’Agenzia europea per le sostanze chimiche. L’ECHA dispone di risorse e attrezzature, può gestire il sistema REACH e può sicuramente fare molto in relazione ai biocidi in futuro. Ora abbiamo bisogno semplicemente di buone idee e avremo tempo di trovarne durante il periodo di introduzione graduale, fase che dovremo impiegare nel migliore dei modi per proporre insieme idee intelligenti. Non ci si può limitare a dire che non abbiamo fondi e non possiamo agire; se vogliamo fare la scelta giusta per il mercato interno, il futuro è nel processo di autorizzazione europeo. Invito ognuno di noni a partecipare attivamente e chiedo l’appoggio della Commissione.</p>
    </intervention>
    <intervention id="2-557" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-558" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Si stima che il valore annuo del mercato dei biocidi in Europa ammonti a circa 890 milioni di euro, ovvero circa il 27 per cento del mercato globale. I biocidi vengono quotidianamente impiegati in ambienti domestici e industriali, come disinfettanti, preservanti, insetticidi e rodenticidi. Nell’impiego dei biocidi si deve prestare particolare attenzione alla sicurezza dei consumatori: è importante che tali prodotti non costituiscano una minaccia per la salute e la vita di uomini e animali. Di conseguenza, dobbiamo condurre uno scrupoloso riesame di tutti i biocidi importati nell’Unione europea e del loro fatturato, in particolare per i prodotti di recente introduzione. Una certa cautela è fondamentale nell’acquisto dei biocidi e il sistema sviluppato all’interno dell’Unione deve conseguire una piena unificazione normativa. Inoltre, all’interno delle strutture europee, è in corso un programma finalizzato a riesaminare i principi attivi impiegati nei biocidi. L’Unione dovrebbe stilare una lista unificata, relativa a tutti gli Stati membri, dei nanomateriali sui quali si stanno conducendo esperimenti e che potranno essere utilizzati nei processi chimici di produzione. Questo significa che i nanomateriali, che potrebbero avere un impatto significativo sullo sviluppo tecnologico, non saranno esclusi dal mercato e che l’ambiente e la salute dei consumatori non saranno messi in pericolo.</p>
    </intervention>
  </section>
  <section id="creitem20" title="11. Quadro finanziario pluriennale il periodo 2007-2013 (discussione)">
    <intervention id="2-560" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0248/2010) presentata dall’onorevole Böge a nome della commissione bilanci, sulla proposta di regolamento del Consiglio che stabilisce il quadro finanziario pluriennale per il periodo 2007-2013 [COM(2010)0072 – 2010/0048(APP)].</p>
    </intervention>
    <intervention id="2-561" speaker_id="1037" name="Reimer Böge" is_mep="True" mode="spoken" role="relatore">
      <p sl="de">Signora Presidente, Commissario Lewandowski, onorevoli colleghi, in questo momento ci confrontiamo con l’arduo compito di consolidare i bilanci pubblici dell’Unione europea, attività che inevitabilmente si ripercuote sulle nostre discussioni.</p>
      <p sl="de">Ai sensi dell’articolo 81 del Regolamento, oggi vi sottoponiamo una relazione interlocutoria sulla proposta di regolamento del Consiglio che stabilisce il quadro finanziario pluriennale per il periodo 2007-2013. Desidero illustrare al Consiglio la nostra massima insoddisfazione per il mancato svolgimento dei negoziati per l’adeguamento del quadro finanziario pluriennale sulla base del trattato di Lisbona. Secondo il punto numero 4 dell’attuale accordo interistituzionale l’adeguamento corrisponde a quanto segue: in caso di una revisione del trattato che si ripercuota sul bilancio, l’attuale accordo interistituzionale deve essere adattato di conseguenza. Ciò avverrà con il consenso delle istituzioni.</p>
      <p sl="de">Inoltre, l’articolo 6 paragrafo 4 del trattato di Lisbona dichiara: “l’Unione si dota dei mezzi necessari per conseguire i suoi obiettivi e per portare a compimento le sue politiche.”</p>
      <p sl="de">E’ un dato di fatto che il bilancio pubblico dell’Unione europea non ne esce molto bene dalle discussioni pubbliche. La maggior parte delle persone non è al corrente del fatto che non possiamo indebitarci. La maggior parte delle persone dimentica, inoltre, che nel periodo 2000-2008 si è avuto un incremento annuo del 4,4 per cento dei bilanci dei 27 Stati membri. Nel corso di questo stesso periodo l’incremento nel bilancio europeo è stato del 4,5 per cento, ovvero circa della stessa misura. In questo periodo, tuttavia, abbiamo anche dovuto operare degli adattamenti per l’allargamento finanziario dell’Unione europea da 15 a 27 Stati membri. Anche in questa prospettiva finanziaria, all’interno dei bilanci adottati, siamo sempre rimasti ben al di sotto della soglia massima del quadro finanziario pluriennale, sia con riferimento ai nostri impegni che, in particolare, rispetto ai pagamenti. Nel bilancio del 2010 eravamo circa 12 miliardi di euro al di sotto della prospettiva di bilancio pluriennale. Non è, dunque, necessario che si venga a parlare a noi di politiche di bilancio sensate e moderate.</p>
      <p sl="de">La Commissione e il Consiglio preferiscono considerare le modifiche necessarie legate al trattato di Lisbona come delle modifiche di carattere tecnico. Interroghiamoci, tuttavia, se sia il caso di accettare dei vincoli in assenza dei necessari aggiustamenti politici. A mio parere la risposta è negativa. Vogliamo assistere ai necessari aggiustamenti di carattere politico per garantire che nei prossimi anni l’Unione sia in grado di agire sia sul fronte interno che su quello esterno.</p>
      <p sl="de">Come tutti sappiamo, il trattato di Lisbona ha assegnato nuovi compiti all’Unione europea che vanno dal servizio per l’azione esterna alla politica spaziale. Inoltre, al momento stiamo esaminando il finanziamento aggiuntivo del progetto ITER. Infine, il Consiglio europeo dei capi di Stato o di governo ha deciso a favore di un meccanismo di stabilizzazione finanziaria che travalica l’autorità di bilancio. Nel contempo, il Consiglio non fa che promettere il finanziamento di organismi vari, delle banane e di ITER, mettendo insieme un gran numero di cifre che nessuno è in grado di accettare.</p>
      <p sl="de">Nel complesso, in questa relazione interlocutoria siamo giunti alla conclusione che sono necessari dei cambiamenti all’interno del quadro finanziario pluriennale, compreso il meccanismo di flessibilità previsto dall’attuale normativa. Inoltre, appare evidente come non possiamo istituire dei nuovi organismi comunitari senza prevedere fondi aggiuntivi per la copertura finanziaria. Dovremmo chiarire il fatto che non devono svolgersi trattative in assenza di una ancorché minima flessibilità di bilancio. Questo per consentirci di garantire la possibilità di prendere decisioni flessibili a vasta maggioranza, analogamente a quanto accadeva prima del trattato di Lisbona, per quanto concerne la prima fase di revisione della programmazione finanziaria al di sotto dello 0,03 per cento del reddito nazionale lordo. In definitiva, abbiamo bisogno di un maggiore grado di flessibilità e della creazione di riserve adeguate per ogni rubrica di bilancio.</p>
      <p sl="de">Desidero chiedere al Consiglio di non reagire con scetticismo, in quanto resta immutato il fatto che dobbiamo giungere a un accordo nel corso della procedura di bilancio annuale. Ad ogni modo, le alternative aperte al Consiglio nel caso di tutti questi progetti pluriennali e delle nuove priorità sono le seguenti: vogliamo tre anni consecutivi di conflitti e di difficili negoziati sul medesimo argomento? Questo sì che sarebbe uno spreco di risorse umane. Oppure vogliamo trovare una soluzione globale e ragionevole per le questioni che ho sollevato? Sto chiedendo l’avvio, sulla base dei trattati, di trattative politiche davvero serie tra Commissione, Consiglio e Parlamento.</p>
    </intervention>
    <intervention id="2-562" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, desidero prendere nota della proposta di risoluzione di quest’Assemblea sulla proposta della Commissione per il regolamento che stabilisce il quadro finanziario pluriennale per il periodo 2007-2013.</p>
      <p sl="fr">In ogni caso, desidero dirvi quest’oggi, in questa fase, che non farò nulla di più – e non è una novità – di informarvi, ossia, di informarvi per la seconda volta, del parere del Consiglio in merito. Desidero, pertanto, dichiarare, che, per quanto concerne le questioni di bilancio, il Consiglio ritiene che il cosiddetto pacchetto legislativo di Lisbona, di cui questo regolamento fa parte, deve assolutamente attenersi all’attuazione tecnica del trattato di Lisbona. In poche parole, il recepimento dell’attuale quadro finanziario pluriennale in un regolamento non deve ammontare a nulla di più della semplice attuazione della prospettiva finanziaria corrente. La proposta della Commissione va esattamente in questa direzione e, in questa fase, il Consiglio non desidera discutere di una revisione del quadro finanziario pluriennale.</p>
      <p sl="fr">Ciò detto, voi comprendete che le nostre posizioni sono alquanto distanti, ma sono sicuro che nelle settimane e nei mesi a venire giungeremo a un accordo su questo regolamento, precisamente non più tardi di quando avrà luogo lo svolgimento dei negoziati sulla conciliazione di bilancio, che dovranno essere completati entro la fine di novembre.</p>
    </intervention>
    <intervention id="2-563" speaker_id="photo_generic" name="Janusz Lewandowski" is_mep="True" mode="spoken">
      <p sl="it">Membro della Commissione. – Signora Presidente, onorevoli deputati, la Commissione è lieta di questa relazione e auspica che costituisca un passo in avanti verso trattative reali e verso l’accordo definitivo sul pacchetto di bilancio di Lisbona.</p>
      <p sl="it">Il regolamento oggetto della discussione odierna rappresenta solo una parte di un pacchetto, come previsto dall’articolo 312 del trattato, per inglobare il regolamento sul quadro finanziario pluriennale nel regolamento del Consiglio da adottare all’unanimità, successivamente all’aver ottenuto il consenso del Parlamento. La restante parte consiste in un accordo interistituzionale residuo e la revisione del regolamento finanziario. Insieme, questi provvedimenti costituiscono il pacchetto di bilancio di Lisbona, e ritengo che si tratti di una serie di regole coerenti.</p>
      <p sl="it">Ora dobbiamo trovare un accordo in merito a tale pacchetto, e credo che la procedura di conciliazione del prossimo ottobre e novembre rappresenti la migliore occasione per porre su basi solide la nostra procedura di bilancio, in conformità con il trattato di Lisbona.</p>
      <p sl="it">Il messaggio centrale della relazione del Parlamento, ora riformulato dall’onorevole Böge, è estremamente chiaro. Il Parlamento desidererebbe in questa occasione un confronto sul piano politico, mentre la Commissione ha scelto la strada di un semplice recepimento di regole, introducendo tutte le modifiche richieste dalla nuova metodologia di allineamento dei trattati., in modo da non far insorgere in questa occasione nuove problematiche. Si è trattato di una scelta consapevole.</p>
      <p sl="it">Posso concordare con il relatore sul fatto che per le diverse istituzioni vi siano delle nuove responsabilità derivanti dal trattato di Lisbona, e che l’impatto sul bilancio deve essere valutato accuratamente affinché, qualora dovesse condurre alla necessità di stanziamenti aggiuntivi, la Commissione sia pronta a presentare delle proposte, come nel caso di ITER. Di questo si può discutere.</p>
      <p sl="it">Siamo molto lieti del parere favorevole del Parlamento nei confronti di una flessibilità almeno pari a quella avuta fino a questo momento. E’ una condizione necessaria, come dimostrato dalla nostra procedura, e pertanto ritengo che entrambi rami dell’autorità di bilancio debbano impegnarsi a favore di una soluzione non contestabile dal punto di vista legale e che rispetti il ruolo delle istituzioni.</p>
      <p sl="it">Naturalmente sono, come sempre, disposto a impegnarmi per una soluzione di compromesso. Devo ribadire che la conciliazione di ottobre e novembre dovrebbe offrire questa opportunità, poiché abbiamo davvero bisogno di avanzare ulteriormente sul terreno solido delle nuove procedure, poiché la questione non è contestabile da un punto di vista legale ed è in conformità con il trattato di Lisbona.</p>
    </intervention>
    <intervention id="2-564" speaker_id="1665" name="Salvador Garriga Polledo" is_mep="True" mode="spoken">
      <p sl="es">a nome del Gruppo PPE. – Signora Presidente, Presidente Chastel, Signor Commissario, desidero aprire il mio intervento con dei suggerimenti per il Presidente in carica del Consiglio. Non credo che sia politicamente molto saggio riporre così tanta fiducia nella procedura di conciliazione dei prossimi mesi di ottobre e novembre quando si parte da una posizione così diversa come quella da lei presentata in quest’Aula. Credo che vi sarà ben poco margine per un accordo in presenza di una posizione così divergente come quella da lei appena illustrata.</p>
      <p sl="es">In ogni caso, e per riprendere le argomentazioni presentate dal collega onorevole Böge, in tutti questi anni il Consiglio ha sfortunatamente seguito la prassi di stabilire delle priorità politiche senza prendere in considerazione il quadro di bilancio. Questo ci ha indotti ad eseguire degli interventi di ingegneria finanziaria all’interno di Galileo, del piano europeo per la ripresa economica, dello strumento alimentare e, recentemente, nel meccanismo di stabilizzazione finanziaria e nel reattore sperimentale termonucleare internazionale, i quali sono molto lontani dal monitoraggio parlamentare e dalla trasparenza richiesti da voi governi all’interno dei vostri bilanci nazionali. Il bilancio dell’Unione europea merita esattamente la stessa considerazione dei bilanci nazionali. Se dimentichiamo questo ci incammineremo senza alcun dubbio verso dei problemi.</p>
      <p sl="es">Non esistono margini, non conosciamo le reali aspettative nei confronti dell’attuazione di numerosi programmi pluriennali, e rifiutiamo l’utilizzo diffuso della revisione di bilancio quale alternativa all’esaurimento dei margini.</p>
      <p sl="es">Le revisioni non consentono dei risparmi di bilancio, ma sono, invece, un esempio di pessime prassi di bilancio e di totale mancanza di pianificazione.</p>
      <p sl="es">Un’autentica revisione di bilancio di medio periodo dovrebbe, come dice il signor Commissario, condurre a delle considerazioni sulla flessibilità e su alcune cifre. Dopo un ritardo di due anni, è il minimo che spetti a questo Parlamento, il quale non intende accettare nulla di meno.</p>
    </intervention>
    <intervention id="2-565" speaker_id="96991" name="Eider Gardiazábal Rubial" is_mep="True" mode="spoken">
      <p sl="es">a nome del gruppo S&amp;D. – Signora Presidente, oggi ci troviamo nuovamente in quest’Aula per ricordare alla Commissione e al Consiglio di qualcosa di cui sono al corrente dal 2006 quando abbiamo adottato l’attuale quadro finanziario, ovvero che il bilancio dell’Unione europea non è dotato di fondi sufficienti per finanziare le politiche che il Consiglio e la Commissione hanno deciso e che noi in questo Parlamento abbiamo sostenuto.</p>
      <p sl="es">Tutti noi ne eravamo consapevoli al momento dell’ adozione del quadro finanziario per il periodo 2007-2013. Sapevamo che il bilancio era dotato di fondi insufficienti in alcune aree prioritarie, ma lo abbiamo approvato ugualmente, al fine di evitare una discussione senza via d’uscita in Consiglio. Tuttavia, la condizione posta per la sua adozione era che il quadro finanziario sarebbe stato sottoposto a una revisione nel 2008 e 2009. Nonostante quell’ accordo, siamo giunti al 2010 senza che sia giunta alcuna proposta dalla Commissione.</p>
      <p sl="es">Talvolta è stato addotto il pretesto della crisi economica, ma noi chiedevamo dei fondi proprio per riattivare l’economia europea. A giugno vi dissi che stavamo discutendo di questioni importanti quale la strategia Europa 2020, per impedirci di restare indietro nei settori della ricerca, dello sviluppo e dell’innovazione, nella creazione di posti di lavoro, nella competitività globale e nell’ambiente. Desidero chiedere nuovamente se davvero crediamo di riuscire a raggiungere tutti questi obiettivi senza aumentare il bilancio dell’Unione europea o se, invece, ci troveremo nuovamente a fare dichiarazioni altisonanti senza concludere nulla. Non ho ancora avuto una risposta al mio interrogativo.</p>
      <p sl="es">Ad esempio, oggi a New York i nostri capi di Stato e di governo sono all’opera per garantire il raggiungimento degli obiettivi per lo sviluppo del Millennio, che il Parlamento sostiene fermamente. Sfortunatamente, il nostro sostegno non è sufficiente ed è per questo motivo che i ministri responsabili per il bilancio devono assumersi questo impegno e mettere le risorse necessarie a disposizione dell’Unione europea.</p>
      <p sl="es">Questi fondi servono ora, per i bilanci di quest’anno e del prossimo e, ad esempio, per finanziare il reattore sperimentale termonucleare internazionale senza dover tagliare i fondi da un programma già approvato, quale il programma quadro per la ricerca e lo sviluppo tecnologico.</p>
      <p sl="es">La discussione sul prossimo bilancio potrebbe essere turbata se il Consiglio perseverasse nell’opporsi a una revisione del quadro finanziario, come sembra voler fare nuovamente anche oggi. La procedura di bilancio stabilita dal trattato di Lisbona potrebbe diventare un serio punto di contrasto tra il Consiglio e il Parlamento se non decidiamo di andare tutti nella stessa direzione.</p>
      <p sl="es">Per tutte queste ragioni, chiediamo alla Commissione e al Consiglio di collaborare con il Parlamento per la revisione del quadro finanziario corrente, affinché si possano finanziare tutte le iniziative che sono state citate. In assenza di questa revisione, l’Unione europea non riuscirà a rispondere e soddisfare le attese dei suoi cittadini. Non saremo in grado di sostenere gli impegni assunti in materia di competitività, crescita e occupazione, né nel campo delle relazioni estere.</p>
      <p sl="es">Pertanto, le chiediamo di riflettere sui problemi che sono sorti al momento dell’adozione dei bilanci nell’attuale quadro finanziario. Abbiamo dovuto utilizzare i margini disponibili e lo strumento di flessibilità per poter finanziare priorità importanti quali Galileo, lo strumento alimentare, e il piano europeo di ripresa economica.</p>
      <p sl="es">Invochiamo, dunque, la flessibilità non solo per affrontare le richieste attuali, ma anche per avere i margini sufficienti per affrontare i bisogni futuri. In breve, chiediamo impegno, ambizione, collaborazione e la mobilitazione delle risorse, nonché la disponibilità a un’azione tale da dare davvero all’Unione europea l’impulso di cui ha bisogno.</p>
    </intervention>
    <intervention id="2-566" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE. – Signora Presidente, desidero porgere un ringraziamento al Commissario Lewandowski e al Consiglio per aver chiarito la differenza tra il nostro e il loro punto di vista. Contrariamente all’oratore precedente, desidero porre in evidenza il fatto che al centro di questa nostra relazione non vi è la richiesta di maggiori fondi, bensì il desiderio che l’UE eviti il disordine e il caos, poiché è a questo che giungeremo se non rispetteremo gli accordi presi e il testo del trattato. Mi riferisco al paragrafo 4 dell’attuale accordo interistituzionale e agli articolo 311 e 312 del trattato.</p>
      <p sl="da">Diversi oratori hanno già menzionato il fatto che il trattato di Lisbona introduce delle nuove competenze, ad esempio la politica estera, lo spazio, e la politica energetica e, in anni recenti, abbiamo visto insorgere nuove esigenze per le quali si doveva trovare una copertura finanziaria. Galileo, lo strumento alimentare, e il piano europeo di ripresa economica sono stati citati. Il Parlamento ha sostenuto queste nuove iniziative, ma non le ha concepite. Siete stati voi – Consiglio e Commissione – a farlo. Devo dire che l’avversione del Consiglio e della Commissione per la necessaria revisione del quadro finanziario è in netta contrapposizione con il fatto che avanzino continuamente nuove proposte e richiedano nuove risorse, ad esempio per l’accordo relativo alle banane, ed ora per il progetto ITER fusione per l’energia.</p>
      <p sl="da">Oltretutto, assistiamo alla preoccupante tendenza da parte degli Stati membri di sostenere con disinvoltura i progetti congiunti a condizione che ciò avvenga al di fuori dal bilancio dell’UE. Così facendo si aggiungono ulteriori passaggi burocratici e non si garantisce il controllo democratico dell’utilizzo dei fondi. Posso dire, pertanto, con certezza che questa discussione non verte sull’opportunità o meno di dotare l’Unione europea di maggiori fondi, bensì su un controllo adeguato e come evitare il disordine e il caos.</p>
    </intervention>
    <intervention id="2-567" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE Group. – Signora Presidente, la ringrazio molto. Credo che dobbiamo distinguere tra problemi differenti. Quando adottammo l’attuale prospettiva finanziaria, il Consiglio ci promise che ci sarebbe stato un cambiamento oppure una revisione, e che avremmo discusso assieme in modo dettagliato le problematiche di questo bilancio. Vi sono due tipologie di problematiche distinte. Il nostro sistema di risorse, che stabilisce la provenienza dei fondi del bilancio europeo, non è aggiornato e proiettato sul futuro come invece dovrebbe. Non vogliamo alcuna nuova tassa europea a carico dei cittadini dell’Unione europea. Noi Gruppo Verde /Alleanza libera europea vogliamo un sistema di risorse proprie con un maggior numero di tasse sull’ambiente e un’imposta sulle transazioni finanziarie, che consenta una riduzione degli attuali pagamenti a carico degli Stati membri. Credo che questo sia molto importante. Non chiediamo, dunque, tasse europee che costituiscano un onere aggiuntivo per i cittadini. Stiamo cercando, invece, un modello finanziario nuovo, più equo e favorevole all’ambiente.</p>
      <p sl="de">All’epoca, furono fatte anche promesse di altro genere perché, come tutti noi sappiamo, il bilancio è troppo rigido. Le possibilità di reiscrivere le voci di bilancio sono troppo esigue. Ci confrontiamo con nuove sfide politiche e il bilancio europeo in questo momento non è in grado di reagire in modo adeguato. E’ per questo che il Consiglio e la Commissione propongono continuamente nuove iniziative che necessitano di finanziamenti a cui il bilancio non è in grado di provvedere. Dobbiamo trovare una via d’uscita da questa impasse e il Consiglio non ha ancora dato indicazioni di essere davvero pronto a farlo. Ritengo che questo sia un grande problema politico dell’Unione europea, poiché non possiamo stabilire un contatto con i cittadini d’Europa in questo modo.</p>
      <p sl="de">D’altro canto, vi sono cose che dobbiamo fare nel contesto del trattato di Lisbona. Vogliamo intraprendere un maggior numero di iniziative congiunte a livello europeo rispetto alla politica energetica, abbiamo bisogno di un’impostazione più efficace nei confronti dei cambiamenti climatici, e vogliamo fare di più nei settori dei viaggi nello spazio, del turismo e della politica estera. Se vogliamo fare tutto ciò in modo serio, dobbiamo adattare il nostro bilancio europeo di conseguenza. Il Consiglio deve prendere azioni più decisive in tal senso. Ciò non significa solo disporre di maggiori fondi, ma anche di una maggiore flessibilità all’interno del bilancio, e di un nuovo impianto strategico che consenta alla politica Europea di essere davvero proiettata verso il futuro, e che ci permetta di finanziare i nostri obiettive della strategia Europa 2010. In questo momento, con l’attuale bilancio, non possiamo farlo. Abbiamo, pertanto, bisogno di nuove decisioni strategiche in modo da adattare l’Unione europea alle sfide future. Naturalmente, noi deputati del Parlamento europeo desideriamo preservare la nostra autorità, e vogliamo utilizzare i poteri che ci vengono conferiti dal trattato di Lisbona; questo significa che il Parlamento europeo deve essere sempre adeguatamente coinvolto. E’ quanto chiediamo. Molte grazie.</p>
    </intervention>
    <intervention id="2-568" speaker_id="96802" name="Jacek Włosowicz" is_mep="True" mode="spoken">
      <p sl="pl">a nome del gruppo ECR. – L’Unione europea è attualmente giunta a una curva impegnativa del proprio percorso finanziario. Il mantenimento della stabilità finanziaria è in pericolo come non mai nella storia dell’UE. Dobbiamo specificare sia le risorse che saranno necessarie per proseguire con i progetti comunitari già avviati, che altre risorse che consentiranno l’efficiente transizione verso l’assunzione dei nuovi ruoli che ci sono stati imposti dal trattato di Lisbona. Dobbiamo anche includere delle risorse per delle situazioni nuove che non potevamo prevedere in anticipo.</p>
      <p sl="pl">La disciplina di bilancio è una cosa, la vita reale è un’altra. L’attuale situazione economica ci spinge a riconsiderare le nostre priorità, in modo tale da garantire il corretto mantenimento della disciplina di bilancio. Dobbiamo ricordare i principi fondanti dell’Unione europea. Penso, ad esempio, ad eliminare le distinzioni tra Stati membri vecchi e nuovi, che purtroppo esistono ancora. La mia richiesta al Consiglio e alla Commissione è di non dimenticare le fondamenta su cui l’UE è stata costruita dai suoi padri fondatori, nonché le sue conquiste in più di 50 anni di storia. Cerchiamo di abbattere le barriere, di semplificare le procedure e di agevolare la vita dei cittadini europei, destinando con molta cura ogni centesimo del bilancio comune.</p>
    </intervention>
    <intervention id="2-569" speaker_id="28406" name="Miguel Portas" is_mep="True" mode="spoken">
      <p sl="pt">a nome del gruppo GUE/NGL. – Signora Presidente, ritengo che nel prendere la parola il Presidente in carica del Consiglio sia stato molto chiaro. Per prima cosa, non vuole una discussione sulla revisione del quadro finanziario pluriennale. Bisogna dire, tuttavia, che quando, nel lontano maggio 2006, furono adottati gli accordi interistituzionali sul quadro finanziario, era del tutto evidente che era necessario garantire lo svolgimento in questo periodo di una revisione di medio termine, e così fu fatto.</p>
      <p sl="pt">Tale revisione era volta a suscitare una nuova riflessione e un nuovo sguardo sull’immagine dell’Europa nel mondo in grado di investire tutti gli aspetti della spesa e delle risorse dell’Unione.</p>
      <p sl="pt">Tra il 2006 e il 2010, tuttavia, è intervenuta la crisi, ma i nostri bilanci non sono stati in grado di riflettere le nuove, urgenti necessità e priorità. Anche i trattati sono entrati in vigore, senza che i governi tentassero di tenere conto a livello di bilancio delle relative conseguenze. Persino il meccanismo di stabilizzazione finanziaria europeo è stato istituito, con la trasformazione del 50 per cento del bilancio europeo in una garanzia per la responsabilità civile, ma non è stata tratta alcuna conclusione in merito ai casi di inadempienza.</p>
      <p sl="pt">Il punto è che, sebbene l’abbiano promessa, i governi non sono assolutamente interessati a una revisione di bilancio e vogliono che il Parlamento europeo accetti senza discussioni un regolamento che si limita ad estendere lo status quo.</p>
      <p sl="pt">La relazione oggetto della discussione odierna respinge questo tentativo di privare il Parlamento dei propri diritti e mi auguro che questa Assemblea reagisca in modo deciso.</p>
    </intervention>
    <intervention id="2-570" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, onorevoli colleghi, il bilancio 2011 è avvolto in una fitta nebbia. A mio parere, due sono gli elementi importanti. Da un canto, il trattato di Lisbona richiede che l’Unione europea si doti dei mezzi necessari per l’utilizzo dei poteri che le sono conferiti e per il raggiungimento dei suoi obiettivi. Così dice l’articolo 311 del trattato sul funzionamento dell’Unione europea, garantendo lo svolgimento senza intoppi della procedura di bilancio annuale. D’altro canto, è importante stabilire delle priorità alla luce dell’attuale situazione economica, e prendere tutte le misure necessarie per garantire che il processo di adozione del quadro finanziario pluriennale si svolga in modo efficace.</p>
      <p sl="de">Desidero evidenziare un’altra questione alla luce dell’attuale clima economico. Non comprendo perché si attuino dei tagli drastici in materia di istruzione, apprendimento permanente e servizi sociali. Si possono realizzare dei risparmi nei settori amministrativi, ad esempio laddove sia possibile identificare e sfruttare le sinergie esistenti con i paesi di origine. I risparmi così realizzati potrebbero essere utilizzati, ad esempio, per finanziare la crescita e l’occupazione.</p>
      <p sl="de">Infine, desidero sollevare un punto che potrebbe essere argomento di una discussione fondamentale. E’ essenziale che gli Stati membri garantiscano un’ampia trasparenza in merito al loro utilizzo dei fondi europei. Ciò consentirà a noi, ovvero Parlamento europeo e Commissione, di svolgere le nostre funzioni di controllo e di esercitare i poteri di codecisione necessari, consentendoci di raggiungere il grado necessario di efficienza.</p>
    </intervention>
    <intervention id="2-571" speaker_id="96899" name="José Manuel Fernandes" is_mep="True" mode="spoken">
      <p sl="pt">Signora Presidente, ritengo che sia molto facile dimostrare che una revisione del quadro finanziario pluriennale corrente è urgentemente necessaria. Credo sia semplice dimostrare quanto è impellente che diventi più flessibile. E’ l’unico modo per consentire lo svolgimento della mission dell’Unione europea, per raggiungere i nostri obiettivi e per la realizzazione delle speranze che i popoli europei hanno riposto in noi. Mi auguro che il Consiglio non voglia mettersi di traverso e che non ostacoli lo sviluppo e le aspettative dell’Unione europea.</p>
      <p sl="pt">Tra il 2007 e il 2009 sono stati raggiunti o superati i limiti massimi del quadro finanziario. Progetti importanti quali Galileo, lo strumento alimentare e il piano europeo di ripresa economica sono potuti andare avanti solo utilizzando i margini esistenti. Margini, questi, che sono insignificanti per il restante periodo e che, ciononostante, verranno ulteriormente ridotti, perché sono stati presi degli impegni che ancora non sono previsti a bilancio.</p>
      <p sl="pt">Siamo tutti consapevoli dei nuovi poteri e dei nuovi organismi previsti dal trattato di Lisbona nei settori dell’azione esterna, dello sport, dei cambiamenti climatici, dell’energia, del turismo e della protezione civile. Ciò significa che l’Unione europea deve dotarsi dei fondi necessari per attuare le proprie politiche e raggiungere i propri obiettivi.</p>
      <p sl="pt">Dobbiamo combattere la crisi e per fare questo riducendo la disoccupazione dobbiamo avere delle politiche attive, su scala europea. Ciò implica che l’autorità di bilancio definisca e iscriva a bilancio le rispettive azioni e priorità, tenendo ben presente il valore aggiunto del bilancio europeo.</p>
      <p sl="pt">Inoltre, non possiamo dimenticare la strategia Europa 2020 ora adottata. Essa punta a una crescita intelligente, sostenibile e inclusiva che deve iniziare subito, e sono necessarie risorse finanziarie per ottenere tutto ciò.</p>
    </intervention>
    <intervention id="2-572" speaker_id="4265" name="Göran Färm" is_mep="True" mode="spoken">
      <p sl="sv">Signora Presidente, desidero ringraziare con calore l’onorevole Böge, il quale ha accolto le idee degli altri gruppi e ha presentato un’eccellente relazione. Credo che tutti noi concordiamo sul fatto che il trattato di Lisbona richieda un certo numero di emendamenti di carattere tecnico, ma il punto cruciale è che non possiamo limitarci solo a degli adattamenti di natura tecnica. Per noi del Gruppo dell’Alleanza Progressista di Socialisti e Democratici al Parlamento europeo è giunto il momento di comprendere se davvero crediamo nell’Europa o meno.</p>
      <p sl="sv">La cooperazione europea non è un argomento marginale da prendere in considerazione quando le politiche nazionali sono state decise. Se facciamo sul serio con il trattato di Lisbona, dovremo finanziare delle nuove iniziative. Se intendiamo davvero che l’Europa diventi un leader mondiale nei settori della ricerca e sviluppo, del clima, dell’energia, dell’occupazione ecologicamente sostenibile, dotandosi di una maggiore politica estera e di sicurezza comune, non possiamo semplicemente eliminare questo tipo di spesa quando vi sono problemi di bilancio a livello nazionale. Progetti come ITER, la politica climatica, una nuova politica estera comune, i grandi progetti “portabandiera” all’interno della strategia Europa 2020, oppure un futuro allargamento, tutto questo non può essere finanziato all’interno dell’attuale quadro finanziario.</p>
      <p sl="sv">La spesa all’interno del bilancio europeo non rappresenta un semplice costo; essa fornisce un valore aggiunto cruciale per gli Stati membri. Se si sfruttano le opzioni possibili può persino ridurre la pressione sui bilanci nazionali e, dunque, il bilancio europeo può diventare un’opportunità, non solamente un problema. E’ cruciale, pertanto, che la Commissione e il Consiglio ora abbiano il coraggio di portare a compimento la revisione di medio periodo dei massimali dell’attuale bilancio di lungo periodo dell’Unione europea, come promettono da lungo tempo senza averlo ancora fatto.</p>
      <p sl="sv">Desidero concludere con un quesito da porre sia al Consiglio che alla Commissione. Dovete spiegare come potete semplicemente ignorare un accordo interistituzionale che richiede un’ ambiziosa revisione di medio termine del bilancio di lungo periodo. In questo modo non si incoraggiano sentimenti di fiducia nei confronti dei negoziati imminenti. Qual è la ratio che vi ha condotto a ignorare con disinvoltura l’accordo internazionale? Questo è il mio interrogativo.</p>
    </intervention>
    <intervention id="2-573" speaker_id="96683" name="Carl Haglund" is_mep="True" mode="spoken">
      <p sl="sv">Signora Presidente inizierò il mio intervento laddove si è interrotto il mio collega svedese. Ho intenzione di esordire dicendo che la situazione attuale è incomprensibile, che io ho intenzione di porre lo stesso quesito e sono ansioso di udire la risposta. Da nuovo eurodeputato, quale sono, mi sorprende vedere come si sia evoluta la situazione.</p>
      <p sl="sv">In tal senso, desidero anche ribadire che non è solo la revisione citata dall’onorevole Färm a essere in ritardo. Ad esempio, da una prospettiva più a lungo termine, anche le relazioni interlocutorie, le relazioni interlocutorie preliminari, i programmi di ricerca e altri tipi di relazione sono in ritardo. Nel lungo periodo, questo non può non ripercuotersi sull’intero contesto, per quanto concerne il lavoro avviato in vista del 2014 e oltre, e anche su come possiamo operare adesso e sulle nostre possibilità di rivedere quanto dovrà avvenire nei prossimi anni, dato che il 2014 è ancora alquanto lontano.</p>
      <p sl="sv">In alcuni interventi precedenti, si sono spese molte parole lodevoli in merito alle sfide che ci confrontano in vista della strategia Europa 2020. Sarà indubbiamente necessaria un’ambiziosa revisione del quadro finanziario corrente. Resta ancora molto da fare in questo settore, e comprendo che la Commissione deve affrontare una situazione difficile in questo contesto. Se, tuttavia, dovremo essere all’altezza delle sfide che abbiamo di fronte, sarebbe saggio volgere uno sguardo molto più di lungo periodo sulla questione rispetto a quanto è accaduto sino a questo momento. Dunque, abbiamo bisogno di un’adeguata revisione. Inoltre, attendo con ansia delle iniziative ragionevoli da parte della Commissione.</p>
    </intervention>
    <intervention id="2-574" speaker_id="23695" name="Hynek Fajmon" is_mep="True" mode="spoken">
      <p sl="cs">Signora Presidente, onorevoli colleghi, questo Parlamento viene eletto dai cittadini degli Stati membri dell’Unione europea e deve condividerne il destino. Se le economie della maggior parte dei paesi europei attraversano una crisi e i loro popoli sono costretti a tirare la cinghia, questo Parlamento non può procedere nella direzione opposta e chiedere un incremento della propria spesa e di quella dell’Unione europea. Una tale politica minerebbe la serietà e l’autorità del Parlamento europeo agli occhi dei nostri elettori. La relazione Böge, che oggi discutiamo, sostiene la tesi della necessitò di assegnare maggiori fondi all’Unione europea, con riferimento al trattato di Lisbona e ad altri accordi. Personalmente non posso essere d’accordo. Certo, il trattato di Lisbona conferisce nuovi poteri e nuove responsabilità all’UE, ma l’Unione europea può e deve accostarsi a questi poteri in modo tale che l’importo totale dei fondi da essa redistribuiti rimanga uguale. Credo fermamente che le finanze dell’Unione europea debbano essere basate sulla prospettiva di bilancio approvata fino al 2013, e se saranno necessarie delle correzioni dovranno solo essere tali da riflettere lo stato dell’economia europea e la crisi economica con cui tutti noi ci confrontiamo.</p>
    </intervention>
    <intervention id="2-575" speaker_id="96780" name="Monika Hohlmeier" is_mep="True" mode="spoken">
      <p sl="de">Signora Presidente, onorevoli colleghi, debbo costatare che il Consiglio non vuole discutere il quadro finanziario pluriennale. Desidero dire al Presidente in carica del Consiglio che il Parlamento europeo desidera invece molto poterlo discutere. Il Consiglio non può comportarsi come se fossimo in un asilo infantile, dicendo che non intende rispondere ai nostri quesiti e alle nostre proposte.</p>
      <p sl="de">In secondo luogo, devo chiedere al Consiglio se desideri o meno attenersi al trattato di Lisbona, il quale non richiede dei semplici adattamenti tecnici. Difatti il trattato impone competenze maggiori e dunque maggiori responsabilità da assolvere, compreso fornire una risposta alle relative richieste finanziarie. Inoltre, il Consiglio ha preso delle decisioni che implicano una nuova spesa finanziaria, come hanno accennato molti dei miei onorevoli colleghi. Se il Consiglio intende fare questo e non vuole che si spendano fondi aggiuntivi, allora deve dichiarare in modo molto preciso da dove si debbano trasferire questi fondi, e non limitarsi a proporre generiche percentuali da redistribuire, lasciando al Parlamento e alla Commissione l’ingrato compito di decidere dove attingere, specie in quanto le occasioni per tali redistribuzioni e per le revisioni di bilancio sono estremamente limitate.</p>
      <p sl="de">Le responsabilità aggiuntive che ci avete imposto rappresentano una grande sfida, in quanto non coinvolgono somme minori; mi limiterò a citare il settore della solidarietà finanziaria dei nostri Stati membri e le loro corrispondenti difficoltà finanziarie. Se il programma dovrà essere attuato non sarà per mezzo di somme minori che possano essere redistribuite senza ulteriori considerazioni. Lo stesso vale per il progetto ITER, per le questioni di sicurezza interna, per questioni rilevanti in materia di ricerca e per quelle inerenti i settori prioritari del Parlamento, quali la formazione dei giovani e la ricerca. Dobbiamo affrontare non solo i difetti nell’attuazione, ma anche la mancanza di trasparenza in materia di erogazione dei fondi. Dobbiamo discutere e operare attraverso tutte queste questioni in modo puntuale, e il Consiglio non può limitarsi a tacere in merito.</p>
    </intervention>
    <intervention id="2-576" speaker_id="96953" name="Estelle Grelier" is_mep="True" mode="spoken">
      <p sl="fr">Signora Presidente, onorevoli colleghi, in poche parole, qual è il messaggio trasmesso dalla proposta della Commissione?</p>
      <p sl="fr">Per cominciare, una palese mancanza di ambizione. La Commissione – con il sostegno del Consiglio – si è rifiutata di rivedere il quadro finanziario pluriennale, ha acquietato la propria coscienza proponendo dei semplici aggiustamenti tecnici – aggiustamenti che erano inevitabili in ogni caso, dato che sono relativi all’attuazione del trattato di Lisbona.</p>
      <p sl="fr">In secondo luogo, una violazione degli obblighi imposti al Parlamento. Bisogna, infatti, dire che nel 2006 il Parlamento accettò con grande spirito di rassegnazione senza alcun entusiasmo, quanto aveva già all’epoca, a ragion veduta, compreso essere un quadro finanziario obsoleto e privo di margini di manovra. Il Parlamento concesse il proprio sostegno in cambio della garanzia di una consistente modifica del quadro finanziario pluriennale a metà periodo. Siamo, dunque, di fronte alla dimostrazione della scarsa importanza che Commissione e Consiglio attribuiscono alle decisioni del Parlamento, visto che non le hanno degnate della minima considerazione; e ricordiamoci che si tratta di un Parlamento sovrano che rappresenta i cittadini.</p>
      <p sl="fr">Terzo, questa proposta rivela un paradosso: quello dei maggiori poteri affidati dagli Stati nazionali all’Unione, dei progetti di vasta portata, preferibilmente su scala europea, all’interno di un quadro di bilancio cui il Consiglio e la Commissione negano un’evoluzione, sebbene siano consapevoli della sua inadeguatezza. Preferiscono affidarsi alle redistribuzioni – una cura miracolosa ai loro occhi, che invece ai miei rappresenta solo una visione miope del progetto europeo.</p>
      <p sl="fr">Inoltre, come possiamo spiegare ai popoli d’Europa senza sprofondare nella vergogna che i progetti più importanti non vengono finanziati affatto, come nel caso del meccanismo europeo di stabilizzazione finanziaria, a dispetto dell’imponente copertura mediatica, oppure vengono finanziati come il reattore sperimentale termonucleare internazionale (ITER) attingendo alla rubrica di bilancio 1a, destinata alla competitività, la crescita e l’occupazione – tutte politiche che vanno incontro alle aspettative dei cittadini?</p>
      <p sl="fr">Stiamo diretti a tutta velocità verso un muro, il Parlamento ne è consapevole e il fatto di ammettere la realtà è uno dei tanti meriti della relazione Böge.</p>
    </intervention>
    <intervention id="2-577" speaker_id="97004" name="Ivars Godmanis" is_mep="True" mode="spoken">
      <p sl="en">Signora Presidente, desidero fare tre commenti. Se vogliamo discutere del prossimo quadro finanziario, è davvero necessario comprendere come intendiamo strutturare il suo valore aggiunto, poiché se non analizziamo gli adempimenti di bilancio in questa prospettiva finanziaria, non potremo ottenere buoni risultati in quella successiva.</p>
      <p sl="en">Ecco i miei tre punti. Numero uno: dobbiamo guardare all’attuazione dei fondi strutturali perché fino a questo momento abbiamo avuto un sistema di erogazione di fondi strutturali che non trova riscontri in sede di bilancio. Questi fondi vengono utilizzati altrimenti. Non è, dunque, un buon sistema di pianificazione e non potrà, dunque, contribuire a creare il nuovo sistema strutturale della prossima prospettiva finanziaria.</p>
      <p sl="en">Al secondo posto figurano azioni quali, ad esempio, reperire fondi e pagamenti dall’agricoltura per lo sviluppo rurale del 2009, utilizzarli per finanziare un piano di ripresa e poi tentare di ripianare questo debito.</p>
      <p sl="en">Alla fin fine, desidero solo dire una cosa. Un’analisi condotta dalla DG Politica regionale sui fondi strutturali</p>
      <p sl="en">dimostra addirittura che in alcuni casi il valore aggiunto dell’utilizzo dei fondi strutturali è nullo, e la stessa analisi è anche stata fatta anche da chi si occupa di agricoltura. Bisogna esaminare la situazione a posteriori. Quanto stiamo dando ora nel periodo 2007-2013 costituisce davvero un valore aggiunto, data la disponibilità di fondi nel sistema?</p>
    </intervention>
    <intervention id="2-578" speaker_id="96816" name="Giovanni La Via" is_mep="True" mode="spoken">
      <p sl="it">Signora Presidente, signor Presidente del Consiglio, signor Commissario, onorevoli colleghi, credo che questa discussione che il collega Böge ha stimolato con la relazione presentata in questa occasione sia una occasione importante per riflettere sul futuro chiaramente della nostra Unione europea.</p>
      <p sl="it">Non possiamo continuare a pensare che si possano attuare interventi diversi, sempre più ampi, con un quadro di risorse sostanzialmente ingessato. Va quindi il mio pieno sostegno alla relazione oggetto del presente dibattito e plaudo quindi all'iniziativa del collega Böge.</p>
      <p sl="it">È chiaro che l'accordo interistituzionale non ha trovato il rispetto da parte del Consiglio e della Commissione, viene da chiedere perché non si sia prevista questa revisione di metà percorso e si continui a operare così come si sta facendo con ITER, così come si è fatto in passato, l'anno passato, con il piano di recupero, e così come in passato si è fatto per GALILEO e altri progetti, attingendo ai margini più che a una riprogrammazione seria del quadro finanziario.</p>
      <p sl="it">Oggi abbiamo una sfida aggiuntiva: abbiamo le prerogative che all'Unione europea vengono ad essere trasferite dagli Stati membri attraverso il trattato di Lisbona. Non credo proprio che si possa continuare in questo modo, abbiamo la necessità di smettere di operare sulla mera redistribuzione delle risorse attuali o sull'uso dei meccanismi di flessibilità a oggi esistenti.</p>
      <p sl="it">Ritengo quindi più proficuo un impegno che vada nell'opposta direzione, che miri cioè alla creazione di riserve e margini tali da permettere all'Unione di rispondere concretamente, non solo alle necessità attuali, ma anche e soprattutto a quelle future, sia nell'ambito dello stesso quadro finanziario che all'interno delle singole rubriche di bilancio.</p>
      <p sl="it">Vorrei sottolineare infine l'importanza del dibattito relativo alla parte della relazione in cui si invita a riflettere sul meccanismo europeo di stabilizzazione finanziaria, che deve essere orientato all'analisi e alla previsione, e quindi alla disciplina del suo possibile impatto sul bilancio europeo.</p>
    </intervention>
    <intervention id="2-579" speaker_id="97008" name="Georgios Stavrakakis" is_mep="True" mode="spoken">
      <p sl="el">Signora Presidente, anch’io accolgo molto favorevolmente la relazione oggetto della nostra discussione. Nell’attuale recessione, il quadro finanziario pluriennale corrente si è più volte dimostrato inadeguato per il finanziamento di numerose priorità politiche importanti.</p>
      <p sl="el">Una revisione del quadro finanziario e una maggiore flessibilità sono necessarie per il futuro dell’Unione europea, se vogliamo che l’UE sia in grado di offrire ai propri cittadini delle garanzie in un momento in cui quasi 25 milioni di essi soffrono a causa della disoccupazione.</p>
      <p sl="el">In genere, sia la Commissione europea che il Consiglio si sono addossati tardivamente le proprie responsabilità. Siamo quasi al termine del 2010 e il Parlamento è ancora in attesa che queste due istituzioni onorino l’impegno che dovevano rispettare entro lo scorso anno.</p>
      <p sl="el">La crisi finanziaria e sociale ha messo l’Europa intera in ginocchio. L’unica risposta possibile è, dunque, una risposta di dimensioni europee, che passi attraverso un bilancio comunitario con tutti i mezzi necessari a propria disposizione.</p>
    </intervention>
    <intervention id="2-580" speaker_id="28220" name="Ingeborg Gräßle" is_mep="True" mode="spoken">
      <p sl="de">Signora Presidente, Signor Presidente Chastel, signor Commissario, ancora una volta, avete reso facile il nostro compito, e ve ne sono grata, poiché è raro che il Parlamento sia così compatto nei suoi punti di vista. L’arroganza di cui avete dato prova ha contribuito a creare questo fronte unito. Come politico non so se congratularmi con voi per questo, dato che non si può certo dire che sia un colpo di genio. A dire il vero, sono abbastanza lieta del fatto che l’Aula sia piuttosto vuota, poiché ritengo che i nostri concittadini si meritino di assistere a qualcosa di meglio di un simile spettacolo. Riteniamo, dunque, che dobbiate riconsiderare la vostra posizione.</p>
      <p sl="de">Siamo di fronte a delle promesse non mantenute. Voi non prestate fede alla parola data e questo è molto grave. La Commissione non ha il coraggio delle proprie convinzioni. Commissario Lewandowski, serve un po’ più di audacia. Non siamo affatto qui per parlare di fondi, né della necessità di fondi aggiuntivi. Ed è giusto che sia così. Siamo qui per discutere di questioni di fondo. Se, ad esempio, analizzate la situazione dei fondi strutturali, in cui la liquidità residua si accumula fino a raggiungere somme esorbitanti, comprenderete che è abbondantemente giunta l’ora di affrontare queste situazioni e smetterla di perdere il nostro tempo con simili sciocchezze.</p>
      <p sl="de">La Commissione ora si dispera perché i fondi non possono essere distribuiti. Sono stati appositamente messi appunto dei nuovi strumenti: il Consiglio e la Commissione hanno predisposto dei nuovi strumenti ed è solo in virtù di questo che si può svolgere la discussione odierna. La cosa più incredibile di tutta la faccenda è che se quelle promesse fossero mantenute, alla potremmo addirittura porre rimedio a circostanze che nessun parlamento nazionale potrebbe affrontare con il proprio bilancio.</p>
      <p sl="de">A questo punto, che fare? Desidero chiedere al Consiglio di mantenere la parola data, e alla Commissione di fare lo stesso. Abbiamo deciso di avviare un processo e ora dobbiamo portarlo avanti. In secondo luogo, vorrei tornare alle questioni di fondo. Se non siete disposti a fare questo, noi sapremo come opporre resistenza. L’unica alternativa possibile sarà di bloccare le pratiche. La presa di ostaggi non è uno strumento politico legittimo, ma se non ci lasciate altra scelta dovremo prendere questa opzione seriamente in considerazione.</p>
    </intervention>
    <intervention id="2-581" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">Anche io desidero unirmi in sostegno al relatore e ai miei onorevoli colleghi nel porre in evidenza la difficile situazione in cui versa l’Unione europea – cosa di cui né il Consiglio né la Commissione sembrano rendersi conto. I primi quattro anni di questo quadro finanziario pluriennale, la crisi economica, l’entrata in vigore del nuovo trattato, sono tutte sfide con cui l’Unione europea deve confrontarsi. Ecco perché per tutti noi è chiaro come la luce del sole che abbiamo bisogno di una maggiore flessibilità di bilancio.</p>
      <p sl="ro">Credo, pertanto, che una revisione esclusivamente tecnica del quadro finanziario pluriennale, come quella proposta dal Consiglio, non costituisca una soluzione e finisca con il posticipare di uno o due anni le riforme di cui l’Unione europea ha bisogno e delle quali si discute quest’oggi. Infine, dobbiamo ricordare che questo quadro finanziario pluriennale e la relativa revisione devono preparare la discussione del nuovo quadro finanziario pluriennale, che entrerà in vigore nel 2014.</p>
    </intervention>
    <intervention id="2-582" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, onorevoli colleghi, il quadro finanziario rappresenta una sfida in tempi di crisi. In quale altro settore dovremmo dare prova di maggiore energia, di migliori obiettivi o di più grande impegno? In quali settori dobbiamo operare dei risparmi e in quali altri dobbiamo razionalizzare? In quali le attività debbono essere riformate? Un argomento centrale è come adattare le nostre attività a livello europeo ai bisogni reali. In particolare, nel settore degli investimenti – ad esempio nelle reti transeuropee, nella ricerca e nell’istruzione – le sfide cruciali in tempo di crisi. Noi ci auguriamo di aver intrapreso un nuovo inizio e di essere nella fase di costruzione di nuovi punti di forza. In tal senso, tuttavia, l’Unione europea ha una responsabilità molto specifica.</p>
      <p sl="de">Quando vediamo che nel bilancio 2011 il programma quadro per la competitività e l’innovazione subisce dei tagli pari al 60 per cento, che si operano dei tagli in settori della ricerca in cui, in un periodo di tempo breve, potremmo diventare più efficienti dei nostri concorrenti a livello globale, a favore di progetti che forse daranno un ritorno economico tra 30-50 anni, allora dobbiamo ripensare dove è bene razionalizzare e considerare dove migliorare la gestione e, soprattutto, dove possiamo reagire più velocemente e in modo efficiente. Il tempo scorre veloce e, di conseguenza, l’amministrazione deve recuperare rapidamente eventuali ritardi.</p>
    </intervention>
    <intervention id="2-583" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">A quasi un anno dall’entrata in vigore del trattato di Lisbona, l’Unione europea si trova di fronte a un paradosso con il bilancio. I membri del Consiglio, che in precedenza si erano impegnati per ottenere la ratifica del trattato, sembrano non accorgersi che le politiche in esso custodite sono gravemente sotto finanziate. Ancor peggio, il Consiglio si oppone a un finanziamento più generoso delle azioni più importanti dell’Unione europea, quali il programma Galileo oppure il servizio europeo per l’azione esterna.</p>
      <p sl="pl">Bisognerebbe ricordare che l’attuale quadro finanziario è stato negoziato più di cinque anni fa quando, ad esempio, la diplomazia europea era una chimera politica. La revisione del quadro finanziario pluriennale è essenziale, e continuare a finanziare politiche importanti solo a partire dalle riserve non ci consentirà di porre in essere le idee che stanno alla base del trattato di Lisbona. Affinché il nuovo trattato possa dare frutti, è necessaria una revisione del quadro finanziario corrente e servono degli strumenti concordati con il Consiglio per agire in merito a quanto previsto per il bilancio all’interno del trattato. In futuro dovremo essere più cauti nel creare ulteriori obblighi, specificando in modo puntuale le modalità di finanziamento di ogni nuova politica. Detto altrimenti, un bilancio europeo ambizioso non deve prevedere tagli, ma una maggiore flessibilità. Non si può avere più Europa con meno fondi.</p>
    </intervention>
    <intervention id="2-584" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, credo che le due parole più pertinenti alla discussione di questa sera siano flessibilità e valore aggiunto. Se sapremo ottenere entrambe potremo dire che stiamo compiendo dei progressi.</p>
      <p sl="en">Naturalmente, le sfide sono enormi, specie se dobbiamo raggiungere gli obiettivi della strategia Europa 2020. Resta ancora molto da fare in tal senso. Vi sono, tuttavia, delle grandi opportunità. La prima è che il trattato di Lisbona ci offre la possibilità di dare un impronta europea al panorama mondiale attraverso il servizio europeo per l’azione esterna, in un modo in cui non siamo mai riusciti a fare in precedenza. Dobbiamo tenere conto di questo.</p>
      <p sl="en">Inoltre, sono assolutamente cruciali le nuove autorità bancarie ed assicurative se dobbiamo lasciare la nostra impronta in Europa, se vogliamo trarre degli insegnamenti dalla recessione e introdurre dei controlli all’interno di una situazione precedentemente caotica.</p>
      <p sl="en">Mi sento di lanciare un appello: quando predisponiamo i pacchetti finanziari di queste istituzioni, dovremmo resistere alla tentazione di prevedere dei bonus per queste circostanze. Infatti, essi sono alla radice di ogni male e chiunque sia favorevole dovrebbe porsi il seguente interrogativo: “che cosa starei trascurando sul lavoro se non avessi l’incentivo di un bonus?”</p>
    </intervention>
    <intervention id="2-585" speaker_id="96680" name="Zigmantas Balčytis" is_mep="True" mode="spoken">
      <p sl="lt">Il trattato di Lisbona, che è recentemente entrato in vigore, ha conferito all’Unione europea molte prerogative nuove e significative nei settori dell’azione esterna, dei cambiamenti climatici, dell’energia, del turismo e di altri settori importanti. Ciò impone l’adozione di nuovi strumenti necessari per l’attuazione dei provvedimenti di bilancio del trattato di Lisbona, come anche di attuare una revisione della prospettiva finanziaria corrente.</p>
      <p sl="lt">Una maggiore flessibilità di bilancio è necessaria rispetto al quadro finanziario pluriennale corrente, se desideriamo che l’Unione europea sia in grado di rispettare gli impegni assunti e di reagire in modo efficace in risposta ad eventi urgenti ed inattesi.</p>
      <p sl="lt">Per quanto concerne le prospettive future, è necessario rivedere le priorità di bilancio, garantire l’adeguato finanziamento di aree prioritarie, e fornire sufficienti risorse di bilancio per sostenere gli investimenti di lungo periodo, requisito imprescindibile per la crescita e la ripresa dell’Unione europea.</p>
    </intervention>
    <intervention id="2-586" speaker_id="96849" name="Alain Cadec" is_mep="True" mode="spoken">
      <p sl="fr">Signora Presidente, Il trattato di Lisbona conferisce all’Unione europea dei poteri in alcuni nuovi settori e consente all’UE di dotarsi dei mezzi necessari per il raggiungimento dei propri obiettivi e per portare avanti le proprie politiche.</p>
      <p sl="fr">Dall’inizio del quadro finanziario pluriennale corrente, tuttavia, non è stato possibile redigere i bilancia annuali senza fare ricorso ai margini esistenti. Come ci ricorda il relatore, il margine si è assottigliato notevolmente e non potrà aumentare prima del 2013, perché è intervenuta la crisi. Dunque, non vi è alcuna possibilità di rispondere a esigenze impreviste. Una tale situazione è quanto meno pericolosa, se non addirittura insostenibile.</p>
      <p sl="fr">E’, pertanto, di vitale importanza operare una revisione del quadro finanziario in modo da garantire le risorse necessarie per l’esercizio dei nuovi poteri previsti dal trattato di Lisbona. E’ anche importante consentire il finanziamento delle priorità politiche definite nella strategia Europa 2020, come ha appena ricordato l’onorevole Kelly.</p>
      <p sl="fr">Desidero ricordarle, signor Commissario, che nelle questioni di bilancio il trattato di Lisbona ha conferito al Parlamento europeo pari poteri rispetto al Consiglio. Il Parlamento deve, dunque, far valere il proprio parere nelle discussioni sul bilancio, come proposto dall’onorevole Böge, e mi congratulo nuovamente con lui per la sua relazione.</p>
    </intervention>
    <intervention id="2-587" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signora Presidente, l’importanza del bilancio dell’Unione europea per sostenere i redditi agricoli nelle campagne irlandesi è enorme. Gli agricoltori irlandesi, e loro famiglie e comunità rurali, nonché il settore agroalimentare irlandese, continueranno a beneficiare di quasi 2 miliardi di euro annui per il periodo 2010-2013.</p>
      <p sl="en">Questa settimana il nostro ministro per l’agricoltura, Brendan Smith, ha annunciato che il governo irlandese ha richiesto un anticipo del pagamento unico in modo da massimizzare il flusso monetario per gli agricoltori tra il momento presente e la fine dell’anno. Si tratta di uno sviluppo tanto pragmatico quanto gradito. Comprendo che una richiesta da parte del governo sarà approvata dal Consiglio – o forse quest’oggi è stata migliorata dal Consiglio – e ci si attende che i pagamenti partano il 18 ottobre, con la seconda tranche al 1 dicembre.</p>
      <p sl="en">L’elevato livello di fondi annuali stanziati per il settore agricolo nel mio paese mette in luce l’importanza di questi negoziati per l’Irlanda in generale e per l’Irlanda rurale in particolare.</p>
    </intervention>
    <intervention id="2-588" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Desidero esprimere un ringraziamento per le informazioni ricevute dal Commissario. Sono, tuttavia, turbato da un’altra questione, e mi riferisco al problema delle entrate dell’Unione europea fino al 2013. Se dobbiamo fare una revisione di bilancio, allora facciamola in modo adeguato, ovvero non solo discutendo le spese e la loro eventuale giustificabilità, ma anche stabilendo se le entrate previste per l’UE fino al 2013 siano entrate raggiungibili e certe.</p>
      <p sl="pl">Il bilancio corrente è stato, in fondo, adottato in un contesto economico e finanziario completamente diverso. Da due anni dobbiamo fronteggiare un calo importante e significativo del PIL all’interno degli Stati membri dell’Unione europea. In tal senso desidero chiedere al signor Commissario se dispone delle stime dettagliate sul fatto che le entrate di bilancio fino al 2013 possano essere inferiori a quelle attualmente preventivate.</p>
    </intervention>
    <intervention id="2-589" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, mi è sembrato molto chiaro nell’ascoltare la discussione, che le posizioni del Consiglio e del Parlamento sono piuttosto distanti. Ciò potrebbe rappresentare un problema, dato che la conciliazione è imminente.</p>
      <p sl="en">La base di partenza dei negoziati – ossia non le sole cifre relative al 2011, poiché si tratta di tutto il pacchetto di Lisbona – sarà caratterizzata da una pluralità di dimensioni, analogamente alla discussione odierna. Non si è parlato solo di regolamenti con l’onorevole Trüpel, cogliendo l’occasione di contestare l’imposizione di imposte europee. Onorevole Trüpel, lei sa bene come questo non rientri nel mandato. Dobbiamo studiare in modo neutrale la questione delle entrate e non pensare solo ed esclusivamente alle spese; deve essere un’analisi obiettiva, che non abbia alcun pregiudizio sul fatto che siano o meno necessarie risorse proprie.</p>
      <p sl="en">Si è criticato in modo molto netto il fatto che siamo così in ritardo con la revisione della prospettiva finanziaria. È stata una decisione consapevole da parte del Consiglio, e credo che si sia trattato di un decisione saggia, motivata da una volontà di trasparenza democratica. La questione è stata affidata alla nuova Commissione che si sta dedicando alla governance economica, la principale lezione appresa dalla crisi. Ottobre è ormai alle porte e io stesso sono preoccupato e ritengo non positivo essere così in ritardo con la revisione.</p>
      <p sl="en">La discussione ha fatto principalmente emergere il fatto che, in vista delle nuove responsabilità, abbiamo bisogno di un’autentica revisione di bilancio. Nessuno è più consapevole di me delle nuove necessità e responsabilità, dato che queste di solito vengono veicolate dalla Commissione. Solitamente, proponiamo un cocktail di politiche diverse per affrontare nuove esigenze o progetti nuovi e importanti. Lo faremo anche in questo caso, chiedendo il vostro parere avviando la negoziazione.</p>
      <p sl="en">Sono fiducioso del fatto che, nonostante la mia sensazione sulla distanza tra le due posizioni, la conciliazione di ottobre e novembre si concluderà con un risultato positivo.</p>
    </intervention>
    <intervention id="2-591" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli deputati, ho udito molti di voi insistere sulla necessità di una revisione di bilancio, specie con riferimento alle nuove responsabilità dell’Unione europea. Si tratta di una discussione importante e sono il primo ad ammetterlo.</p>
      <p sl="fr">Forse non sono stato perfettamente chiaro nel mio primo intervento. Non ho detto che il Consiglio non voglia lo svolgimento di una discussione sul bilancio, ma credo fermamente che dovrebbe trattarsi di una discussione di lungo periodo, e per poter fare questo siamo in attesa, come alcuni tra voi hanno detto, del documento della Commissione sulla revisione di bilancio.</p>
      <p sl="fr">Si tratterà, dunque, d’una prima fase di un processo di revisione del bilancio dell’Unione europea, e il Consiglio non vi si oppone; non si oppone a far partire una discussione che verta in particolare sulla prossima prospettiva finanziaria.</p>
      <p sl="fr">Signora Presidente, mi consenta di tornare per un momento sulla proposta della Commissione per soddisfare i requisiti aggiuntivi del reattore sperimentale termonucleare internazionale (ITER). In effetti, il Consiglio ha preso nota del piano finanziario di ITER per il 2012 e 2013, presentato dalla Commissione alla fine di luglio, e sta attualmente esaminando con cura tali proposte.</p>
    </intervention>
    <intervention id="2-592" speaker_id="1037" name="Reimer Böge" is_mep="True" mode="spoken" role="relatore">
      <p sl="de">Signora Presidente, Incomincerò da ITER. Ciò che accade in questo caso è straordinario. Il Consiglio ha preso una decisione – adottando una posizione – sul fatto che 1,4 miliardi di ulteriori finanziamenti sono necessari entro il 2013, e ora si stanno esercitando forti pressioni affinché l’autorità di bilancio chiarisca la propria posizione entro la fine di settembre, in modo da rispettare gli impegni internazionali. Il Consiglio ITER ha già dichiarato che tali fondi saranno resi disponibili su approvazione dell’autorità di bilancio. Non si può trattare in questo modo l’autorità di bilancio e non si può trattare in questo modo il Parlamento europeo.</p>
      <p sl="de">Presidente Chastel, mi aspetto che si possa predisporre un pacchetto complessivo per ITER e non, come proposto dalla Commissione, che si distribuiscano 540 milioni di euro nell’arco dei prossimi anni. Vogliamo trascorrere tre anni a discutere del progetto ITER, oppure vogliamo collaborare tutti alla realizzazione di ciò che potrebbe essere un progetto di ricerca internazionale d’avanguardia? Spero che riusciremo a trovare un punto d’incontro in merito.</p>
      <p sl="de">La relazione che verrà messa ai voti domani e la nostra discussione hanno trasmesso un messaggio molto chiaro. La Commissione dovrebbe tentare di incrementare le proposte esistenti per l’adeguamento dell’accordo interistituzionale sulla base di questa discussione. Sarebbe positivo se il Consiglio dimostrasse che si sono compiuti dei progressi in occasione del primo trialogo, all’inizio di ottobre.</p>
      <p sl="de">Ho l’impressione che, talvolta, all’interno del Consiglio e degli Stati membri, vi sia la tendenza a tornare indietro ai tempi antecedenti il trattato di Lisbona, ignorando il fatto che ora esiste un nuovo equilibrio di potere e che siamo di fronte a delle sfide politiche nuove.</p>
    </intervention>
    <intervention id="2-593" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà a mezzogiorno di domani, mercoledì, 22 Settembre 2010.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-594" speaker_id="28155" name="Edit Herczog" is_mep="True" mode="written">
      <p sl="hu">Dobbiamo ammettere che nel corso degli ultimi quattro anni del quadro finanziario corrente, ancor prima dell’introduzione dei nuovi requisiti del trattato di Lisbona, potevamo solo adottare i bilanci annuali facendo ricorso a strumenti finanziari straordinari. E’ dunque comprensibile che una revisione del quadro finanziario pluriennale non possa più essere posticipata, e che l’individuazione di risorse aggiuntive sia inevitabile per iniziative ritenute imprevedibili al momento dell’adozione del quadro corrente. I decisori finanziari dell’Unione europea sono tenuti a fornire i mezzi necessari per il raggiungimento degli obiettivi dell’UE e per lo svolgimento di politiche europee, tenuto conto dei nuovi ambiti d’azione definiti dal trattato di Lisbona, quali l’azione esterna, lo sport, l’esplorazione dello spazio, i cambiamenti climatici, la politica energetica, il turismo e la protezione civile. Inoltre, dobbiamo tenere presente il valore aggiunto del bilancio dell’Unione europea, che dà prova di solidarietà ed efficienza, riunendo e mettendo in comune le risorse finanziarie distribuite a livello nazionale, regionale e locale. La maggior parte di queste è a sostegno di investimenti che stimolano la crescita economica dell’Unione. Tutte le tappe necessarie debbono essere percorse per rendere disponibili fondi aggiuntivi per il servizio per l’azione esterna e per altre priorità del trattato di Lisbona, in particolare per le iniziative che ricadono sotto la rubrica di bilancio 1a “competitività per la crescita e l’occupazione”, che creano valore aggiunto per l’Unione europea, consentendole di rispettare i propri obblighi e di soddisfare le aspettative dei suoi cittadini.</p>
    </intervention>
    <intervention id="2-595" speaker_id="96882" name="Elisabeth Köstinger" is_mep="True" mode="written">
      <p sl="de">Il Parlamento europeo prende molto sul serio la propria negligenza in fatto di democrazia e, in questa relazione, invita il Consiglio e la Commissione a intraprendere una revisione complessiva del quadro finanziario pluriennale. Sostengo tutte le raccomandazioni di questa relazione, che renderanno più facile la pianificazione e che condurranno a una maggiore efficienza nell’utilizzo delle risorse finanziarie dell’Unione europea. Troppo spesso la Commissione presenta all’improvviso nuove proposte per l’utilizzo di risorse non impiegate. Il progetto francese ITER non è che un esempio di un caso in cui i fondi – in questo caso provenienti dall’agricoltura – vengono dirottati in anticipo per essere impiegati in altri settori. I fondi agricoli non impiegati e che non vengono accantonati per emergenze agricole non dovrebbero essere utilizzarti altrove. Nel settore agricolo è particolarmente importante costituire delle riserve. La flessibilità è importante, ma in ogni caso deve essere attuata all’interno dello stesso settore politico. L’utilizzo delle riserve dovrebbe essere definito in modo preciso e in anticipo, rendendo in ogni caso i fondi disponibili al settore di appartenenza.</p>
    </intervention>
  </section>
  <section id="creitem21" title="12. Progetto di bilancio rettificativo n. 7/2010: garanzia fornita dall’Unione europea conformemente all’articolo 122 del TFUE – assistenza finanziaria agli Stati membri (discussione)">
    <intervention id="2-597" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0250/2010), presentata dall’onorevole László a nome della Commissione per i bilanci sulla posizione del Consiglio sul progetto di bilancio rettificativo n. 7/2010 dell’Unione europea per l'esercizio 2010, sezione III - Commissione [13476/2010 - C7-0261/2010 - 2010/2120 (BUD)]</p>
    </intervention>
    <intervention id="2-598" speaker_id="23820" name="László Surján" is_mep="True" mode="spoken" role="relatore">
      <p sl="hu">Onorevoli rappresentanti del Consiglio, Commissario Lewandowski, onorevoli colleghi, la Commissione ha proposto e il Consiglio ha adottato, il settimo emendamento al bilancio 2010. Qual è l’essenza di questo emendamento?</p>
      <p sl="hu">Bene, se volessimo scherzare, questo sarebbe un ottimo argomento. Abbiamo creato una linea vuota, una nuova linea nel bilancio, nella quale non verseremo un solo centesimo, figurarsi miliardi; solo i giornalisti si riempiono la bocca dicendo che si tratta di 60 miliardi di euro. Questi 60 miliardi di euro, come indica la dicitura, non sono altro che una garanzia e la Commissione ritiene praticamente nulla la possibilità che vengano mai richiesti o che debbano effettivamente essere pagati.</p>
      <p sl="hu">Lo scenario peggiore non sempre è di nostro gradimento, ma il punto principale è che ci sono pochissime probabilità di dover effettivamente spostare delle somme di denaro a questa linea di bilancio, E allora perché inserirla? E perché adesso, nel bilancio 2010? La ragione è semplice: perché fa parte del piano delineato dall’Unione europea per risolvere la crisi finanziaria dei paesi che in futuro dovessero trovarsi in difficoltà.</p>
      <p sl="hu">Questa è la voce che si riferisce principalmente al bilancio del Parlamento e dell’Unione europea e che ha un limite massimo di 60 miliardi di euro per l’esercizio che terminerà nel 2014. Questi 60 miliardi sono il limite massimo fissato. Perché dobbiamo farlo ora? Dobbiamo farlo per lanciare un messaggio al mercato e a quanti dubitano della nostra volontà di salvare i paesi che dovessero trovarsi in difficoltà in futuro. Al momento non ce n’è necessità, quindi non serve versare denaro in questa linea di bilancio, ma vale la pena di aggiungerla per permetterci di agire prontamente qualora dovesse servire in futuro.</p>
      <p sl="hu">Questa linea vuota è anche un messaggio agli Stati membri preoccupati che stiamo sottraendogli del denaro, per rassicurarli che si sbagliano. Qui non si tratta della Grecia, ma soprattutto del futuro. È per questo che non è giusto che uno Stato membro cerchi di evadere il dovere della solidarietà facendo riferimento agli errori, veri o presunti, della Grecia. La proposta che abbiamo davanti è un piano di solidarietà tra gli Stati membri, e senza solidarietà, cari colleghi, non c’è Unione europea.</p>
    </intervention>
    <intervention id="2-599" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente il progetto di bilancio rettificativo numero 7 è alla conseguenza diretta della decisione di istituire il meccanismo europeo di stabilizzazione monetaria, che a sua volta è la risposta ai drammatici sviluppi di marzo, aprile e maggio dei mercati finanziari. Il meccanismo europeo di stabilizzazione finanziaria (fino a 60 miliardi di euro) è stato istituito in aggiunta al già esistente sostegno alle bilance dei pagamenti, più o meno con la stessa filosofia.</p>
      <p sl="en">In risposta alla domanda dell’onorevole Surján, in circostanze normali, anche se viene mobilitato un meccanismo europeo di stabilizzazione finanziaria, questo non dovrebbe avere un impatto sul bilancio europeo. In circostanze normali, ovvero quando lo Stato beneficiario del prestito ripaga il denaro ricevuto, il meccanismo viene attivato come garanzia, ma senza un impatto finanziario sul bilancio.</p>
      <p sl="en">Nello scenario altamente improbabile (non probabilità zero, purtroppo, ma altamente improbabile) che uno Stato membro venga meno ai propri obblighi, dobbiamo assicurarci che l’Unione europea possa prontamente far fronte agli obblighi legali nei confronti dei prestatori.</p>
      <p sl="en">Dobbiamo quindi essere pronti a questo improbabile scenario negativo e questa è, in un certo senso, la premessa alla base del bilancio rettificativo numero 7. Come per il sostegno alle bilance dei pagamenti, abbiamo proposto la creazione di una struttura per la nuova voce di bilancio per quanto riguarda le spese e un nuovo corrispondente articolo nella colonna delle entrate. Si tratta di voci con la menzione “per memoria”, come è stato per il sostegno alle bilance dei pagamenti, che si basano sulla stessa logica, ovvero essere preparati ad ogni eventualità.</p>
      <p sl="en">Sono quindi lieto che progetto di bilancio rettificativo n. 7/2010 sia stato discusso e già formalmente adottato dal Consiglio il 13 settembre. Ora speriamo che anche il Parlamento prenda la stessa decisione.</p>
    </intervention>
    <intervention id="2-600" speaker_id="96979" name="Francesca Balzani" is_mep="True" mode="spoken">
      <p sl="it">a nome del gruppo S&amp;D . – Signora Presidente, onorevoli colleghi, il bilancio rettificativo di cui oggi stiamo discutendo e che voteremo nei prossimi giorni è un documento importante, segna l'ultimo passaggio per l'attuazione del meccanismo di stabilizzazione finanziaria, quel meccanismo fortemente voluto lo scorso mese di maggio per arginare la grave tempesta che ha colpito l'euro e quindi l'Unione.</p>
      <p sl="it">Da questa tempesta è uscita fuori una certezza: non esistono più problemi dei singoli Stati membri, perché i problemi individuali diventano necessariamente problemi di tutti e quindi è necessaria una risposta unitaria! Risposta unitaria che l'Europa è riuscita a dare, ha trovato il coraggio, la forza di dare e che appunto oggi discutiamo.</p>
      <p sl="it">Questa nuova linea di bilancio segna un confine netto, è il primo passo verso una nuova visione condivisa delle politiche finanziarie e in futuro anche economico degli Stati membri rispetto al bilancio europeo. È il primo passo verso quel semestre integrato in cui si confronteranno più da vicino le scelte di bilancio dei singoli paesi e del bilancio comunitario.</p>
      <p sl="it">Il bilancio torna così strumento – che è sempre stato l'attuazione fondamentale delle politiche dell'Unione – al centro della scena e si conferma un mezzo fondamentale anche per costruire l'Europa del post-Lisbona. Soprattutto ci richiama all'attenzione sulla centralità di una gestione sana e responsabile della risorsa pubblica, come condizione fondamentale per uno sviluppo vero, per un futuro di crescita vera dell'Unione.</p>
    </intervention>
    <intervention id="2-601" speaker_id="96639" name="Isabelle Durant" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, è vero che stiamo discutendo con relativa calma di un aggiustamento al bilancio 2010, un bilancio rettificativo che viene definito “tecnico”, e dell’inserimento di una linea di bilancio. Sappiamo tutti, però, che la relativa calma di questa discussione, se confrontata con l’animosità della discussione precedente, è dovuta anche alla decisione coraggiosa e solidale presa a maggio, quando la tensione nell’area dell’euro era al massimo.</p>
      <p sl="fr">In quel fine settimana i capi di Stato o di governo hanno istituito il famoso meccanismo europeo di stabilizzazione, che permette all’Unione europea di contrarre prestiti sui mercati dei capitali per aiutare finanziariamente gli Stati membri in difficoltà, a determinate condizioni.</p>
      <p sl="fr">Questo è lo spirito di solidarietà che permette di fornire garanzie nell’interesse dell’intera Europa e che conferisce un vero valore aggiunto al bilancio europeo. Questo è il buon esempio.</p>
      <p sl="fr">Purtroppo, l’attuale limite di risorse proprie, stabilito all’1,23 per cento del prodotto interno lordo, non è bastato per creare un meccanismo autosufficiente. La quota di bilancio limitata ai 60 miliardi e il resto (444 milioni euro) è fornita da un sistema intergovernativo chiamato “società veicolo”, garantito dagli Stati membri dell’area dell’euro; peraltro, la Slovacchia si è recentemente ritirata da questo sistema.</p>
      <p sl="fr">La relativa calma di oggi ci permette certamente di tenere una discussione, ma ci costringe ad andare oltre e a fare di più nel quadro della futura prospettiva finanziaria. È in questa direzione che dobbiamo alzare il tetto delle risorse proprie per poter attribuire un reale ruolo macroeconomico al bilancio europeo. In questo modo si potrebbe creare al contempo un cuscinetto di protezione, un piano di investimento europeo e/o più meccanismi di garanzia, a seconda dello stato dell’economia europea.</p>
      <p sl="fr">Dobbiamo anche progettare nuovi strumenti finanziari. In questo contesto, ad esempio, gli eurobond, in collaborazione con la Banca europea di investimento, potrebbero essere un ottimo strumento.</p>
      <p sl="fr">Infine è urgente introdurre nuove risorse, come la tassa sulle transazioni finanziarie, la tassa ecologica sulle emissioni industriali inquinanti o un’imposta sulle imprese, che permetteranno sia di ridurre il contributo basato sul PIL degli Stati membri sia di porre fine all’annoso dibattito sui contribuenti netti.</p>
      <p sl="fr">Signor Commissario, questo è l’arduo compito che ci aspetta, in primo luogo in seno alla commissione speciale, ma indubbiamente con l’impegno di tutti.</p>
    </intervention>
    <intervention id="2-602" speaker_id="96954" name="Marta Andreasen" is_mep="True" mode="spoken">
      <p sl="en">a nome del gruppo EFD. – Signora Presidente, domani voteremo il bilancio rettificativo numero 7 che copre la garanzia dell’Unione europea al meccanismo europeo di stabilizzazione finanziaria. Tale meccanismo permette all’Unione di contrarre prestiti con il mercato dei capitali per prestare poi il denaro agli Stati membri in difficoltà; se uno Stato membro non è in grado di rimborsare tale prestito, si potrà usare il bilancio europeo per coprire il debito.</p>
      <p sl="en">Onorevoli colleghi, voglio attirare la vostra attenzione sul fatto che i garanti di questo pacchetto di stabilizzazione finanziaria sono in realtà gli Stati membri, molti dei quali stanno essi stessi attraversando una crisi finanziaria. Stiamo parlando di 60 miliardi di euro, non è un’iscrizione per memoria. Dove prevediamo di trovare il denaro se dovremo onorare le garanzie?</p>
      <p sl="en">Come possiamo votare a favore di questo bilancio rettificativo se la Commissione non ha stabilito delle priorità di spesa qualora l’Unione europea sia chiamata a onorare la garanzia? Se agiamo con responsabilità in difesa degli interessi degli elettori – anche se si sostiene che il rischio è basso – dovremmo votare conto questa risoluzione.</p>
    </intervention>
    <intervention id="2-603" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, l’assistenza prestata alla Grecia ci è stata venduta come eccezione alla clausola di non assistenza finanziaria in base all’articolo 136. Tale articolo, però, non fornisce una base per concedere credito alla Grecia, dal momento che permette solo misure in linea con le disposizioni finanziarie dei trattati. Non solo queste disposizioni non sono previste nel TFUE, ma sono esplicitamente vietate. Ulteriori misure in materia non sono quindi permesse, conclusione cui giunge anche dal Centro per la politica europea nella sua relazione. I ministri delle Finanze dell’eurozona hanno deciso di fornire assistenza alla Grecia attraverso il credito a un tasso medio di interesse del 5 Per cento. Gli esperti del Centro hanno però dimostrato che il credito fornito a un tasso di interesse politico inferiore al tasso di mercato, costituisce un sussidio illegale. L’assistenza prestata alla Grecia è stata quindi estremamente controversa da un punto di vista legale, se non definita addirittura illegale.</p>
      <p sl="de">Per quanto riguarda le effettive implicazioni, signor Commissario, vorrei farvi partecipi della valutazione portata a termine dall’esperto tedesco in economia, Joachim Starbatty, che temo sia estremamente corretta: se i paesi della zona euro continueranno a rispondere dei debiti degli altri Stati membri, allora nell’arco di 10 anni l’euro non esisterà più. Dobbiamo estirpare la malattia, non mettere semplicemente medicare la ferita. I paesi della zona euro che non sono più in grado di onorare i loro debiti devono riacquistare competitività uscendo dall’unione monetaria, altrimenti l’euro non avrà un futuro.</p>
    </intervention>
    <intervention id="2-604" speaker_id="1037" name="Reimer Böge" is_mep="True" mode="spoken">
      <p sl="de">Signora Presidente, il Consiglio ha già preso il volo, probabilmente per via delle aspre critiche ricevute sull’argomento precedente sebbene il contenuto della relazione Surján abbia in qualche misura rimediato alle decisioni del Consiglio europeo sul pacchetto stabilizzazione durante quella lunga e difficile notte. Ora il Commissario ha parlato dell’improbabile evenienza che queste garanzie vengano utilizzate con riguardo al bilancio europeo. Solo con grande ottimismo, possiamo accettare, per il momento, questa eventualità.</p>
      <p sl="de">Dobbiamo però tenere presente che, per quanto riguarda le garanzie, vi sono già tre casi improbabili nel bilancio europeo: un fondo di prestito per la banca di investimento con garanzie per più di 100 milioni di euro. Prima dell’introduzione dell’euro, tutti gli Stati membri potevano ottenere assistenza per il sostegno alla loro bilancia dei pagamenti, con un tetto, all’epoca, di 16 miliardi di euro. Dopo l’introduzione dell’euro, questo accordo venne limitato ai paesi esterni all’eurozona e, con la crisi finanziaria del 2009, il tetto per gli Stati membri che non adottano l’euro è stato portato a 50 miliardi, dei quali circa 9-10 miliardi sono attualmente utilizzati come garanzia.</p>
      <p sl="de">Ora, con il trattato di Lisbona, l’articolo 143 si riferisce esplicitamente ai paesi che non adottano l’euro. Indubbiamente l’articolo 352 sarebbe stato la base legale più appropriata, ma questo avrebbe significato coinvolgere il Parlamento europeo e alcuni parlamenti nazionali e risultava quindi problematico farvi ricorso nel difficile contesto di questa decisione. L’articolo 122 non è certamente la base legale più appropriata, ma è la più opportunistica e semplice dal punto di vista politico e permette di non coinvolgere il Parlamento.</p>
      <p sl="de">Si presenta qui un’evidente lacuna nei nostri regolamenti, ma questo non ha impedito all’Unione europea di agire in un momento di crisi. Questo posso accettarlo. Nondimeno, la decisione del Consiglio europeo su questa spinosa base legale implica il riscorso, qualora necessario, al margine tra il limite delle risorse proprie dell’Unione e il livello massimo del quadro finanziario pluriennale.</p>
      <p sl="de">L’articolo 310 del trattato stabilisce chiaramente che non può essere adottato nessun atto che ecceda i limiti delle risorse proprie dell’Unione o non rispetti il quadro finanziario pluriennale. Se così fosse, si rende dunque necessaria una revisione. A questo riguardo, lo stesso Consiglio ha fatto un passo enorme senza coinvolgere l’autorità di bilancio per quanto riguarda la futura discussione su quale sia il limite massimo di una prospettiva finanziaria. Permettetemi quindi di dire che il futuro limite massimo del quadro finanziario pluriennale corrisponderà alle risorse proprie dell’Unione, e nient’altro.</p>
      <p sl="de">Dovremmo approvare la relazione sulla base della prudenza politica, ma dobbiamo lottare per assicurarci che in futuro discuteremo in modo adeguato i difetti regolamento, che sicuramente esistono, nonché le modalità per coinvolgere il Parlamento e per rimediare a questi difetti. L’accordo comune interistituzionale sul bilancio basato sul trattato di Lisbona dovrebbe includere anche questi temi.</p>
    </intervention>
    <intervention id="2-605" speaker_id="96802" name="Jacek Włosowicz" is_mep="True" mode="spoken">
      <p sl="pl">Oggi stiamo parlando di un meccanismo per la stabilizzazione finanziaria in Europa e di un bilancio rettificativo, misure che mirano ad aumentare la scurezza e l’affidabilità del sistema finanziario in Europa. Sono strumenti al momento necessari per evitare che di incontrare difficoltà finanziarie ancora maggiori in futuro. Spero che le misure di cui stiamo parlando oggi siano efficaci, ma, benché sicuramente porranno rimedio ai sintomi, non saranno comunque in grado di eliminare le cause del problema, che hanno determinato le maggiori difficoltà negli ultimi mesi. Se non cambiamo in modo radicale il sistema finanziario europeo, le misure che stiamo prendendo in considerazione porteranno solamente un sollievo temporaneo.</p>
      <p sl="pl">Dobbiamo introdurre in primo luogo una serie di cambiamenti fondamentali affinché le finanze europee siano più stabili e trasparenti e affinché il Parlamento venga interpellato con più costanza e non solamente nei momenti di emergenza, come pompieri che devono spegnere un incendio. Queste misure possono solo essere un aiuto e non la base per un’azione futura duratura.</p>
    </intervention>
    <intervention id="2-606" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, onorevoli colleghi, stiamo ora introducendo un pacchetto di misure per assicurare la stabilità finanziaria all’eurozona. In relazione a questa linea di bilancio, mi preoccupa particolarmente la fonte dalla quale recuperare questo denaro nell’eventualità che, contrariamente alle aspettative, uno Stato membro lo richieda.</p>
      <p sl="de">Lei parla di cautela, signor Commissario, ma, affinché questa eventualità resti solo una situazione ipotetica, invito la Commissione a varare con urgenza delle misure che forniscano un deterrente sufficiente ad assicurare che gli Stati membri facciano davvero quanto è in loro potere per non trovarsi mai in quella situazione.</p>
    </intervention>
    <intervention id="2-607" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, vorrei portare alcuni chiarimenti all’onorevole Andreasen sulla questione in oggetto. Il bilancio rettificativo n. 7 non implica garanzie da parte degli Stati membri, quello riguarda l’altra parte. Gli Stati membri garantiscono i 440 miliardi di euro di prestiti bilaterali Quanto alla struttura del bilancio, è la copia di un sostegno alle bilance dei pagamenti, e anche in questo caso la domanda era già stata posta.</p>
      <p sl="en">Si tratta di una misura tipica per voci di bilancio che riguardano operazioni di prestito senza un fondo di garanzia specificamente quantificato. È quindi un’iscrizione “per memoria”. Qualora si presenti la necessità di denaro fresco (come accaduto sinora nel sostegno alle bilance dei pagamenti di Ungheria, Lituania e Romania per un importo massimo di 14,6 miliardi di euro), allora la Commissione avanzerà una proposta sugli stanziamenti necessari tramite storni o un bilancio rettificativo.</p>
      <p sl="en">Questo è il meccanismo; non si tratta di una novità, ma solamente dell’estensione di un sostegno alle bilance dei pagamenti dei paesi membri della zona euro già esistente. Concordo con l’onorevole Böge che si sta dando un’interpretazione molto flessibile del trattato di Lisbona.</p>
    </intervention>
    <intervention id="2-608" speaker_id="23820" name="László Surján" is_mep="True" mode="spoken" role="relatore">
      <p sl="hu">: - Prima di tutto porgo i miei ringraziamenti ai gruppi politici che sostengono questa relazione, che ritengo serva davvero gli interessi della sicurezza. Sono però anche giustificate le critiche che hanno fatto notare che il Parlamento può disporre o gestire 60 miliardi di euro di un pacchetto di 800 miliardi di euro.</p>
      <p sl="hu">Da alcuni punti di vista, potrebbe sembrare che il Parlamento non operi nel quadro del trattato di Lisbona, come se non esistesse. Il nostro impegno, tuttavia, è di lavorare con questi 60 miliardi di euro e vorrei ancora una volta chiarire che gli obblighi ricadono solamente sugli Stati membri appartenenti all’eurozona. Se, quando un onorevole collega si esprime contro il progetto a difesa degli interessi dei suoi elettori, questo si può interpretare come l’intenzione del Regno Unito di aderire all’eurozona, allora questo giorno merita di essere celebrato e ricordato negli annali dell’Unione europea.</p>
      <p sl="hu">Io, a differenza di molti altri, credo nell’eurozona e vorrei che anche al mio paese venga presto richiesto di assumersi le proprie responsabilità finanziarie in questo piano di salvataggio. Mi auguro che la probabilità di dover onorare questa promessa sia pari a zero o quasi, dal momento che lo Stato membro corre un rischio enorme se non rispetta i suoi obblighi finanziari dopo il salvataggio.</p>
      <p sl="hu">Se non ricordo male, il trattato di Lisbona invoca persino la possibilità di espulsione, in determinate circostanze, poiché il mancato rispetto degli obblighi finanziari sarebbe un errore tanto grave da giustificare persino una simile sanzione. Credo che sia proprio questa la garanzia richiesta da un mio onorevole collega intervenuto oggi. Per concludere, vorrei ringraziarvi ancora una volta per l’attenzione e chiedere ai miei onorevoli colleghi di sostenere domani questa relazione. Facciamo in modo che si trasformi in un’altra fonte di sicurezza per i cittadini europei!</p>
    </intervention>
    <intervention id="2-609" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 22 settembre 2010, a mezzogiorno.</p>
      <a text="(La seduta, sospesa alle 18.35, riprende alle 19. 00)"/>
    </intervention>
  </section>
  <section id="creitem22" title="13. Tempo delle interrogazioni (interrogazioni alla Commissione)">
    <intervention id="2-612" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0462/2010).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
    </intervention>
    <intervention id="2-614" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – La violenza contro le donne costituisce una violazione dei diritti fondamentali e la Commissione ribadisce il proprio impegno volto a garantire che il rispetto dei diritti fondamentali sia al centro del nostro agire.</p>
      <p sl="en">La violenza contro le donne non può essere giustificata richiamandosi a consuetudini, tradizioni o motivi religiosi. La Commissione conferma che è fermamente impegnata a combattere la violenza contro le donne, come risulta anche dalla sua comunicazione dell’aprile 2010 sul programma di Stoccolma, che pone l’accento sulla tutela delle vittime di atti criminali, comprese le vittime femminili di violenze e mutilazioni genitali.</p>
      <p sl="en">In adempimento degli obblighi previsti dal nostro piano d’azione per l’attuazione del programma di Stoccolma, la Commissione sta elaborando la propria strategia per combattere la violenza contro le donne. Nella prima metà del 2011 la Commissione vuole adottare una strategia di lotta contro la violenza sulle donne. Fulcro di tale strategia della Commissione sarà un’opera di prevenzione e sensibilizzazione.</p>
      <p sl="en">Lo scorso marzo la Commissione ha rafforzato il proprio impegno mirato a promuovere la parità di genere e a contrastare la violenza contro le donne presentando la carta delle donne. Come discusso nella seduta plenaria del Parlamento europeo del 15 giugno, la carta propone di creare un quadro politico coordinato ed efficace per affrontare il problema della violenza contro le donne.</p>
      <p sl="en">Siamo determinati a rafforzare la nostra azione con misure sia legislative sia d’altro tipo per sradicare la violenza contro le donne, comprese le mutilazioni genitali femminili, e a impiegare tutti gli strumenti di competenza dell’Unione europea. Il Vicepresidente Reding ha annunciato oggi la strategia per la parità tra uomo e donna, di cui uno dei punti chiave è un’ampia azione di contrasto della violenza contro le donne.</p>
      <p sl="en">A parere della Commissione esiste uno stretto legame tra i dossier riguardanti la violenza contro le donne e il pacchetto sui diritti delle vittime. La tutela delle vittime femminili di atti di violenza trarrà grande vantaggio da tutte le misure previste dal pacchetto.</p>
      <p sl="en">La Commissione ha accolto con favore l’adozione da parte del Parlamento di risoluzioni sulla violenza contro le donne e sulla parità di genere, compresa la risoluzione sull’eliminazione della violenza contro le donne. La Commissione ha preso nota della proposta del Parlamento di una direttiva concernente la lotta contro la violenza sulle donne e la sua prevenzione. È in corso, tra gli altri, uno studio di fattibilità che mira ad accertare le possibilità, le opportunità e le esigenze di una legislazione europea sulla violenza di genere e sulla violenza contro i bambini. I risultati di questo come degli altri studi in fase di realizzazione saranno presentati in occasione della conferenza di alto livello sulla violenza contro le donne che la Commissione organizzerà, in collaborazione con la Presidenza belga, il 25 e il 26 novembre 2010 a Bruxelles.</p>
    </intervention>
    <intervention id="2-615" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Signor Presidente, signor Commissario, la ringrazio per la sua esauriente risposta alla mia interrogazione. Rimane, però, una carenza di informazioni sufficienti, affidabili e comparabili a livello sia nazionale che comunitario per poter valutare la reale situazione attuale della violenza contro le donne.</p>
      <p sl="lt">La Commissione ha predisposto un piano d’azione per la raccolta di dati statistici a tale proposito e per la loro gestione, al fine di ottenere dati tra loro raffrontabili sulla violenza contro le donne nell’intera Unione europea? Se non sappiamo qual è la situazione reale, negli Stati membri non cambierà nulla.</p>
    </intervention>
    <intervention id="2-616" speaker_id="96981" name="Franz Obermayr" is_mep="True" mode="spoken">
      <p sl="de">Spesso le donne non denunciano le violenze domestiche per paura. È noto che questo è un problema sempre più grave nei paesi islamici, in particolare in Turchia. Amnesty International stima che tra un terzo e la metà di tutte le donne turche subiscano violenze fisiche nel contesto familiare.</p>
      <p sl="de">La mia domanda è se, in preparazione di questo studio, si sia pensato di estenderlo al di fuori dei confini dell’Unione europea e, a tale riguardo, se siano state acquisite informazioni sul problema delle violenze domestiche in Turchia.</p>
    </intervention>
    <intervention id="2-617" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Anch’io sono convinto dell’importanza di raccogliere dati affidabili e di definire in questo campo indicatori adeguati. Posso garantire agli onorevoli deputati che la raccolta di dati e la definizione di idonei indicatori faranno parte della strategia cui ho accennato nella mia replica introduttiva.</p>
      <p sl="en">Vi posso assicurare altresì, onorevoli deputati, che, quando ci occupiamo della lotta contro la violenza sulle donne, affrontiamo questioni sia interne che esterne. In particolare, disponiamo di strumenti e competenze notevoli, che ci permettono di imporre la discussione di questi temi con i paesi con i quali la Commissione europea conduce negoziati di adesione o intrattiene intensi contatti d’altro genere.</p>
    </intervention>
    <intervention id="2-618" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 22 dell’onorevole Harkin (H-0414/10):</p>
      <p sl="unknown">Oggetto: Regolamento (CE) n. 1083/2006</p>
      <p sl="unknown">Tenuto conto del regolamento (CE) 1083/2006http://www.europarl.europa.eu/sides/getDoc.do;jsessionid=FD71C25DCAE7B115F292BDF95F2701B6.node1?reference=H-2010-0414&amp;language=IT&amp;secondRef=0&amp;type=QT" \l "def1" e degli effetti dell'attuale crisi economica combinati con gli effetti della globalizzazione sui livelli occupazionali in tutta la UE, quali misure o controlli specifici ha attuato la Commissione per garantire che le compagnie che licenziano i lavoratori in uno Stato membro non abbiano ricevuto nel quinquennio precedente Fondi strutturali in un altro Stato membro?</p>
      <p sl="unknown">http://www.europarl.europa.eu/sides/getDoc.do;jsessionid=FD71C25DCAE7B115F292BDF95F2701B6.node1?reference=H-2010-0414&amp;language=IT&amp;secondRef=0&amp;type=QT" \l "ref1" GU L 210 del 31.7.2006, pag. 25.</p>
    </intervention>
    <intervention id="2-619" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Ringrazio l’onorevole Harkin per l’interrogazione che ha presentato. Lei saprà che i Fondi strutturali, come il Fondo europeo di sviluppo regionale e il Fondo sociale europeo, sono gestiti in maniera comune.</p>
      <p sl="en">L’autorità di gestione nominata dagli Stati membri è responsabile della gestione e attuazione dei programmi operativi. Le autorità di gestione hanno il compito di garantire che la selezione delle operazioni cui concedere il cofinanziamento avvenga nel rispetto dei criteri previsti dal programma operativo e delle norme nazionali e comunitarie.</p>
      <p sl="en">Il regolamento (CE) 1083/2006, che reca disposizioni generali sul Fondo europeo di sviluppo regionale, sul Fondo sociale europeo e sul Fondo di coesione, contiene due riferimenti alla rilocalizzazione.</p>
      <p sl="en">Il primo si trova nel considerando 42, dove si stabilisce che, nel valutare grandi progetti di investimento produttivo, la Commissione dovrebbe disporre di tutte le informazioni necessarie a stabilire che il contributo finanziario dei Fondi non comporti una perdita sostanziale di posti di lavoro in unità produttive esistenti nell’Unione europea, al fine di garantire che i finanziamenti comunitari non sostengano la rilocalizzazione all’interno dell’Unione.</p>
      <p sl="en">Il secondo riferimento è contenuto nell’articolo 57, il quale stabilisce che le autorità di gestione o gli Stati membri devono garantire che gli investimenti cofinanziati siano mantenuti per almeno cinque anni dopo il completamento dell’operazione.</p>
      <p sl="en">Qualora un’operazione non soddisfi tale requisito, il contributo comunitario deve essere recuperato. Nei loro rapporti di attuazione annuali, le autorità di gestione devono comunicare alla Commissione le operazioni che non hanno soddisfatto i requisiti di mantenimento dell’investimento previsti dall’articolo citato, e la Commissione deve informare gli Stati membri.</p>
      <p sl="en">La Commissione e gli Stati membri devono garantire che le imprese che sono o sono state oggetto di una procedura di recupero non beneficino di nessun contributo dei Fondi dopo il trasferimento di un’unità produttiva da una regione a un’altra all’interno di uno stesso Stato membro o da uno Stato membro a un altro.</p>
      <p sl="en">Nell’opera di vigilanza delle attività di ristrutturazione, la Commissione è coadiuvata dalla Fondazione europea per il miglioramento delle condizioni di vita e di lavoro, attraverso l’Osservatorio europeo sulle ristrutturazioni. In presenza di un regime di aiuti di Stato, è previsto inoltre che l’investimento debba essere mantenuto per un periodo di cinque anni nel caso di aiuti agli investimenti regionali e aiuti all’occupazione. La Commissione ha istituito uno strumento di ricerca online degli aiuti di Stato il quale fornisce informazioni sui casi di aiuti di Stato e sui casi registrati di esenzione in blocco.</p>
      <p sl="en">Infine, in linea con i requisiti di pubblicità, gli Stati membri che condividono la responsabilità della gestione dei Fondi comunitari devono pubblicare un elenco dei beneficiari delle operazioni e i corrispondenti importi dei finanziamenti pubblici.</p>
      <p sl="en">Informazioni sui beneficiari dei finanziamenti del Fondo sociale europeo sono disponibili sul sito web del Fondo, dal quale si può accedere ai siti del Fondo negli Stati membri.</p>
    </intervention>
    <intervention id="2-620" speaker_id="28116" name="Marian Harkin" is_mep="True" mode="spoken">
      <p sl="en">La ringrazio, signor Commissario, per la sua esauriente risposta. È importante che la nostra politica industriale sia coerente.</p>
      <p sl="en">Vorrei rivolgerle solo una domanda specifica. Citando il considerando 42, lei ha detto che i finanziamenti comunitari non appoggiano la rilocalizzazione e che gli investimenti cofinanziati devono essere mantenuti per cinque anni. Ma vengono eseguiti controlli per accertare cosa succede dopo che i contributi sono stati concessi, per garantire che quella determinata impresa non licenzi i propri dipendenti in nessuno degli altri 26 Stati membri? Sono previsti controlli per verificare se ciò avvenga e, in caso affermativo, quali sono le conseguenze?</p>
    </intervention>
    <intervention id="2-621" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Posso risponderle dicendo che esistono meccanismi ed esistono controlli. Il Fondo sociale europeo è presente in tutti gli Stati membri e i singoli uffici comunicano tra loro. Ci sono, quindi, gli strumenti per controllare contemporaneamente cosa succede in diversi Stati membri e, in caso di irregolarità, per trasmettere le relative informazioni e anche, se necessario, adottare misure correttive.</p>
    </intervention>
    <intervention id="2-622" speaker_id="1405" is_mep="True" mode="spoken" role="Presidente">
      <p sl="unknown">Poiché l’autore non è presente, l’interrogazione n. 23 decade.</p>
      <p sl="unknown">Seconda parte</p>
    </intervention>
    <intervention id="2-624" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Ci sono diversi motivi per seguire l’andamento dei prezzi dell’energia e analizzare l’aumento generalizzato degli ultimi tempi. Nel quadro delle norme comunitarie in materia di concorrenza, la Commissione ha adottato costantemente una serie di misure, le più recenti delle quali riguardano le imprese tedesche E.ON e RWE per il gas e l’elettricità, la GDF per il gas e le società svedesi che si occupano di interconnessione. Noi crediamo che queste misure avranno un effetto calmieratore sui prezzi dell’energia in Europa.</p>
      <p sl="de">All’inizio del mese ho avuto l’opportunità di far presente ai ministri dell’Energia che le norme sul mercato interno dell’energia stabiliscono che la tutela dei consumatori è un obiettivo specifico, e ho detto anche che intendiamo fare tutto il possibile per fissare chiaramente gli obblighi comuni in materia di qualità e prezzi in modo trasparente, non discriminatorio e verificabile.</p>
      <p sl="de">In linea generale, la fatturazione ai consumatori è regolata da norme nazionali; sono pertanto gli Stati membri ad avere la responsabilità dei contenuti, dell’impaginazione e della struttura delle bollette, e li possono perciò stabilire di conseguenza. Il tema della fatturazione è stato discusso durante il Forum dei cittadini per l’energia, al fine di consentire lo scambio delle migliori pratiche e un’analisi comparativa. Abbiamo costituito un gruppo di lavoro che ricercherà le soluzioni migliori ai problemi di fatturazione. La relazione al riguardo è liberamente disponibile.</p>
      <p sl="de">Il terzo pacchetto sul mercato interno dell’energia contiene anche norme nuove in merito alla frequenza della lettura dei contatori e alla questione della contabilizzazione intelligente. Vogliamo incoraggiare entrambi questi aspetti. Tre anni fa abbiamo avviato una consultazione pubblica dal titolo Verso una carta europea dei diritti dei consumatori di energia. I diritti dei consumatori sono regolamentati e resi giuridicamente vincolanti da una serie di direttive e da numerose disposizioni nazionali di applicazione. Continueremo a lavorare in questo campo in collaborazione con i ministri dell’Energia.</p>
    </intervention>
    <intervention id="2-625" speaker_id="1405" is_mep="True" mode="spoken" role="Presidente">
      <p sl="unknown">Vorrei soltanto comunicarvi che dobbiamo chiudere la seduta alle 20.30. Penso quindi che probabilmente riusciremo a prendere in esame le interrogazioni degli onorevoli Tarabella, Ţicău, Chountis e Iacolino, ma dubito che riusciremo a esaminare anche le altre.</p>
    </intervention>
    <intervention id="2-626" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, signor Commissario, uno studio pubblicato ieri dalla Banca nazionale del Belgio non solo dimostra l’estrema volatilità dei prezzi dell’energia in Belgio, ma mette in luce anche l’esistenza di gravi problemi legati alla mancanza di trasparenza dei prezzi per i consumatori. Lo studio conferma appieno la molteplicità dei problemi sorti con i produttori dopo la liberalizzazione. Il regolatore federale belga ha pubblicamente espresso preoccupazione per la mancanza di concorrenza in questo mercato.</p>
      <p sl="fr">Tutto ciò non fa che evidenziare l’urgente necessità di una carta dei consumatori di energia – cui, come lei ha appena annunciato, si sta lavorando da tre anni -, di modo che, finalmente, la liberalizzazione non lasci la porta aperta a ogni sorta di abusi a scapito dei consumatori. Possiamo osare sperare che lei prenderà una decisione per accelerare la creazione della carta dei consumatori?</p>
    </intervention>
    <intervention id="2-627" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Vorrei sollevare la questione della trasparenza delle bollette dell’energia pagate dalle famiglie europee e chiederle se intende creare un quadro comune ed emanare alcune raccomandazioni sulle informazioni minime che le bollette dovrebbero contenere per poter essere non solo facilmente comprensibili ma anche di facile lettura per i consumatori.</p>
    </intervention>
    <intervention id="2-628" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, signor Commissario, ovviamente è molto positivo che lei adotti un approccio basato sulla trasparenza – o, per essere più precisi, che lei affronti il problema della mancanza di trasparenza, perché, senza di essa, non vi può essere una sana concorrenza, e senza una sana concorrenza non ci possono essere consumatori contenti. Ed ecco la mia domanda. Alcuni operatori della rete del gas si rifiutano di mettere a disposizione la loro capacità massima nell’intento di ostacolare l’accesso al mercato da parte dei concorrenti e di altri soggetti. La Commissione intende intervenire per porre fine a tale situazione e, se sì, in quale modo?</p>
    </intervention>
    <intervention id="2-629" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Tutte le vostre domande sono giustificate e importanti e rivelano, inoltre, che non abbiamo ancora raggiunto il nostro obiettivo. La liberalizzazione del mercato dell’energia ha senso solamente se c’è concorrenza, se c’è trasparenza e se le connessioni sono disponibili dal punto di produzione al punto di consumo. I nostri pacchetti sul mercato interno vanno pertanto nella direzione giusta. Le procedure per violazione che sono in corso dimostrano agli Stati membri dove non hanno ancora adempiuto i loro doveri di applicazione delle norme. Ci auguriamo che il secondo pacchetto sul mercato interno ci permetta di conseguire i nostri obiettivi entro tempi prevedibili. Per quanto riguarda il terzo pacchetto, attendiamo la primavera prossima, quando tutti gli Stati membri dovranno aver comunicato come e quando l’applicazione sarà completata.</p>
      <p sl="de">È stato detto che alcune linee esistenti non vengono utilizzate appieno nonostante vi sia una domanda in tal senso; in altre parole, si è detto che a taluni soggetti non ne è concesso l’utilizzo. Vorremmo avere informazioni più specifiche in proposito. Sull’accesso di soggetti terzi alla rete, perseguiremo caparbiamente chiunque ostacoli i nostri sforzi congiunti volti a rendere ogni linea liberamente accessibile a tutti alle stesse condizioni. Questo vale anche per il gas, le cui reti registrano tuttora gravi ritardi.</p>
      <p sl="de">In riferimento agli altri aspetti, all’inizio dell’anno prossimo presenteremo una relazione interlocutoria sul mercato interno per illustrare a quale punto saremo giunti e dove vogliamo ancora arrivare, affinché tutti – nelle imprese interessate, nella politica interna e nel Parlamento europeo – sappiano che nel settore del gas e dell’elettricità si fa un gran parlare del mercato interno ma poi, nel concreto del lavoro quotidiano, quelle belle parole sono contraddette e non vengono tradotte in pratica.</p>
      <p sl="de">Trasparenza di fatturazione: questo è proprio ciò che vogliamo. Per la sua corretta attuazione dipendiamo dalla volontà degli Stati membri, e ci adopereremo in tal senso. A mio parere, accanto al tema del mercato interno, le altre questioni rilevanti sono l’educazione e l’informazione dei consumatori e la tecnologia domestica per i consumatori, inclusa la contabilizzazione intelligente, che è un fattore decisivo. Nel mercato interno avremo bisogno di tutti e tre questi fattori – controllo domestico continuo, competenza adeguata e concorrenza – per tutelare gli interessi dei consumatori.</p>
    </intervention>
    <intervention id="2-630" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 25 dell’onorevole Ticau (H-0417/10):</p>
      <p sl="unknown">Oggetto: Cooperazione regionale nel settore dell'energia</p>
      <p sl="unknown">La Commissione ha annunciato l’elaborazione entro il 2010 di una comunicazione contenente raccomandazioni ed esempi di buone prassi in relazione alle iniziative di cooperazione regionale nel settore dell’energia. Nel corso dell’anno la Commissione pubblicherà anche una relazione sull’attuazione del piano europeo di ripresa economica, che includerà una valutazione dello stato d’avanzamento dei progetti nel settore dell’energia.</p>
      <p sl="unknown">Le iniziative di cooperazione regionale nel settore dell’energia comprenderanno anche lo sviluppo, a livello macroregionale, di infrastrutture energetiche “intelligenti” (smart grids) che contribuiscano a ridurre il consumo di energia e consentano di utilizzare in modo decentralizzato fonti di energia rinnovabile?</p>
      <p sl="unknown">Inoltre, tenuto conto del fatto che nel 2010 gli Stati membri potranno adeguare i loro programmi operativi, può la Commissione far sapere quando la comunicazione sarà adottata dal collegio dei Commissari?</p>
    </intervention>
    <intervention id="2-631" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, ci fa molto piacere il vostro interesse per lo sviluppo di infrastrutture energetiche intelligenti, le cosiddette smart grid . Attualmente, la nostra esperienza pratica con le reti intelligenti è limitata e pertanto è necessario valutare con una certa prudenza i risultati dei nostri studi. Uno studio finanziato dalla Commissione due anni fa è giunto alla conclusione che le reti intelligenti potrebbero ridurre il consumo di energia primaria nel mercato comunitario di quasi il 9 per cento in dieci anni. Calcolata sulla base dei prezzi medi dell’elettricità, questa riduzione si tradurrebbe in un risparmio di quasi 7,5 miliardi di euro l’anno. Ma, oltre al risparmio, a mio avviso il mercato e i consumatori avrebbero benefici anche in termini di tecnologia e sicurezza. Queste reti utilizzano un sistema di monitoraggio intelligente che permette di rilevare con maggiore precisione i flussi di elettricità, riducendo così le perdite di rete e aumentando la sicurezza delle forniture e l’affidabilità della rete. Inoltre, grazie alle reti intelligenti i consumatori possono controllare e gestire in maniera più efficace i loro consumi energetici.</p>
      <p sl="de">Questi vantaggi hanno però un costo. C’è quindi bisogno di investimenti massicci, sia pubblici che privati. Alcuni Stati membri hanno già fatto i primi passi verso la creazione di queste reti. La Svezia, per esempio, e l’Italia hanno già dotato la maggior parte dei loro clienti di sistemi di contabilizzazione intelligenti, mentre progetti pilota sono in corso di attuazione in Francia, Germania, nei Paesi Bassi, in Spagna e nel Regno Unito.</p>
      <p sl="de">La Commissione sta sostenendo una diffusione capillare dei sistemi di contabilizzazione intelligente e lo sviluppo delle reti intelligenti al di là dei limiti stabiliti dalla nuova direttiva. A questo fine, nel novembre dell’anno scorso abbiamo costituito un gruppo di lavoro per le reti intelligenti nel quale esponenti dell’industria, regolatori e associazioni dei consumatori stanno analizzando l’idoneità di tali reti allo scopo. Per parte nostra, stiamo definendo gli incentivi e i requisiti, esaminando le questioni da regolamentare e valutando l’utilità di ulteriori standard tecnologici. I risultati del gruppo di lavoro saranno presentati al Parlamento l’anno prossimo.</p>
      <p sl="de">La comunicazione sulle iniziative regionali citata dall’onorevole deputato non si occupa soltanto delle reti intelligenti, ma delinea una serie di obiettivi. Lo scopo della prossima comunicazione della Commissione in questa materia è di procedere a una consultazione con le autorità di regolazione degli Stati membri e con altri soggetti sui pareri della Commissione concernenti le reti regionali per il gas e l’elettricità. In altri termini, vogliamo un giusto equilibrio degli obiettivi e dei compiti, delle aree coperte e della gestione delle iniziative regionali. In tale contesto va sottolineato il ruolo di ACER, l’Agenzia europea per la cooperazione fra i regolatori dell’energia, che sarà operativa dalla prossima primavera.</p>
      <p sl="de">In linea generale, vogliamo raggiungere gli obiettivi europei nel campo energetico non solo a livello europeo ma anche tramite partenariati regionali, e le nostre misure appoggiano espressamente tale finalità.</p>
    </intervention>
    <intervention id="2-632" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Dato che le reti dell’energia intelligenti contribuiranno in gran misura a migliorare l’efficienza energetica e a individuare le aree a forte consumo di energia e quelle in cui le infrastrutture energetiche – laddove esistono – sono carenti, vorrei chiederle quali prospettive d’investimento avete in mente. Mi riferisco non solo alla revisione di medio termine ma anche alle future prospettive finanziarie.</p>
    </intervention>
    <intervention id="2-633" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Come lei sa, le risorse da destinare a questi scopi sono previste dal piano strategico per le tecnologie energetiche, che è stato approvato dal Parlamento. Nelle prossime settimane la Commissione dovrà decidere – prima nella revisione e poi nelle prospettive – se e per cosa proporrà stanziamenti di bilancio in forma di investimenti nel settore dell’energia, e in quella occasione dovremo consultarci e ottenere l’approvazione del Parlamento e degli Stati membri. Senza dare nulla per scontato, posso nondimeno dire in termini generali che, a mio parere, i finanziamenti previsti dal piano SET e dai piani di ripresa economica dovrebbero continuare nelle aree in cui si sono dimostrati utili. In altre parole, mi adopererò per garantire la continuità dei finanziamenti a favore degli investimenti nelle infrastrutture – non soltanto degli investimenti di portata europea ma anche di quelli necessari per le infrastrutture locali e domestiche – e conto sul vostro sostegno.</p>
    </intervention>
    <intervention id="2-634" speaker_id="1405" is_mep="True" mode="spoken" role="Presidente">
      <p sl="unknown">Passiamo ora all’interrogazione n. 26 dell’onorevole Chountis, che sarà presentata dall’onorevole Hadjigeorgiou. Probabilmente riusciremo a prendere in esame l’interrogazione dell’onorevole Iacolino, ma temo che le interrogazioni nn. 28, 29, 30 e 31 riceveranno risposta scritta. Mi scuso in anticipo con i colleghi che sono qui o in attesa nei loro uffici.</p>
    </intervention>
    <intervention id="2-636" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Lei sta parlando del settore dell’energia greco e della sua ristrutturazione. È prevedibile che l’apertura del mercato alla concorrenza porti a una distribuzione più efficiente delle risorse, garantendo così la crescita e l’occupazione nel settore energetico, con ripercussioni anche su altri comparti economici. Spetta alla Grecia decidere quale sia il modo migliore per ristrutturare il proprio mercato dell’energia nel quadro della normativa comunitaria sul mercato interno dell’energia. La separazione della proprietà delle reti elettriche e la loro ristrutturazione sono strumenti efficaci per favorire la concorrenza. Nella situazione attuale, vi possono essere anche considerazioni di bilancio a spingere la Grecia a privatizzare del tutto o in parte le reti. Lo stesso vale per la vendita di alcune delle centrali idroelettriche e a lignite e dell’azienda statale di elettricità. Come già detto, è una questione di entrate e di concorrenza. Sarà lo Stato greco a stabilire le modalità di attuazione, nel rispetto delle norme comunitarie.</p>
      <p sl="de">Un aspetto importante è quello delle misure idonee a compensare il fatto che, in quanto operatore unico, l’Azienda pubblica di elettricità attualmente gode dei benefici concessi alle centrali. Per quanto riguarda le centrali a lignite, la Grecia è in ritardo nel processo di implementazione e deve adempiere, e adempierà, gli obblighi conseguenti alle decisioni prese dalla Commissione in materia di concorrenza. Il dialogo in corso con il governo greco è ottimo, e questo è un dato importante. Il governo greco sta rispettando rilevanti adempimenti monetari e di bilancio, ed è quindi tanto più necessario garantire una buona intesa tra, da un lato, le norme comunitarie e la Commissione e, dall’altro, il governo greco.</p>
      <p sl="de">Sul punto dei prezzi al consumo, vorrei dire che il governo greco ha individuato numerose categorie tariffarie, le quali però non sono uniformi e, in molti casi, non tengono conto dei prezzi all’ingrosso, cioè dei costi di produzione dell’energia. Il ministero competente sta quindi procedendo a una razionalizzazione delle tariffe. A nostro parere, le tariffe al consumo dovrebbero orientarsi, in linea di massima, in base ai costi, in modo da offrire ai consumatori incentivi per il risparmio energetico e da incoraggiare le imprese fornitrici a fare gli investimenti giusti. Al momento i prezzi dell’elettricità in Grecia sono molto bassi, in parte grazie alla produzione efficiente in termini di costi delle centrali a lignite, all’energia idroelettrica a buon prezzo assicurata dalle abbondanti piogge degli scorsi due anni e alla ridotta domanda conseguente alla crisi economica. Nei prossimi anni si faranno sentire altri fattori, quali un aumento dell’uso di combustibili più costosi, come il gas, e i crescenti costi ambientali, cosicché i prezzi dell’elettricità in Grecia saliranno. Inoltre, annate di precipitazioni in quantità normali ridurranno la capacità idroelettrica, e i prezzi saliranno anche per tale motivo. Saranno questi fattori a orientare i prezzi, indipendentemente dalla liberalizzazione del mercato.</p>
      <p sl="de">Alla luce dei fattori strutturali che influenzeranno i prezzi, diventa tanto più importante rendere i sistemi quanto più efficienti possibile e mantenere al minimo gli aumenti dei prezzi per le imprese e le famiglie.</p>
    </intervention>
    <intervention id="2-637" speaker_id="96907" name="Takis Hadjigeorgiou" is_mep="True" mode="spoken">
      <p sl="el">Signor Presidente, signor Commissario, il memorandum d’intesa tra il Fondo monetario internazionale e l’Unione europea sulla Grecia obbliga il governo greco ad adottare un meccanismo volto a garantire che le bollette dell’elettricità emesse in conformità ad esso riflettano gradualmente i prezzi di mercato all’ingrosso a partire da oggi ed entro il giugno 2013 al più tardi.</p>
      <p sl="el">In altri termini, invitiamo il governo greco ad aumentare il prezzo dell’elettricità a spese dei consumatori, soprattutto a scapito dei soggetti più vulnerabili della società, e dell’economia.</p>
      <p sl="el">Quale impatto avranno tali provvedimenti sulla produzione e sulla crescita greche? Queste misure, le bollette più care porteranno forse la Grecia fuori dalla crisi e la libereranno dalla supervisione del Fondo monetario internazionale?</p>
      <p sl="el">Infine, proprio la settimana scorsa abbiamo ricevuto una risposta dal Commissario Rehn sulla forte crescita dell’inflazione, che ha raggiunto il 5,6 per cento. Quale effetto avranno tali misure sull’inflazione?</p>
    </intervention>
    <intervention id="2-638" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, signor Commissario, nella sua risposta lei ha citato la separazione dei sistemi di trasmissione. Vorrei che ci confermasse – se può – che, al pari di tutti gli altri Stati membri dell’Unione europea, anche la Grecia è libera di scegliere, secondo lo spirito e la lettera della direttiva 72/2009/CE, uno dei tre modelli equivalenti di separazione del sistema di trasmissione, e che la Commissione non ha titolo per suggerire agli Stati membri quale dei tre modelli adottare.</p>
    </intervention>
    <intervention id="2-639" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Commissario, l’Azienda pubblica ellenica di elettricità è un’impresa redditizia e relativamente sana, nonostante il forte calo dei profitti registrato quest’anno e dovuto principalmente alla recessione e alla diminuzione dei consumi.</p>
      <p sl="el">Le voglio rivolgere una domanda molto specifica: prima di avanzare queste proposte, la Commissione ha compiuto studi sulle conseguenze che una proposta del genere comporterebbe in termini di posizione dell’impresa sul mercato dell’energia e di impatto sull’occupazione e sulla sua redditività?</p>
    </intervention>
    <intervention id="2-640" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Sto seguendo gli sviluppi in Grecia con grande interesse e anche con rispetto: rispetto per un governo che, dalla posizione in cui si trova, sta guardando avanti, che ha adottato molte misure – risparmi, tagli di spesa, riforme – e che sta facendo tutto il possibile, d’intesa con la Commissione e le autorità sia europee sia mondiali, per consolidare il bilancio e contribuire in tal modo alla stabilità dell’euro.</p>
      <p sl="de">Naturalmente guardiamo al quadro d’insieme; è però evidente che non possiamo sospendere le norme di validità universale nel mercato interno, né imporre una moratoria per qualche anno. Pertanto, non è mio diritto bensì, piuttosto, mio dovere portare avanti il processo di attuazione del mercato interno per passare dal monopolio alla liberalizzazione e alla concorrenza e, nel contempo, rafforzare la posizione dei consumatori. Le norme del mercato interno esistono da ben prima che io diventassi Commissario. La separazione data di qualche anno fa. È mio dovere perseguire tale politica in maniera conseguente.</p>
      <p sl="de">Sono senz’altro disponibile a interpretare il memorandum d’intesa in termini più pragmatici che restrittivi, ossia a concedere al governo greco quanto più spazio di manovra è possibile per sviluppare il mercato e passare all’azione. Nel caso della separazione delle reti, per esempio, noi non diciamo che esse debbano essere vendute o eliminate; chiediamo invece trasparenza e che ai precedenti proprietari delle reti che continuano a operare nel mercato energetico non sia più permesso di intervenire nelle attività operative di una società consociata che gestisce le reti, al fine di garantire che possa accedere alla rete chiunque voglia farlo – compresi i concorrenti del mercato del gas e dell’elettricità.</p>
      <p sl="de">In sintesi, la Commissione sta cercando di comportarsi correttamente rispetto all’interesse generale e alle esigenze della Grecia. Questo vale non solo per il bilancio ma anche per il mercato dell’energia.</p>
    </intervention>
    <intervention id="2-641" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 27 dell’onorevole Iacolino (H-0420/10):</p>
      <p sl="unknown">Oggetto: Trivellazioni petrolifere nel Mediterraneo</p>
      <p sl="unknown">Dopo pochi mesi dall'incidente nel Golfo del Messico, la società British Petroleum si appresterebbe, in virtù di un accordo del 2007, ad avviare le trivellazioni per cinque nuovi pozzi petroliferi in acque territoriali libiche a circa 600 chilometri dalle coste di Sicilia, Malta e Grecia. Tenuto conto della straordinaria biodiversità del Mediterraneo e della sua natura di mare chiuso e senza importante ricambio delle acque, può la Commissione rispondere ai seguenti quesiti:</p>
      <p sl="unknown">Intende rendere più stringenti i controlli sulle trivellazioni in mare e, in caso affermativo, in che modo? Ritiene percorribile l'ipotesi di una moratoria per le perforazioni nel Mediterraneo? Intende stimolare la Libia a tenere conto degli impatti ambientali transnazionali?</p>
      <p sl="unknown">Ritiene di prevedere la fattispecie di reato ambientale a livello europeo per scoraggiare pericolose iniziative in aree e spazi pertinenti agli Stati membri?</p>
      <p sl="unknown">Valuta la possibilità di vincolare le compagnie petrolifere operanti in Europa a un rigoroso codice di condotta che salvaguardi le persone, l'ambiente e le attività imprenditoriali nel tempo sviluppate con successo, così come accade nel Mediterraneo?</p>
    </intervention>
    <intervention id="2-642" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, questo tema è tra le mie priorità. Molto recentemente, il 7 luglio, abbiamo discusso qui, in seduta plenaria, delle cinque aree d’azione che sono decisive per garantire la massima sicurezza possibile a livello mondiale alle operazioni offshore compiute in Europa e nelle regioni vicine. Ora stiamo valutando quali misure siano necessarie e appropriate. Un aspetto riguarda le verifiche e i controlli. Vogliamo assicurare la coerente applicazione nell’Unione europea dei massimi livelli di sicurezza. A tal fine è necessaria una stretta cooperazione – più stretta di quella attuale – con e tra i regolatori nazionali degli Stati membri, che al momento hanno una grande responsabilità e sono competenti per le ispezioni, le norme e la loro applicazione.</p>
      <p sl="de">Vogliamo garantire che gli Stati membri sottopongano le attività offshore a controlli uniformi, altrettanto vincolanti in tutta l’Europa. Secondo la normativa vigente, anche l’autorizzazione di attività offshore è di competenza degli Stati membri. Fino all’estate scorsa consigliavo prudenza riguardo alle attività offshore e raccomandavo di autorizzarle solo per lavori già in corso o di subordinarle alla concessione di licenze, specialmente nel caso di attività svolte in condizioni e circostanze estreme. Alcuni Stati membri dell’Unione europea, Italia compresa, hanno deciso di adottare questo approccio preventivo. La Commissione si attiverà poi per garantire un alto livello di sicurezza a livello mondiale. Per adesso ci limitiamo alle regioni europee, nello specifico al Mediterraneo, dove abbiamo un interesse comune nel tutelare l’ambiente perché un incidente in acque comunitarie avrebbe rapidamente conseguenze devastanti sulla costa meridionale del Mediterraneo, e vice versa. Pertanto siamo stati in contatto con i competenti ministeri dell’Algeria e della Libia e abbiamo proposto ai rispettivi ministri di collaborare attivamente in quest’area. La qualità dell’ambiente del Mediterraneo non può essere suddivisa.</p>
      <p sl="de">La Commissione sta lavorando per proporre elevati standard di sicurezza a livello mondiale. In tale ottica abbiamo avviato un dialogo e siamo in contatto con le autorità e il Congresso degli Stati Uniti d’America. A mio modo di vedere, la legislazione europea dovrebbe comprendere norme chiare sulla responsabilità. In proposito, è possibile apportare miglioramenti, in particolare allargando l’ambito geografico di applicazione della normativa ambientale vigente, per permettere una più ampia copertura di aspetti quali la biodiversità e i danni indiretti. La direttiva sulla tutela penale dell’ambiente entrerà in vigore alla fine di quest’anno; se sarà necessario, proporremo l’adozione di altre norme.</p>
      <p sl="de">Riguardo al codice di condotta per le imprese che operano nel Mediterraneo, noi e gli Stati membri vogliamo e dobbiamo garantire che l’industria adotti tutte le misure possibili per migliorare la sicurezza, raggiungere il massimo livello di prevenzione ed elaborare piani di ripristino in caso di disastro. Tutto ciò va fatto non solo per le acque europee bensì per tutte le acque, anche quelle dei paesi confinanti con l’Unione. Nelle procedure di autorizzazione dobbiamo verificare questo aspetto e chiedere prove attestanti la capacità tecnica dell’operatore di affrontare situazioni critiche. Inoltre dobbiamo chiedere prove delle sue disponibilità finanziarie, cioè del fatto che l’operatore sia in grado di sostenere i costi del danno che si potrebbe verificare nella peggiore delle ipotesi. Se del caso, si potrebbe imporre l’obbligo di una copertura assicurativa.</p>
      <p sl="de">Tra qualche settimana la Commissione presenterà una comunicazione sulla sicurezza delle trivellazioni di gas e petrolio in alto mare che illustrerà misure del tipo di quelle testé citate e volte a garantire il massimo livello possibile di sicurezza per i cittadini e l’ambiente europei. Presenteremo questa comunicazione anche alla commissione per l’industria, la ricerca e l’energia, con la quale saremo lieti di avviare consultazioni più approfondite sull’argomento.</p>
    </intervention>
    <intervention id="2-643" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, signor Commissario, una precisazione: evidentemente le garanzie che offre il Commissario sono registrate con favore e di questo devo darne atto, ma non crede possibile il Commissario un ulteriore intervento nei confronti delle autorità libiche perché questa moratoria della quale abbiamo parlato possa realmente concretizzarsi e non crede ancora che nell'ambito del piano di azione mediterraneo questo coordinamento forte possa essere ancora realizzato in maniera più incisiva?</p>
    </intervention>
    <intervention id="2-644" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, signor Commissario, quali strumenti internazionali abbiamo a disposizione per attuare un tipo di concorrenza e una procedura di autorizzazione a livello mondiale tali da comportare per tutti le stesse opportunità ma anche gli stessi rischi e gli stessi costi? Abbiamo constatato che, in molte procedure di autorizzazione, non siamo più in grado di creare le strutture necessarie. Ci preoccupiamo quindi di riuscire a definire procedure di autorizzazione efficienti e veloci, oltre che complete e adeguate, e di avere altresì il tempo necessario per implementare i progetti. Questo è un punto particolarmente importante.</p>
    </intervention>
    <intervention id="2-645" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Non mi sarà possibile presentare la mia interrogazione, ma anche questa mi interessa molto. Plaudo all’impegno della Commissione europea per istituire un quadro legislativo adeguatamente potenziato nel campo della tutela ambientale e delle questioni legate allo sfruttamento dei giacimenti petroliferi nell’Unione europea.</p>
      <p sl="lt">Le due interrogazioni sono molto simili: quale tipo di problemi si trova ad affrontare il Mar Mediterraneo? La mia interrogazione riguarda il Mar Baltico e anche i paesi terzi, cioè quelli non appartenenti all’Unione europea. Confido che al proprio interno l’Unione saprà gestire i propri obiettivi autonomamente; mi chiedo, però, come possiamo garantire il dialogo con i paesi terzi. Inoltre, la Commissione europea potrebbe aiutare in qualche modo i singoli paesi a collaborare con i loro vicini?</p>
    </intervention>
    <intervention id="2-646" speaker_id="photo_generic" name="Günther Oettinger" is_mep="True" mode="spoken">
      <p sl="de">membro della Commissione. – Innanzi tutto dobbiamo fare nostri, a livello o di Unione europea o di singoli Stati membri, gli standard più elevati che sono tecnicamente realizzabili in ambito mondiale. Vorrei ricordare in proposito che il Regno Unito ha standard elevati e un alto livello di know-how, e lo stesso si può dire della Norvegia, che è nostro partner. Nella comunicazione speriamo di proporre agli Stati membri di riconoscere come universalmente vincolanti in tutta l’Europa gli standard massimi in ciascuna delle seguenti aree: autorizzazioni, sicurezza operativa, pianificazione per le emergenze, formazione e aggiornamento del personale.</p>
      <p sl="de">In secondo luogo, affronteremo questa tematica nel quadro dei nostri contatti internazionali in campo energetico. Lo abbiamo già fatto con la Libia e, se necessario, solleveremo la questione un’altra volta. Tutti questi temi possono essere inseriti, inoltre, in altri tipi di dialogo, ad esempio quello sul Mar Nero e il Mar Baltico, con paesi partner come la Russia.</p>
      <p sl="de">In terzo luogo, vogliamo far sentire la nostra influenza sugli operatori europei. Mettiamo che un’impresa come Shell o Total o BP si sia imposta determinati standard e che noi li consideriamo vincolanti per le trivellazioni in profondità nel territorio dell’Unione europea. Bene, in quel caso penso che gli stessi standard che sono applicati e sono possibili, sia tecnicamente sia in termini di costi, nel Mare del Nord vadano bene anche in Libia. In altre parole, non permetteremo alle imprese europee di abbassare i loro standard quando vanno a operare in altre parti del mondo. Di conseguenza, cercheremo di garantire che le imprese europee esportino gli standard tecnici che reputano possibili in Europa, contribuendo così alla tutela del Mediterraneo e di altre aree.</p>
    </intervention>
    <intervention id="2-647" speaker_id="1405" is_mep="True" mode="spoken" role="Presidente">
      <p sl="unknown">Mi scuso con i presentatori delle interrogazioni dal n. 28 al n. 32, che riceveranno una risposta scritta. Come ho detto all’inizio, stasera non abbiamo molto tempo a disposizione. Passiamo ora alle interrogazioni al Commissario Geoghegan-Quinn. Inizieremo con l’interrogazione n. 33 dell’onorevole Tsoukalas. Ritengo che stasera potremo arrivare almeno fino all’interrogazione n. 35, e a quel punto decideremo come procedere.</p>
    </intervention>
    <intervention id="2-649" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Nell’aprile scorso la Commissione ha adottato una comunicazione sulla semplificazione dell’applicazione dei programmi quadro di ricerca nella quale propone un’intera gamma di misure, tra cui un miglioramento graduale ma anche profondi cambiamenti che necessitano di una revisione delle base giuridiche della ricerca nell’Unione europea e di un riequilibrio tra fiducia e controllo e tra l’assunzione e la non assunzione di rischi.</p>
      <p sl="en">Una delle opzioni proposte dalla Commissione come tema di ulteriori discussioni con le altre istituzioni e i soggetti interessati è il passaggio a un approccio fondato sui risultati che prevede il versamento dei contributi finanziari di interi progetti in un’unica rata. In questo modo si ovvierebbe all’obbligo di presentare prospetti dettagliati dei costi attraverso il pagamento in un’unica soluzione dei finanziamenti per l’intero progetto e subordinando tali versamenti solo alla presentazione di relazioni sui progressi tecnico-scientifici. La Commissione è però consapevole del fatto che un simile approccio comporta, potenzialmente, svantaggi quali, per esempio, lunghe procedure negoziali, ed è percepito in maniera diversa dai diversi soggetti interessati.</p>
      <p sl="en">Pertanto la Commissione propone di studiare con attenzione tutti i dettagli applicativi e i possibili effetti, prima di avanzare proposte legislative concrete. Il tempo medio di concessione dei finanziamenti nell’ambito del settimo programma quadro è nell’ordine di 340 giorni, cioè circa un mese in meno rispetto al sesto programma quadro. La Commissione riconosce che c’è spazio per un’ulteriore accelerazione di queste procedure, ma l’analisi comparativa con i finanziatori nazionali rivela che, per progetti di complessità paragonabile, un tempo di concessione nell’ordine di un anno non è affatto insolito.</p>
      <p sl="en">Nel contesto dello sforzo mirato a creare uno spazio europeo della ricerca, l’armonizzazione amministrativa tra i sistemi di finanziamento della ricerca nazionali e quelli europei è un obiettivo di lungo termine condiviso dalla Commissione. Le ERA-NET del sesto e settimo programma quadro stanno contribuendo al conseguimento di questo obiettivo e le iniziative di programmazione congiunta apporteranno nuovi progressi.</p>
      <p sl="en">Come ulteriore passo è stata istituita di recente una piattaforma dei soggetti interessati per la definizione di principi comuni dei finanziamenti esterni nello spazio europeo della ricerca. Progetti ad alto rischio e alto profitto sono attesi in particolare nell’ambito del programma specifico IDEAS, attuato dal Consiglio europeo della ricerca. Analisi preliminari dimostrano che il processo di selezione predisposto dal Consiglio europeo della ricerca sta mettendo alla prova con buoni risultati il finanziamento di questi progetti ad alto rischio e alto profitto.</p>
      <p sl="en">Le azioni Marie Curie sono uno strumento decisivo per invertire il persistente fenomeno della fuga dei cervelli. Dal 1994 le azioni Marie Curie hanno permesso la creazione in Europa di circa 50 000 nuovi posti di ricerca a tutti i livelli di carriera e ben retribuiti. Con un finanziamento complessivo di 4,7 miliardi di euro nel settimo programma quadro, queste azioni doteranno all’incirca 50 000 ricercatori, tra cui 10 000 candidati al titolo di dottore di ricerca, di capacità innovative che miglioreranno le loro possibilità di carriera sia nel settore pubblico che in quello privato e li prepareranno per i loro posti di lavoro futuri.</p>
      <p sl="en">Infine, i contributi per la reintegrazione previsti nell’ambito delle azioni Marie Curie sono stati ristrutturati e semplificati in un unico contributo per la carriera, nell’ottica di affrontare specificamente il problema della fuga dei cervelli.</p>
    </intervention>
    <intervention id="2-650" speaker_id="96898" name="Ioannis A. Tsoukalas" is_mep="True" mode="spoken">
      <p sl="el">Signor Presidente, ringrazio la signora Commissario per la risposta. La mia interrogazione mirava ad attirare l’attenzione sul fatto che, nonostante progetti pretenziosi e altisonanti, l’Europa deve ancora conseguire gli obiettivi di Lisbona fissati all’inizio di quel processo. La conseguenza è che quest’anno i paesi dell’Asia e del Pacifico detengono il 30 per cento del mercato bibliometrico, a fronte del 28 per cento degli Stati Uniti e di un’Europa fanalino di coda.</p>
      <p sl="el">Forse, gli standard elevati richiesti dal Commissario Oettinger per le trivellazioni dovrebbero essere applicati anche alla ricerca.</p>
    </intervention>
    <intervention id="2-651" speaker_id="2278" name="Paul Rübig" is_mep="True" mode="spoken">
      <p sl="de">Signora Commissario, recentemente il quadro finanziario per la ricerca è stato oggetto di un’intensa discussione alla luce del progetto ITER. I tagli al settimo programma quadro di ricerca e al programma CIP sono vivamente dibattuti e tutti i gruppi parlamentari sono contrari a tagli in questo settore. Ritiene che, per ITER, si arriverà a un nuovo quadro finanziario anche rinegoziato a livello internazionale?</p>
    </intervention>
    <intervention id="2-652" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">La mia domanda riguarda la destinazione di una percentuale, diciamo il 15 per cento, dei fondi per la ricerca soltanto alla concorrenza tra le piccole e medie imprese, perché molto spesso esse non hanno la possibilità di garantire cofinanziamenti o di competere con le grandi imprese per il cofinanziamento. Vorrei chiederle anche se avete pensato a introdurre una serie di regole comuni per le diverse fonti di finanziamento della ricerca, in modo tale che le università possano accedere più facilmente a questi fondi.</p>
    </intervention>
    <intervention id="2-653" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Signor Presidente, ringrazio i deputati che hanno presentato le interrogazioni. Invero, una di esse – l’ultima – comprende due domande e quindi, con il permesso degli onorevoli deputati, vorrei risponderle dopo.</p>
      <p sl="en">È importante sottolineare l’aspetto politico, cioè il fatto che abbiamo veramente bisogno di un accordo interistituzionale per la gestione dei programmi di ricerca comunitari. Per tale motivo stiamo lavorando in stretto contatto con le due commissioni parlamentari interessate – la commissione per l’industria, la ricerca e l’energia e quella per il controllo dei bilanci – e d’intesa con la Corte dei conti al fine di definire una politica comune su questi punti molto rilevanti.</p>
      <p sl="en">Le regole che governeranno le attività dei programmi di ricerca comunitari vanno stabilite con chiarezza, ed è molto importante che siano coerenti. I candidati ai programmi di ricerca – siano essi enti di formazione di terzo livello, centri di ricerca o imprese del settore privato – devono sapere esattamente cosa comportano per loro, molto concretamente, le iniziative comunitarie di finanziamento della ricerca.</p>
      <p sl="en">Per tali ragioni la Commissione persegue una politica di semplificazione e comunicazione che è attualmente oggetto di trattative e discussioni, anche molto vivaci, perché ci rendiamo conto della necessità di semplificare ancora di più le nostre politiche in quest’area. Semplificare i programmi di ricerca è per noi – per me ma anche per la Commissione nel suo complesso – una priorità politica essenziale. Dobbiamo lavorare in maniera molto chiara e determinata e d’intesa con il Parlamento per poter realizzare questa ulteriore semplificazione.</p>
      <p sl="en">Riguardo alla domanda sul progetto ITER posso dire che questo tema ci ha in un certo senso assillati – sia la Commissione in carica sia quella precedente. Si tratta di una questione che necessita di una risposta esauriente. La Commissione ha avanzato una proposta, che è adesso in discussione. So bene come la pensa il Parlamento sulle fonti di finanziamento di ITER. ITER, però, è un progetto innovativo che, se avrà successo, potrà apportare grandissimi benefici oltre che all’Europa anche al mondo intero. In questo progetto, inoltre, non è coinvolta soltanto l’Unione europea ma anche, come sapete, partner internazionali.</p>
      <p sl="en">Stiamo quindi lavorando con molta attenzione, determinazione e coerenza con i nostri partner internazionali per portare avanti questo progetto. Sono certa che potremo contare sulla vostra collaborazione e sul vostro sostegno.</p>
    </intervention>
    <intervention id="2-654" speaker_id="1405" is_mep="True" mode="spoken" role="Presidente">
      <p sl="unknown">Come ho detto già all’inizio, i tempi sono parecchio stretti e alle 20.15 passerò alle interrogazioni rivolte al Commissario Hahn. Temo, onorevole Kelly, che non potremo esaminare la sua interrogazione n. 36 né le successive interrogazioni nn. 37, 38, 39, 40 e 41.</p>
    </intervention>
    <intervention id="2-656" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – La strategia Europa 2020 mira a realizzare una crescita intelligente, sostenibile e inclusiva. Il Consiglio europeo della ricerca ha un ruolo da svolgere sotto tutti e tre questi profili. È ovvio che promuovere una crescita intelligente significa sviluppare un’economia fondata sulla conoscenza e sull’innovazione. A tal fine è necessario rafforzare ogni anello della catena dell’innovazione, dalla ricerca pura alla commercializzazione.</p>
      <p sl="en">La chiave per la prosperità futura dell’Europa sta nella qualità delle sue idee e nella sua capacità di tradurle in prodotti, processi e servizi che i cittadini di tutto il mondo vogliono acquistare.</p>
      <p sl="en">La prima condizione per poter creare un’Unione mirata all’innovazione è rafforzare la nostra base di conoscenze e promuovere l’eccellenza – e questo è esattamente ciò che il Consiglio europeo della ricerca sta già facendo.</p>
      <p sl="en">In un periodo di tempo sorprendentemente breve, il CER si è fatto apprezzare in tutto il mondo come agenzia di finanziamento della ricerca di rilevanza mondiale. Tale apprezzamento è stato espresso nella revisione indipendente compiuta nel luglio 2009 da un gruppo di sei esperti eminenti, e sebbene i primi progetti siano iniziati non prima della seconda metà del 2008, molti di essi stanno già dando risultati molto promettenti e suscettibili di utilizzi concreti.</p>
      <p sl="en">Ad esempio, i ricercatori dell’Imperial College di Londra hanno pubblicato risultati pionieristici riguardo alla qualità dei materiali simili alle ossa coltivati in laboratorio che possono essere trapiantati in ossa vere per aiutarne la riparazione. I ricercatori hanno costituito una nuova impresa che sta sviluppando materiali bioattivi da impiegare al posto degli impianti ossei per trattare osteopatie e fratture complesse.</p>
      <p sl="en">Un gruppo di ricerca presso l’università di Francoforte ha pubblicato risultati importanti che dimostrano come sia possibile migliorare la circolazione sanguigna bloccando determinati frammenti genetici. Questi offrono un grande potenziale per nuove cure contro gli infarti. I ricercatori hanno chiesto di poter applicare il loro metodo a un paziente.</p>
      <p sl="en">Quindi, progetti destinati a dare risposta a quesiti fondamentali della ricerca finiscono poi per generare quelle idee radicalmente nuove che stimoleranno altre innovazioni e che sono necessarie anche per affrontare le grandi sfide cui si trova di fronte la società.</p>
      <p sl="en">Un ultimo punto, non meno importante degli altri: il Consiglio europeo della ricerca ha ottenuto ottimi risultati anche per quel che riguarda l’analisi comparativa della capacità concorrenziale dei diversi sistemi innovativi nazionali e ha svolto un ruolo decisivo come catalizzatore delle riforme dei sistemi di finanziamento nazionali in alcuni paesi come Francia, Polonia, Portogallo e Svezia. Adottando, nella sua revisione paritaria e nelle ricerche che finanzia, parametri comparativi dell’eccellenza a livello mondiale, il CER aumenterà il prestigio, la visibilità e la capacità di attrazione della ricerca di frontiera europea.</p>
    </intervention>
    <intervention id="2-657" speaker_id="96900" name="Georgios Papanikolaou" is_mep="True" mode="spoken">
      <p sl="el">Grazie, signora Commissario, per la risposta. È vero che la ricerca è direttamente collegata all’innovazione, la quale, a sua volta, è una condizione essenziale per la crescita. Allacciandomi alle sue affermazioni vorrei chiederle quanto segue: lei ha citato Londra, la Polonia e la Svezia, ma dei paesi dell’Europa meridionale, se non ricordo male, ha menzionato solo il Portogallo.</p>
      <p sl="el">Sono disponibili altre informazioni concernenti idee nuove e promettenti e le richieste di fondi europei per la ricerca provenienti in particolare dai paesi dell’Europa meridionale? Visto che quei paesi hanno indicatori molto bassi, stiamo mettendo l’accento sulla crescita? Mi riferisco, com’è ovvio, a Grecia, Spagna e altri paesi dell’Europa meridionale.</p>
    </intervention>
    <intervention id="2-658" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – Purtroppo non dispongo delle informazioni specifiche chieste dall’onorevole deputato in riferimento ai paesi meridionali. Posso però dire che le risposte del Consiglio europeo della ricerca alle domande che riceve tengono conto esclusivamente dell’eccellenza. Altri aspetti, quali il paese o il centro di ricerca, sono irrilevanti: il CER non prende in considerazione nessuno di essi nelle sue risposte alle domande di contributi né nelle sue decisioni in merito. Valuta le domande puramente in base al criterio dell’eccellenza.</p>
      <p sl="en">E questa è, credo, la ragione per cui il Consiglio europeo della ricerca si è conquistato in pochissimo tempo un’ottima reputazione in ambito internazionale, perché tutti riconoscono che le sue decisioni si fondano esclusivamente sul principio dell’eccellenza. Questo comportamento va ulteriormente incoraggiato e sviluppato. Inoltre, il CER deve continuare a collaborare con le imprese europee.</p>
      <p sl="en">Voglio dire anche che l’anno prossimo il CER lancerà una prova di opzione di finanziamento di concetti, allo scopo di colmare le lacune di finanziamento nelle primissime fasi del processo di innovazione, quando, per esempio, un concetto commerciale potenziale deve essere verificato mediante test o prototipi, oppure mediante l’individuazione di un mercato adatto o, ancora, mediante la creazione di un diritto tutelabile di proprietà intellettuale. È sicuramente molto importante incoraggiare il Consiglio europeo della ricerca ad assumere questo ruolo di catalizzatore in tutto il mondo.</p>
      <p sl="en">È interessante constatare altresì che vari Stati membri, anche dell’Europa meridionale, guardano all’esempio del Consiglio europeo della ricerca nel valutare l’opportunità di dotarsi di un consiglio della ricerca a livello nazionale.</p>
    </intervention>
    <intervention id="2-659" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 35 dell’onorevole Gallagher (H-0409/10):</p>
      <p sl="unknown">Oggetto: Partecipazione delle PMI ai programmi di ricerca dell'UE</p>
      <p sl="unknown">Può la Commissione far sapere che cosa sta facendo per aumentare il livello di partecipazione delle imprese di piccole e medie dimensioni ai programmi di ricerca dell'UE?</p>
    </intervention>
    <intervention id="2-660" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. – La Commissione è impegnata ad aumentare la partecipazione delle piccole e medie imprese ai programmi comunitari di ricerca e ad aiutarle a portare poi sul mercato i frutti della loro attività di innovazione. Si tratta di un compito prioritario per la Commissione, e lo sarà anche nel periodo rimanente del suo mandato.</p>
      <p sl="en">In primo luogo, la Commissione è intenzionata a rendere i programmi quanto più accessibili possibile alle piccole e medie imprese semplificando al massimo le procedure e, naturalmente, garantendo allo stesso tempo una sana gestione finanziaria. A tal fine sono già stati compiuti numerosi passi concreti, quali la richiesta di un minor numero di certificati di revisione dei conti, minori controlli ex ante della capacità finanziaria e misure di protezione, nonché una rendicontazione di progetto ottimizzata. Ma occorre fare di più.</p>
      <p sl="en">La Commissione ha presentato una comunicazione sulla semplificazione che è stata trasmessa formalmente al Parlamento e al Consiglio il 29 aprile scorso. In essa la Commissione propone numerose misure nuove di breve e più lungo termine, tra cui l’introduzione di pagamenti in rata unica per coprire le spese del personale dei proprietari-manager delle piccole e medie imprese.</p>
      <p sl="en">La Commissione porterà avanti tali misure quanto più velocemente possibile e, se necessario, proporrà modifiche del quadro giuridico.</p>
      <p sl="en">In secondo luogo, la Commissione ha introdotto nell’ultima versione del settimo programma quadro, pubblicata il 20 luglio scorso, una serie di provvedimenti mirati specificamente alle PMI, compresi i fondi stanziati.</p>
      <p sl="en">Si prevede che la quota di bilancio delle piccole e medie imprese cresca dall’attuale 14,7 per cento al 15,7 per cento del programma di cooperazione, risultando perciò leggermente superiore all’obiettivo del 15 per cento previsto dalle norme del programma quadro. Ovviamente ci sono ancora margini di miglioramento e la Commissione continuerà a seguire da vicino i progressi di queste nuove misure.</p>
      <p sl="en">In terzo luogo, un’altra iniziativa a sostegno delle piccole e medie imprese è Eurostars, un programma congiunto di ricerca e sviluppo con Eureka al quale partecipano 26 Stati membri e sei paesi associati. Il programma si rivolge alle PMI che svolgono attività di ricerca e sviluppo in progetti vicini al mercato.</p>
      <p sl="en">In quarto luogo, la rete Enterprise Europe, istituita nel 2008 nell’ambito del programma per la competitività e l’innovazione, fornisce servizi alle piccole e medie imprese e le incoraggia a partecipare al settimo programma quadro.</p>
      <p sl="en">Più esattamente, questa rete, che opera in collaborazione e in piena complementarietà con i punti di contatto nazionali, aiuta e supporta le piccole e medie imprese in termini di sensibilizzazione, costruzione di capacità per la partecipazione al settimo programma quadro, coinvolgimento di nuove PMI e presentazione di proposte nel quadro del programma, ricerca di partner, azioni congiunte destinate a PMI e consultazioni per l’inclusione nei programmi di lavoro di argomenti riguardanti le PMI.</p>
      <p sl="en">Si prevede che, grazie a queste misure e azioni, alla scadenza del settimo programma quadro ne avranno beneficiato direttamente all’incirca 20 000 piccole e medie imprese.</p>
      <p sl="en">Infine, nel 2011 dovrebbe essere operativa una piattaforma per l’insegnamento online progettata specificamente per le piccole e medie imprese, che mira a facilitare l’accesso a progetti di ricerca e sviluppo e l’utilizzo dei relativi risultati mettendo a disposizione una formazione online gratuita, informazioni personalizzate e un forum di comunicazione.</p>
    </intervention>
    <intervention id="2-661" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Grazie, signora Commissario, per la sua esauriente risposta. Le piccole imprese e le piccole aziende sono la spina dorsale dell’economia dell’Unione europea. Come sapete, il sostegno a questo settore è di importanza vitale se vogliamo che la situazione economica dell’Unione possa migliorare in futuro.</p>
      <p sl="ga">La strategia Europa 2020 mette la ricerca e l’imprenditorialità al centro delle strategie economiche europee.</p>
      <p sl="ga">Ma non è vero che è particolarmente importante aumentare la partecipazione delle PMI al settimo programma quadro per la ricerca e lo sviluppo tecnologico? Chiedo pertanto alla signora Commissario cos’altro la Commissione possa fare per incrementare la capacità di questo settore di ottenere finanziamenti nell’ambito dei programmi annuali di ricerca dell’Unione europea.</p>
    </intervention>
    <intervention id="2-662" speaker_id="2109" name="Brian Crowley" is_mep="True" mode="spoken">
      <p sl="en">Tre dati balzano immediatamente all’occhio: il 90 per cento dei prodotti nuovi ottenuti grazie ai programmi orientati alla ricerca provengono da piccole e medie imprese, però una delle difficoltà più grandi che esse incontrano riguarda l’intero settore della tutela dei diritti di proprietà intellettuale.</p>
      <p sl="en">Ci sono piani o esiste un coordinamento tra la sua direzione generale e le altre per affrontare questo problema? Secondo: sta pensando nello specifico anche a nuove aree della fisica quantistica e della tecnologia di memorizzazione dei dati come nuove opportunità per la ricerca e i fondi di sviluppo?</p>
    </intervention>
    <intervention id="2-663" speaker_id="96668" name="Seán Kelly" is_mep="True" mode="spoken">
      <p sl="en">Come prima cosa, penso che la signora Commissario avrebbe avuto la possibilità di rispondere anche alla mia interrogazione, ma non ne faccio un problema perché questa interrogazione è correlata alla mia.</p>
      <p sl="en">È arrivata prima del previsto.</p>
      <p sl="en">La mia domanda è: dove ritiene che il grande lavoro che sta facendo e lo spirito d’intraprendenza di cui sta dando prova nell’adempiere i compiti derivanti dal suo incarico porteranno rapidamente a risultati concreti, in modo tale che la gente si renda conto dell’utilità del suo lavoro e che, ovviamente, si creino nuovi posti di lavoro e nuove imprese quanto più velocemente possibile?</p>
    </intervention>
    <intervention id="2-664" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">membro della Commissione. – Innanzi tutto voglio dire all’onorevole Gallagher che sono molto lieta dell’opportunità che mi ha offerto di rispondere nella mia lingua madre in occasione della mia prima partecipazione al Tempo delle interrogazioni del Parlamento europeo.</p>
      <p sl="ga">Ci si potrebbe aspettare che l’Agenzia esecutiva del Consiglio europeo della ricerca, che nel giugno 2009 è diventata autonoma, contribuisca in gran misura a rendere più veloce e più efficiente il processo decisionale, nonché a migliorare i servizi del programma quadro che rientrano nelle sue competenze. Naturalmente, questo vale in particolare per il programma di empowerment per le piccole e medie imprese.</p>
      <p sl="ga">Politiche nuove e specifiche sono state attuate nel quadro delle Agende per la cooperazione 2011, e tali politiche dovrebbero stimolare la partecipazione delle piccole e medie imprese e dei loro partner di ricerca. Seguiremo con attenzione i progressi di queste politiche, che porteremo avanti nel quadro delle Agende 2012 e 2013.</p>
      <p sl="ga">Altri modi per semplificare le regole e le procedure sono indicati nella comunicazione del 30 aprile sulla semplificazione, che ho citato poco fa. Talune politiche si possono applicare già adesso nel contesto del quadro giuridico e legislativo attuale, noto come il “portale dei partecipanti”. A tal fine si può, per esempio, rendere operativo il quadro esistente e si possono migliorare la struttura e la tempistica delle professioni e ristrutturare i consorzi in base alle dimensioni.</p>
      <p sl="ga">La Commissione stessa sta studiando una seconda serie di politiche, tra cui possibili modifiche delle norme della Commissione che consentono costi medi del personale più alti, l’applicazione di principi comuni invece di norme specifiche e una revisione delle regole sui conti usurari.</p>
      <p sl="en">L’onorevole Crowley ha naturalmente ragione quando cita il gran numero di progetti nuovi che si stanno affermando e dice che una delle principali difficoltà che le piccole e medie imprese devono affrontare sono i diritti di proprietà intellettuale.</p>
      <p sl="en">Presiedo il gruppo dei Commissari sull’innovazione e uno dei miei colleghi è ovviamente il Commissario Barnier, che è particolarmente preoccupato per tutta quest’area. Abbiamo lavorato insieme molto da vicino – come mi auguro constaterete all’inizio di ottobre, quando sarà resa pubblica l’iniziativa faro nel campo della politica per l’innovazione – per cercare di dare soluzione ai molti problemi che le PMI, ma anche altri soggetti, incontrano specificamente nel settore dei diritti di proprietà intellettuale.</p>
      <p sl="en">Riguardo alla memorizzazione tecnica dei dati ci sono ovviamente, come ha detto anche lei, tante occasioni da sfruttare, e in effetti numerose aziende private pensano che questa sia un’area molto promettente, nella quale si possono cogliere grandi opportunità. Quando sarà pubblicata l’iniziativa faro per l’innovazione, vorremmo che la Commissione si sforzasse seriamente di presentare proposte ardite e coraggiose – che naturalmente dovranno essere discusse, com’è ovvio – per affrontare ed esaminare apertamente queste tematiche, questi problemi e ostacoli.</p>
      <p sl="en">Sono fiduciosa sul fatto che le imprese interessate a tali questioni riconosceranno che la Commissione è disponibile a rispondere positivamente. Dal canto nostro, abbiamo bisogno di averle dalla nostra parte perché ci sostengano.</p>
      <p sl="en">L’onorevole Kelly ha parlato dei guadagni rapidi e delle condizioni di ottenimento dei risultati. Bene, i guadagni rapidi in termini di risultati verranno dall’iniziativa faro per l’innovazione, nell’ambito della quale saranno affrontate tematiche concernenti, tra l’altro, gli standard, le norme, la proprietà intellettuale e i brevetti. E quando tale iniziativa politica sarà resa pubblica, vedrete che avremo affrontato tutte le questioni – compresa quella del capitale di rischio, che al momento rappresenta un grave problema per molte piccole imprese – di cui abbiamo discusso con centri di ricerca, università, aziende pubbliche e private e deputati al Parlamento europeo riguardo ai contenuti dell’iniziativa stessa.</p>
      <p sl="en">Ma proporre una politica non basta per risolvere i problemi. Dovremo anche monitorarla, dovremo sostenerla, dovremo garantire che chi si serve di queste politiche sia pronto a impegnarsi con noi – ivi compresi, ovviamente, i deputati al Parlamento europeo.</p>
    </intervention>
    <intervention id="2-666" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 42 dell’onorevole Posselt (H-0400/10):</p>
      <p sl="unknown">Oggetto: Strategia per il Danubio e Euroregioni</p>
      <p sl="unknown">Quale ruolo svolge nella strategia per il Danubio la cooperazione tra Baviera ed Austria con la Repubblica ceca e quali importanza è attribuita alla dimensione culturale e turistica nell’ambito della promozione delle Euroregioni in questione da parte dell’UE?</p>
    </intervention>
    <intervention id="2-667" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Grazie per l’interrogazione. La prospettiva di un partenariato tra Baviera, Austria e Repubblica ceca è in effetti un’ottima occasione per sviluppare ulteriormente quella regione, dove vivono complessivamente cinque milioni di persone. In tale contesto, la dimensione della politica culturale e turistica potrebbe svolgere un ruolo preminente ai fini della promozione dell’euroregione, la quale può assumere una funzione particolare all’interno della strategia per il Danubio, e infatti è già stata consultata in sede di preparazione della stessa. Un’attenzione speciale è stata riservata al tema del turismo nella regione e sono state avanzate anche interessanti proposte nell’ambito della cooperazione culturale, ad esempio sul tema del dialogo interculturale.</p>
      <p sl="de">Per quanto riguarda gli aiuti a quest’area, ai molti programmi di cooperazione esistenti nella regione composta da Repubblica ceca, Austria e Baviera sono stati assegnati nell’esercizio corrente quasi 430 milioni di euro in forma di sussidi. Si tratta di un importo rilevante; adesso spetta alle regioni utilizzarlo al meglio. L’idea di creare, in un futuro prossimo, una struttura del gruppo europeo di cooperazione territoriale mi pare un buon modo per ampliare questa cooperazione transfrontaliera.</p>
    </intervention>
    <intervention id="2-668" speaker_id="2229" name="Bernd Posselt" is_mep="True" mode="spoken">
      <p sl="de">Sono molto grato al Commissario per la sua ottima risposta. Nel frattempo è intervenuto un fatto nuovo: è probabile che nel 2015 Pilsen sia designata capitale europea della cultura. Vorrei chiedere soltanto se sia possibile potenziare in modo specifico anche la dimensione culturale dell’euroregione e se lei ritiene che essa sia la piattaforma più adatta per simili attività.</p>
    </intervention>
    <intervention id="2-669" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Onorevole deputato, sicuramente sì. Sono fermamente convinto che proprio la cooperazione culturale abbia bisogno di uno spazio regionale transfrontaliero, perché il mondo della cultura è trasversale rispetto ai confini amministrativi delle regioni. Sarei dunque molto lieto se questo potesse diventare uno dei punti focali della cooperazione regionale nell’euroregione Danubio-Moldava. La designazione di Pilsen come capitale europea della cultura costituisce un ulteriore incentivo che non può che essere visto con favore.</p>
    </intervention>
    <intervention id="2-671" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Onorevole deputato, sono lieto di poterle dire che qualche giorno fa la Commissione ha manifestato un atteggiamento positivo rispetto a tale questione proponendo un aiuto finanziario di poco superiore a 13 milioni di euro – ho detto “proponendo” perché, come lei sa, adesso è richiesta l’approvazione non solo del Parlamento ma anche del Consiglio.</p>
      <p sl="de">Vorrei ricapitolare molto brevemente quanto è successo, se mi è consentito. I primi danni sono stati segnalati e sono avvenuti il 19 novembre 2009. La relativa domanda di aiuto è pervenuta l’ultimo giorno utile, il 27 gennaio 2010, cioè proprio prima della scadenza delle dieci settimane. Successivamente la Commissione ha dovuto più volte chiedere informazioni aggiuntive; una richiesta in tal senso è stata inviata alle autorità irlandesi il 24 marzo e la risposta è giunta il 15 giugno. Il problema era che il valore dei danni complessivi accertati era inferiore alla soglia, cioè all’importo minimo previsto per disastri nazionali. Si trattava perciò di valutare se tali danni potevano essere classificati come disastro regionale, e per accertarlo si sono rese necessarie altre indagini e ulteriori accertamenti, che ora sono stati eseguiti.</p>
      <p sl="de">Come dicevo, adesso abbiamo un risultato positivo e il 14 settembre abbiamo potuto trasmettere la proposta che l’Unione europea stanzi, previa approvazione del Parlamento e del Consiglio, un importo di poco superiore a 13 milioni di euro per coprire i costi sostenuti dalla mano pubblica a seguito di quel disastro.</p>
    </intervention>
    <intervention id="2-672" speaker_id="2109" name="Brian Crowley" is_mep="True" mode="spoken">
      <p sl="en">Signor Presidente, ringrazio il Commissario per la sua risposta. Penso che una delle maggiori difficoltà sia il costo crescente dei danni, perché poco dopo che si è cominciato a discutere del problema delle inondazioni di novembre se ne sono verificate altre. Nella mia città, Bandon, che ha 5 000 abitanti, ci sono tuttora 19 imprese che non hanno potuto riprendere l’attività a causa delle difficoltà causate dalle inondazioni e dei danni sofferti. Sarebbe quindi opportuno, forse, pensare anche a piani di gestione a lungo termine, non soltanto a finanziamenti immediati.</p>
    </intervention>
    <intervention id="2-673" speaker_id="96668" name="Seán Kelly" is_mep="True" mode="spoken">
      <p sl="en">La ringrazio, signor Commissario, per la risposta e anche per i finanziamenti che ci ha concesso nonostante non avessimo raggiunto la soglia prevista per le catastrofi nazionali.</p>
      <p sl="en">Proprio per tale motivo, sarebbe disposto a valutare l’eventualità di modificare i criteri relativi alla soglia nazionale? Il fatto è che, essendo tali criteri uguali per tutti i paesi, a seconda della catastrofe gli Stati più piccoli avrebbero ovviamente un trattamento molto diverso rispetto a un paese più grande.</p>
    </intervention>
    <intervention id="2-674" speaker_id="2125" name="Pat the Cope Gallagher" is_mep="True" mode="spoken">
      <p sl="en">Desidero solamente ringraziare il Commissario, il suo predecessore e i funzionari che hanno lavorato in strettissimo concerto con i funzionari irlandesi sia a Bruxelles sia a Dublino. Ringrazio in particolare il ministro delle Finanze, che, come lei ricordava, ha firmato e spedito la domanda di aiuto quasi all’ultimo momento.</p>
      <p sl="en">Per quanto piccolo, è un importo che abbiamo apprezzato molto: trenta milioni, che abbiamo corso il rischio di non ricevere. Ma mi piace anche pensare che lei potrebbe proporre ai suoi colleghi di modificare la soglia, perché per l’Irlanda essa corrisponde a quasi un miliardo, mentre i danni che abbiamo subito erano, ovviamente, ben inferiori.</p>
    </intervention>
    <intervention id="2-675" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Vi ringrazio, onorevoli deputati, per le vostre parole di apprezzamento, che trasmetterò con grande piacere ai colleghi che si sono impegnati così tanto a questo proposito. Le norme del Fondo di solidarietà prevedono che la soglia minima d’intervento sia pari allo 0,6 per cento del prodotto interno lordo, il che, nel caso dell’Irlanda, significa attualmente 935 milioni di euro. È prevista inoltre una copertura per 3,5 miliardi di danni, e questo vale in particolare per quattro dei cinque Stati membri più grandi, che altrimenti sarebbero coperti soltanto in caso di danni di tutt’altre dimensioni. Questo è uno dei motivi per cui la Commissione, nel 2005, ha proposto la modifica del Fondo di solidarietà, principalmente per due ordini di ragioni: la prima era che il valore o i valori della soglia dovevano diventare più uniformi e portare sia a un abbassamento della soglia nazionale sia alla combinazione delle due categorie di disastro regionale e disastro nazionale. Non nascondo che, in media, riceviamo un numero doppio di richieste di risarcimento rispetto ai contributi che siamo effettivamente in grado di erogare, e ciò non per carenza di fondi bensì perché la valutazione non consente all’Unione europea di partecipare al rifinanziamento dei costi sostenuti. Il nostro scopo era pertanto la semplificazione della procedura, che avrebbe anche l’effetto di accelerarla.</p>
      <p sl="de">Come avete visto, ci possono volere – ed è successo così anche nella vicenda dell’Irlanda – otto, nove o dieci mesi. Nel caso in questione, ci vorranno probabilmente un paio di settimane in più perché l’importo sia effettivamente corrisposto, e a quel punto sarà passato un intero anno. Una delle cause di questa situazione è il fatto che il Fondo di solidarietà è un fondo fuori bilancio.</p>
      <p sl="de">Il nostro secondo obiettivo era quello di ampliare i criteri relativi ai disastri. Attualmente il Fondo di solidarietà interviene solo in caso di catastrofi naturali, ma vogliamo allargare la sua applicazione anche a catastrofi di origine tecnologica.</p>
      <p sl="de">Queste varie proposte sono state respinte dal Consiglio nel 2005. A causa del gran numero di catastrofi che si sono verificate, mi sono ora imbarcato in una nuova iniziativa. Il mio servizio sta predisponendo una proposta riveduta che tiene conto anche delle esperienze degli scorsi cinque anni. Spero che alcuni dei paesi che negli ultimi mesi hanno beneficiato della solidarietà e degli aiuti europei contribuiscano ora alla nuova proposta con i loro emendamenti. Mi auguro inoltre che, in futuro, l’Europa possa avere un Fondo di solidarietà più ampio ma soprattutto più veloce negli interventi.</p>
    </intervention>
    <intervention id="2-676" speaker_id="1405" is_mep="True" mode="spoken" role="Presidente">
      <p sl="unknown">Annuncio l’interrogazione n. 44 dell’onorevole Howitt (H-0445/10):</p>
      <p sl="unknown">Oggetto: Interruzione delle erogazioni a favore dei gruppi locali che dipendono dai fondi regionali UE</p>
      <p sl="unknown">La decisione del governo britannico di sciogliere le agenzie di sviluppo regionale del Regno Unito (RDAs) implica un cambiamento di metodo per l'erogazione dei finanziamenti europei da parte del FESR, del Fondo Sociale europeo e dei programmi di sviluppo rurale, i quali ora dovranno essere consegnati in un altro modo, mentre in precedenza nella mia circoscrizione dell'est dell'Inghilterra sarebbero stati erogati dall'agenzia per lo sviluppo dell'est dell'Inghilterra.</p>
      <p sl="unknown">Poiché qualsiasi cambiamento del sistema di gestione e controllo dei programmi UE deve essere approvato dalla Commissione europea, può la Commissione far sapere quali consultazioni siano già state svolte a tale proposito col governo del Regno Unito e confermare se i pagamenti UE potrebbero essere oggetto di una sospensione in attesa dell'approvazione da parte della Commissione degli eventuali cambiamenti apportati al sistema di controllo e di gestione? Quali meccanismi temporanei possono essere creati per garantire che la popolazione locale e i gruppi delle comunità che beneficiano di questi fondi europei nella mia e in altre regioni del Regno Unito non soffrano di una interruzione delle erogazioni a causa della decisione del governo britannico di abolire le RDAs?</p>
    </intervention>
    <intervention id="2-677" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Il nuovo governo britannico si è impegnato ad attuare un modello economico con una forte caratterizzazione locale. Non è ancora chiaro quale forma avranno le nuove strutture, e quindi per il momento non sono in grado di darvi risposte definitive. Restiamo in attesa di vedere come saranno organizzate le nuove strutture – le autorità di gestione – e, se del caso, i programmi pertinenti dovranno essere adeguati di conseguenza. Sono un po’ preoccupato, invero, ma mi auguro che ciò non comporti eccessivi ritardi dei progetti di applicazione.</p>
    </intervention>
    <intervention id="2-678" speaker_id="2073" name="Richard Howitt" is_mep="True" mode="spoken">
      <p sl="en">Grazie, signor Presidente, per la sua abituale, grande imparzialità e il suo sostegno a questo processo democratico. Sarò breve e non sforerò il tempo di parola.</p>
      <p sl="en">Signor Commissario, nella mia interrogazione chiedevo quali consultazioni si fossero già svolte tra la Commissione e il governo britannico sui nuovi piani. Questa è una domanda molto concreta. Ci sono state consultazioni? Se sì, su cosa? Mi sembra corretto chiederglielo.</p>
      <p sl="en">Oggi, in quest’Aula, lei è disposto a riconoscere che i principi previsti dal regolamento dei Fondi strutturali, sia per l’addizionalità che per il partenariato, sono fondamentali? E a garantire, senza esitazione alcuna, che essi saranno rispettati in qualsiasi nuova struttura venga creata?</p>
    </intervention>
    <intervention id="2-679" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – La risposta è molto semplice: a tutt’oggi non ci sono stati contatti su questa materia. Il concetto del cofinanziamento – se è ad esso che lei si riferiva – dovrà essere applicato anche in futuro.</p>
    </intervention>
    <intervention id="2-680" speaker_id="1405" is_mep="True" mode="spoken" role="Presidente">
      <p sl="unknown">Le interrogazioni che non sono state prese in esame per mancanza di tempo riceveranno risposta per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.30, riprende alle 21.00)"/>
    </intervention>
  </section>
  <section id="creitem23" title="14. Strategia europea per lo sviluppo economico e sociale delle regioni montane, insulari e scarsamente popolate (discussione)">
    <intervention id="2-683" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulla strategia europea per lo sviluppo economico e sociale delle regioni montane, insulari e scarsamente popolate.</p>
    </intervention>
    <intervention id="2-684" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, si potrebbe quasi pensare che l’Europa sia un’isola alpina. Sono comunque lieto che il Parlamento europeo mostri continuo interesse per lo sviluppo economico e sociale delle regioni che hanno esigenze particolari, zone speciali come le regioni montane, insulari e scarsamente popolate.</p>
      <p sl="de">Il trattato di Lisbona rafforza l’importanza della coesione territoriale, descritta come uno degli obiettivi dell’Unione nell’articolo 174. Per questo motivo la Commissione ha presentato il Libro verde sulla coesione territoriale al fine di dare il via a un dibattito a tutto campo. Tra i principali risultati di questa consultazione figura l’idea che ciò di cui si ha bisogno non sono necessariamente nuove e ulteriori risorse finanziarie, bensì che si debba sottolineare l’importanza dei concetti di sviluppo territoriale integrato e tenere in maggiore considerazione i punti di forza delle varie regioni.</p>
      <p sl="de">A mio avviso, le specificità di una regione sono fondamentalmente un punto di forza. Pertanto, queste peculiarità regionali – che si tratti di un’isola, di una regione montana o di una zona scarsamente popolata – non creano automaticamente problemi né richiedono maggiore assistenza, soprattutto perché le zone non sono per niente uniformi. Non può quindi esservi una soluzione universale applicabile a tutte queste regioni.</p>
      <p sl="de">La Commissione attribuisce la massima importanza alla crescita comune e armoniosa delle regioni. Pertanto in tutte mi interessa applicare la strategia congiunta Europa 2020, piuttosto che attuare diverse strategie in regioni diversamente strutturate rischiando di compromettere i nostri sforzi comuni invece che di aiutarle. Per questo non pensiamo sia necessaria una politica separata per le regioni in condizioni particolari; al contrario, la nostra politica deve essere maggiormente integrata nelle altre politiche, e le regioni devono adoperarsi di più per creare programmi mirati alle loro esigenze specifiche. La dimensione territoriale deve essere più presente e trovare maggiore applicazione in tutte le politiche.</p>
      <p sl="de">Questo porta a quattro settori d’azione prioritari. Il primo è avvicinare la politica regionale ai cittadini e alle regioni. Nell’interesse dell’obiettivo coesione territoriale, la coerenza delle politiche va rafforzata a vari livelli. Questo implica anche tenere in seria considerazione l’approccio della governance multilivello, coinvolgendo tutte le parti interessate nella messa a punto e attuazione delle politiche. Significa inoltre sfruttare di più le attuali opportunità di cooperazione offerte dai partenariati interregionali, multiregionali e multinazionali per affrontare con più convinzione le sfide condivise da alcune zone, quali le grandi zone montane come le Alpi o i Pirenei.</p>
      <p sl="de">Occorre poi un migliore coordinamento delle politiche per le regioni. Coesione territoriale significa anche tenere in maggiore considerazione la complementarietà e la coerenza delle politiche regionale e settoriale. Dobbiamo essere chiari sull’impatto delle singole politiche a livello regionale. A tale scopo la Commissione ha istituito il gruppo interservizio “Coesione territoriale”, che riunisce i rappresentanti delle diverse Direzioni generali, il cui compito principale è analizzare le singole politiche settoriali e i loro effetti sulle regioni, soprattutto su quelle caratterizzate da specifiche sfide a livello di territorio.</p>
      <p sl="de">In terzo luogo, la cooperazione territoriale è necessaria per consolidare l’integrazione europea. La cooperazione riveste un’importanza chiave per le regioni che hanno problemi geografici. Il punto è trovare soluzioni transfrontaliere a sfide comuni che si tratti di strategie macroregionali come quella del Mar Baltico, reti interregionali o scambio di buone pratiche.</p>
      <p sl="de">Infine occorre sfruttare di più le conoscenze regionali. Se vogliamo attuare una politica di sviluppo regionale tesa agli obiettivi e basata sul principio di sussidiarietà, sostenendo in tal modo gli obiettivi di Europa 2020, bisogna conoscere meglio la situazione delle regioni e l’impatto delle misure politiche. Il nostro sistema di monitoraggio deve essere perfezionato per una migliore elaborazione dei dati esistenti, e occorrono indicatori basati sugli obiettivi per garantire la bontà delle nostre politiche. Ciò è possibile solo lavorando insieme alle regioni, alle imprese regionali e ai cittadini.</p>
      <p sl="de">Onorevoli deputati, occorre una forte politica regionale per tutti i territori che tenga in considerazione le diverse esigenze e caratteristiche. Sono lieto che presto discuteremo con il Parlamento europeo il futuro della politica regionale e di queste zone speciali, avvalendoci della quinta relazione di coesione.</p>
    </intervention>
    <intervention id="2-685" speaker_id="28288" name="Jan Olbrycht" is_mep="True" mode="spoken">
      <p sl="pl">a nome del gruppo PPE. – Oggi diamo il via a un dibattito sul tema delle regioni con caratteristiche molto specifiche e particolari. Si tratta di regioni in cui molte attività prevedono costi aggiuntivi. Le isole e le regioni montane sono gravate da costi aggiuntivi dovuti a fattori geografici. La discussione odierna è di grande interesse anche sotto un’altra ottica, di grande rilevanza per le ulteriori misure citate dal Commissario: essa infatti apre la discussione sul tema della politica di coesione dopo il 2013.</p>
      <p sl="pl">La risoluzione oggetto del dibattito odierno non vuole tanto esprimere la volontà di aiutare determinati territori (questo lo si trova nel trattato), bensì vertere su misure molto specifiche e sollevare alcuni interrogativi sulle modalità di organizzazione della politica di coesione dopo il 2013. Si noti che nella risoluzione si pone perlopiù l’accento sull’integrazione tra politica regionale e altre politiche. Si interroga sugli indicatori e sul perché ricorrere alla politica di coesione e al prodotto interno lordo. Afferma la necessità di ricorrere anche ad altre politiche a sostegno di queste regioni tra cui la politica agricola, che occorre tenere a mente pur non essendo oggetto del dibattito. Parla di cooperazione territoriale e di fare miglior uso del gruppo europeo di cooperazione territoriale, sul quale abbiamo lavorato nel precedente quadro finanziario. In altre parole ci troviamo nella prima fase di un serio dibattito sulla futura politica di coesione. Lo stiamo iniziando con regioni particolari, ma è un inizio che dimostra che la politica di coesione è e deve rimanere tra le politiche chiave dell’Unione europea.</p>
    </intervention>
    <intervention id="2-686" speaker_id="97008" name="Georgios Stavrakakis" is_mep="True" mode="spoken">
      <p sl="el">a nome del gruppo S&amp;D. – Signor Presidente, ringrazio innanzi tutto il Commissario per la sua presenza.</p>
      <p sl="el">Tutte le isole e le regioni montane sono zone in cui il coordinamento è di vitale importanza, sia per la pianificazione politica che per l’attuazione dei programmi. Sono aree in cui diverse politiche come quella rurale, regionale, dei trasporti, ambientale, della pesca e dell’occupazione devono risolvere una serie di problemi caratterizzati da molteplici aspetti.</p>
      <p sl="el">L’Unione europea ha messo a punto moltissimi interventi per queste zone nel quadro di varie politiche. Ciò che manca, a mio avviso, è il coordinamento. Per un paese come la Grecia, ad esempio, in gran parte montuoso e con oltre 200 isole abitate, è facile capire che è impossibile migliorare la coesione economica e sociale senza un coordinamento a tutti i livelli.</p>
      <p sl="el">In questo modo l’Unione europea avrà un duplice vantaggio: da una parte eviteremo di finanziare gli stessi interventi su diversi programmi, dall’altra promuoveremo la crescita garantendo maggiori vantaggi ai cittadini ovunque essi si trovino.</p>
      <p sl="el">La necessità di un approccio integrato alla pianificazione e all’attuazione delle politiche per le isole e le regioni montane dell’Unione europea deve essere cosa ovvia, non un pio desiderio.</p>
    </intervention>
    <intervention id="2-687" speaker_id="96685" name="Riikka Manner" is_mep="True" mode="spoken">
      <p sl="fi">a nome del gruppo ALDE. – Signor Presidente, signor Commissario, avendo raggiunto un ottimo compromesso nella risoluzione ringrazio tutti gli onorevoli colleghi che vi hanno lavorato.</p>
      <p sl="fi">Risollevare la situazione delle zone colpite dalla crisi finanziaria deve essere una delle nostre priorità, e lo stesso dicasi anche per la politica regionale. Le zone sono perlopiù quelle settentrionali, scarsamente popolate, regioni montane e di confine e isole. Con la risoluzione il Parlamento lancerà un fortissimo appello alla Commissione affinché, in futuro, dedichi particolare attenzione anche alle aree con svantaggi naturali di carattere permanente nell’ambito dei quadri finanziari e del prossimo periodo di programmazione.</p>
      <p sl="fi">L’assistenza a regioni scarsamente popolate sarà molto importante nella prossima politica di coesione se essa vuole continuare a rivestire un carattere globale. Ricordo inoltre ai colleghi a favore delle risoluzioni che devono garantire il raggiungimento di questo obiettivo anche a livello concreto: non solo votando a favore della risoluzione, ma anche facendo in modo di prevedere finanziamenti destinati alle zone speciali nei futuri quadri finanziari.</p>
      <p sl="fi">Sono lieta che il documento sottolinei l’importanza di sfruttare le potenzialità offerte da queste regioni. È importante poi tenere conto delle preziosissime risorse disponibili in queste zone, e non solo considerarne i problemi. Solo sfruttando il loro vero potenziale potremo realmente promuoverne lo sviluppo. I mezzi di sussistenza tradizionali, l’energia e i settori su cui insiste la strategia Europa 2020, come ricerca e sviluppo, sono per loro fondamentali.</p>
      <p sl="fi">Attendo con interesse la quinta relazione di coesione della Commissione. Sarà curioso vedere come la Commissione terrà conto degli obiettivi di Europa 2020, e come in tutta Europa verranno sfruttate le specifiche competenze di queste zone speciali.</p>
    </intervention>
    <intervention id="2-688" speaker_id="96750" name="François Alfonsi" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, signor Commissario, la definizione di una strategia europea per lo sviluppo economico e sociale delle regioni montane, insulari e scarsamente popolate è una vera e propria necessità.</p>
      <p sl="fr">L’articolo 174 del trattato di Lisbona rappresenta finalmente la presa di coscienza da parte dell’Unione europea di questi territori, che devono far fronte a svantaggi permanenti. La Commissione, pertanto, è tenuta ormai a proporre strategie concrete per garantire a chi vive in queste zone condizioni uguali a quelle degli altri cittadini europei, affinché possano effettivamente compensare gli svantaggi che subiscono nella vita quotidiana e nelle attività economiche.</p>
      <p sl="fr">A tale riguardo il prodotto interno lordo pro capite, criterio cui si attribuisce sempre la priorità nei fondi strutturali, non è di per sé sufficiente. Queste regioni sono penalizzate dal calo demografico, per via del quale la popolazione rimasta potrebbe persino registrare un PIL pro capite sempre più elevato. Occorre quindi adottare un approccio molto più complesso per questi territori, e il nostro gruppo intende insistere su questo punto.</p>
      <p sl="fr">Signor Commissario, l’articolo 174 del trattato di Lisbona riconosce la specificità di questi territori. Dobbiamo quindi attuare misure specifiche per sviluppare e trattare problemi specifici. Tali misure devono avere accesso ai fondi strutturali soprattutto quando i problemi sono particolarmente seri, come gli effetti del riscaldamento globale nelle zone insulari e montane, per esempio, l’approvvigionamento energetico, l’accessibilità, i problemi di trasporto e così via.</p>
      <p sl="fr">Esortiamo la Commissione a prevedere fondi specifici a favore di questi territori nelle prossime prospettive finanziarie, che riguarderanno il periodo di programmazione 2014-2020. Auspichiamo inoltre la prosecuzione e una più ampia applicazione di strumenti quali i gruppi europei di cooperazione territoriale, insistendo sull’eliminazione degli ostacoli che si frappongono alla cooperazione transfrontaliera.</p>
    </intervention>
    <intervention id="2-689" speaker_id="28323" name="Oldřich Vlasák" is_mep="True" mode="spoken">
      <p sl="cs">a nome del gruppo ECR. – Signor Presidente, signor Commissario, onorevoli colleghi, da più di due anni al Parlamento europeo discutiamo il tema delle regioni più remote e svantaggiate. Quando ho riletto il mio intervento originale tenuto in quel periodo, ho dovuto riconoscere che era ancora molto attuale e che non avrei cambiato una parola. Purtroppo sono costretto a dire, a nome del gruppo Conservatori e Riformisti europei, che non appoggiamo la proposta di risoluzione congiunta per quattro motivi.</p>
      <p sl="cs">Innanzi tutto siamo contrari all’idea di ingegneria sociale e di un’eccessiva ingerenza da parte delle autorità pubbliche. Bisogna capire che non è possibile risolvere alcuni problemi delle zone insulari, montane e scarsamente popolate, essendo questioni specifiche legate a caratteristiche geografiche e strutturali che non possiamo cambiare.</p>
      <p sl="cs">In secondo luogo non siamo d’accordo sul fatto che tutte le regioni montane, insulari e scarsamente popolate formino un gruppo omogeneo caratterizzato da aspetti comuni. Cosa hanno in comune la località montana francese di Chamonix e l’isola greca di Lefkada, o la regione finlandese sopra il circolo polare artico nella zona di Rovaniemi?</p>
      <p sl="cs">Inoltre, nella proposta e nel dibattito abbiamo completamente perso di vista le regioni di confine. Chiaramente non devo ricordare a nessuno che, in conformità all’articolo 174 del trattato sul funzionamento dell’Unione europea, nel quadro della politica di coesione bisogna rivolgere un’attenzione particolare alle zone rurali, alle zone interessate da transizioni industriali e alle regioni che presentano gravi e permanenti svantaggi a causa di condizioni naturali e demografiche. Un’isola rimarrà sempre un’isola e una montagna sarà sempre una montagna ma i confini, quantomeno quelli amministrativi, possono svanire. Sarebbe quindi importante porre maggiormente l’accento sulle regioni di confine.</p>
      <p sl="cs">Infine crediamo sia prematuro discutere nuove misure legislative, programmi di sviluppo regionale e risorse finanziarie specifiche a queste zone. Chiaramente il dibattito sui fondi europei e il loro utilizzo dopo il 2013 ha iniziato a intensificarsi. Chiaramente i singoli Stati, regioni e territori cercano, in questa discussione, di attirare l’attenzione su problemi e necessità che vorrebbero finanziare tramite fondi europei. Indubbiamente le regioni svantaggiate hanno diritto a condizioni diverse quando si parla di cofinanziamento, regole di assistenza pubblica e regolamentazione del mercato interno con l’applicazione di norme doganali. Il contesto europeo deve tenere conto anche di questo, onde tutelare la specificità di queste regioni e attenuare i limiti.</p>
      <p sl="cs">Ad ogni modo, il punto è quale può essere l’efficacia di programmi europei di per sé complicati in casi simili. La politica strutturale europea deve basarsi sull’idea che le risorse finanziarie siano stanziate in primis a favore delle regioni più povere, che ne hanno più bisogno. Dovrebbe essere così a prescindere che si tratti di una zona insulare, montana o scarsamente popolata.</p>
    </intervention>
    <intervention id="2-690" speaker_id="96706" name="João Ferreira" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, signor Commissario, iscrivere alcuni nobili principi nei trattati e nella complessa legislazione comunitaria non implica, come sappiamo, la loro automatica attuazione. La coesione territoriale, come di fatto la coesione economica e sociale, ne è un esempio evidente. Più che risoluzioni e strategie, a questi obiettivi manca un quadro politico e macroeconomico generale e misure concrete che ne consentano la promozione e l’applicazione.</p>
      <p sl="pt">Purtroppo, le politiche perseguite dall’Unione europea non hanno portato alla coesione, bensì accentuato le asimmetrie: asimmetrie economiche, sociali e pure territoriali. Il rischio che queste asimmetrie aumentino sempre più in futuro è più che reale, vista l’applicazione sempre più restrittiva di strumenti come il Patto di stabilità e crescita e i seri vincoli che esso impone. Si tratta di un rischio molto concreto vista l’insufficienza dei bilanci comunitari, ben inferiori a quanto è necessario per attuare la coesione territoriale, economica e sociale. Oltretutto, questi fondi sono spesso distribuiti ingiustamente.</p>
      <p sl="pt">Benché le regioni montane, insulari e scarsamente popolate presentino differenze e specificità, tutte devono far fronte a una serie di difficoltà e problemi comuni permanenti. Alcune politiche comuni, lo ribadisco, hanno acuito questi problemi invece che risolverli o attenuarli. La stessa cosa si è verificata per la politica agricola comune e le successive riforme, di cui bisogna affrontare e correggere le forti conseguenze negative. Le caratteristiche specifiche del tessuto socioeconomico di queste regioni e i loro sistemi produttivi le rendono sensibili alla deregolamentazione dei mercati perseguita dall’Unione europea.</p>
      <p sl="pt">Abbiamo avanzato alcune proposte per porre rimedio alla situazione e promuovere lo sviluppo economico e sociale di queste regioni. Bisogna aiutarle a mobilitare le loro potenzialità di sviluppo endogeno sostenendo la produzione locale, stimolando i mercati locali e regionali, stimolando e aumentando gli investimenti pubblici e privati nelle attività produttive per mantenere e creare posti di lavoro con diritti e salari giusti.</p>
      <p sl="pt">Allo stesso modo non possiamo dimenticare che alcune di queste regioni, come le isole, sono spesso complementari in termini di produzione e mercato, una complementarità che è bene imparare a sfruttare e potenziare. Bisogna poi riconoscere che hanno maggiori difficoltà ad accedere a programmi e finanziamenti comunitari in settori quali ricerca e sviluppo, e per migliorare il loro accesso dobbiamo attuare misure di discriminazione positiva.</p>
      <p sl="pt">Anche un altro tema oggi discusso in Aula, la prevenzione delle catastrofi naturali provocate dall’uomo, è di nostro interesse. Bisogna riconoscere che queste regioni sono più vulnerabili in tal senso e che occorre rafforzare la prevenzione delle catastrofi, come sottolineato dalla relazione oggi approvata.</p>
      <p sl="pt">Ancora una volta lanciamo un allarme che abbiamo ripetuto in diverse occasioni: queste regioni, soprattutto quelle ultraperiferiche, devono continuare a rientrare negli obiettivi di convergenza per non aggravare una serie di debolezze strutturali di cui ancora gran parte soffre, come nel caso delle regioni autonome di Madeira e delle Azzorre in Portogallo.</p>
    </intervention>
    <intervention id="2-691" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, il voto di domani è importante per oltre 90 milioni di europei che vivono in montagna. Il trattato di Lisbona, all'articolo 174, riconosce l'importanza della montagna e dei territori specifici, ma questo articolo va attuato con una politica concreta. Dalle parole bisogna passare ai fatti: la montagna non è soltanto aria pura, verde e vacanze, accanto a questo esistono problemi concreti che chi vive in montagna affronta ogni giorno con grande difficoltà.</p>
      <p sl="it">La mancanza di infrastrutture rende più difficile la circolazione delle persone e delle merci e l'accesso ai servizi, con costi aggiuntivi per le imprese e per i cittadini. Per evitare lo spopolamento bisogna garantire a chi vive in montagna una vita dignitosa, con servizi moderni e una sanità adeguata come per ogni altro cittadino europeo.</p>
      <p sl="it">La montagna ha anche una grande opportunità per produrre energia pulita, per il risparmio energetico e per un'agricoltura di qualità nel rispetto dell'ambiente. Per tutto questo ci vogliono soldi da investire in un programma quadro che tocchi ogni aspetto della vita di montagna. Questa iniziativa è stata condivisa da tutti i gruppi politici e dalle organizzazioni europee della montagna come Euromontana e AEM , un'iniziativa che peraltro risponde a un auspicio dello stesso Presidente Barroso.</p>
      <p sl="it">Tocca ora alla Commissione attuare questa richiesta in tempi rapidi, coinvolgendo il territorio nel rispetto del principio di sussidiarietà. Concludo con la proposta, concreta, di creare un Commissario ad acta per la montagna e i territori specifici per coordinare efficacemente questa nuova politica europea.</p>
    </intervention>
    <intervention id="2-692" speaker_id="96981" name="Franz Obermayr" is_mep="True" mode="spoken">
      <p sl="de">Signor Presidente, circa il 18 per cento della popolazione dell’Unione vive in regioni di montagna, ovvero zone caratterizzate da un interesse comune per agricoltura, silvicoltura e ovviamente turismo. Gli agricoltori delle zone montane lavorano strenuamente per avere un reddito relativamente modesto, ma contribuiscono in maniera molto significativa al mantenimento della regione alpina e, quindi, alla sostenibilità. Non dobbiamo permettere che la regione alpina diventi una steppa arida: al contrario, vogliamo che continui a essere un paesaggio coltivato e ben conservato. Gli aiuti comunitari devono tenere in considerazione le peculiarità topografiche, climatiche e culturali delle regioni montane. Non ha senso applicare un modello uniforme ovunque, da Gibilterra a Capo Nord.</p>
      <p sl="de">Di cosa abbiamo bisogno? Anche dopo il 2013 abbiamo bisogno di sovvenzioni per le aree coltivate e la zootecnia a sostegno degli agricoltori per l’allevamento di determinate specie. Abbiamo bisogno di maggiori contributi agli investimenti, che tengano conto del fatto che i costi sono più elevati rispetto alle zone di valle. Abbiamo bisogno, infine, di un sistema di etichettatura, tutela e certificazione dei generi alimentari di prima qualità provenienti dalla regione alpina.</p>
      <p sl="de">L’Unione europea deve quindi imboccare la giusta direzione per assicurare agli agricoltori di montagna, e quindi all’intera regione alpina, un futuro rispettabile dopo il 2013.</p>
    </intervention>
    <intervention id="2-693" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Innanzi tutto ringrazio il Commissario per avere risposto alla nostra domanda. Dopo tutto, scopo della domanda era rivedere la politica già messa a punto ora che il trattato è pienamente in vigore. In effetti è vero che la politica regionale, in tutti i suoi aspetti, può farci avvicinare ai cittadini e alla loro vita reale.</p>
      <p sl="nl">Inoltre è vero che la coesione territoriale rappresenta una nuova dimensione, e vi sono relazioni che lo confermano. La coesione territoriale è anche intimamente legata all’approccio che dovremmo adottare in situazioni completamente diverse per paesi come Francia o Spagna. Non si tratta solo di prevedere un crescente numero di fondi specifici. No, si tende sempre più a una maggiore coesione ed equilibrio tra Stati. Se poi guardiamo il nuovo quadro finanziario, ovvero il nuovo quadro politico dopo il 2013, possiamo capire quali sono le ragioni di fondo e il valore aggiunto dell’Europa.</p>
      <p sl="nl">Il nostro intervento di oggi si iscrive in maniera positiva in tale contesto. Con qualche esitazione mi vedo costretto a ricordare che ci servono più fondi, ma forse è troppo presto. Essi potrebbero rientrare in una politica specifica anche se, indubbiamente, dovrebbe essere possibile ottenerli anche mediante una ridistribuzione nazionale negli Stati membri. Il gruppo del Partito popolare europeo (Democratico cristiano) che qui rappresento chiederà anche una votazione per parti separate. Bisognerà aspettare per vedere cosa succede, a prescindere dal fatto che siamo a favore del quadro giuridico e finanziario.</p>
      <p sl="nl">Per concludere permettetemi di aggiungere che vengo dai Paesi Bassi. Non abbiamo montagne o zone scarsamente popolate, però abbiamo isole. Vorrei fare una domanda al Commissario: ora che vi sono stati cambiamenti nel regno e le isole di Saba, Sint Eustatius e Bonaire hanno ottenuto piena autonomia nei Paesi Bassi, possiamo accelerare la proclamazione di queste isole a regioni ultraperiferiche? È da tempo che vogliamo farlo.</p>
    </intervention>
    <intervention id="2-694" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, signor Commissario, se vogliamo raggiungere l’obiettivo della coesione territoriale introdotto nel nuovo trattato, tutti i territori dell’Unione devono poter beneficiare degli stessi diritti e libertà.</p>
      <p sl="es">Per questo dobbiamo sentirci molto orgogliosi dell’accordo raggiunto in Parlamento per promuovere l’adeguamento delle politiche europee alle specifiche esigenze di isole, regioni montane e zone scarsamente popolate affinché queste possano sviluppare appieno il proprio potenziale e competere su base egualitaria.</p>
      <p sl="es">A tale proposito c’è qualcosa di molto importante che voglio sottolineare: attualmente, alcune regioni insulari non dispongono di finanziamenti per progetti di cooperazione transfrontaliera solo perché si trovano a una distanza superiore a 150 chilometri. Si tratta di un criterio ingiusto e irrazionale che ne aggrava l’isolamento e che proponiamo di eliminare.</p>
      <p sl="es">Onorevoli colleghi, come correttamente affermato dall’onorevole Schulz io vivo in un’isola europea e so personalmente che l’insularità ha un costo. In qualità di legislatori è nostro obbligo contribuire a ridurlo. Come giustamente ricordato dal Commissario, l’articolo 174 del trattato ci dà l’opportunità di farlo.</p>
    </intervention>
    <intervention id="2-695" speaker_id="97229" name="Niccolò Rinaldi" is_mep="True" mode="spoken">
      <p sl="it">Signor Presidente, onorevoli colleghi, signor Commissario, portare i problemi delle regioni scarsamente popolate delle isole ultraperiferiche – soprattutto per quello che è il mio impegno parlamentare della montagna – in quest'Aula costituisce il primo passo per creare una rete di preservazione di queste regioni, dove vivono cittadini europei con condizioni di vita del tutto peculiari, spesso a basso reddito, scarsamente popolate e con densità limitata, con un fenomeno di invecchiamento della popolazione perché i giovani spesso lasciano questi territori e con un tasso di laureati al di sotto delle medie nazionali.</p>
      <p sl="it">Questi, soprattutto il PIL, ma non solo, sono i criteri che devono ispirare una strategia di sostegno dell'Unione alle zone di montagna, sottoposte a servizi più scarsi, a problemi di infrastrutture, particolarmente vulnerabili a causa della crisi dell'agricoltura e dei cambiamenti climatici. La montagna, luogo di vita, oggetto di studio, oggi deve essere anche un laboratorio politico, perché essa costituisce una risorsa immensa per il potenziale culturale, di energia pulita, di agricoltura di qualità, per la qualità della vita indispensabile a garantire un benessere maggiore alle popolazioni urbane.</p>
      <p sl="it">Oltre che alla Commissione, agli Stati membri e alle autorità locali spetta però anche alle comunità locali di saper prendere in mano il loro destino nell'Europa del XXI secolo, con un approccio integrato e soprattutto di partecipazione attiva nelle decisioni.</p>
      <p sl="it">Lo dico per esperienza, meglio in montagna organizzare dieci trofei sportivi locali che una sola coppa del mondo, e questo sia il metodo di lavoro per tutti: si moltiplichino le iniziative diffuse e si aguzzi la creatività politica, cominciando anche con la creazione di una delega specifica per le montagne e le isole in seno al collegio dei Commissari.</p>
    </intervention>
    <intervention id="2-696" speaker_id="28508" name="Alyn Smith" is_mep="True" mode="spoken">
      <p sl="en">Signor Presidente, sono interessato alla questione in qualità di Vicepresidente dell’intergruppo sulle isole e le zone montane e scarsamente popolate.</p>
      <p sl="en">Vorrei rendere omaggio ai colleghi in Aula che si sono tanto adoperati per far discutere questo tema perché, signor Commissario, benché mi rallegri della sua presenza e delle sue parole, tutte le misure per aprire la strada all’applicazione dell’articolo 174 e renderlo utile sono state promosse in questo Parlamento. Lei trova un partner molto entusiasta nel garantire il funzionamento dell’articolo 174 per i nostri cittadini, perché ci sentiamo chiamati a dimostrare qual è il vero valore aggiunto dell’Unione europea per alcune delle comunità più varie ed eterogenee presenti in Europa.</p>
      <p sl="en">Sottolineo la parola comunità, perché è importante riconoscere che sono le comunità che cerchiamo di assistere. La geografia – che si tratti di isole, montagne o aree scarsamente popolate – non ha nessuna importanza. Qui si parla di un problema comune creato da diverse specificità geografiche: è in questo senso che dobbiamo garantire la validità delle nostre classificazioni, ma al momento non è così. Le norme adottate non sono in linea con le specificità delle comunità di cui parliamo, e spesso portano a risultati non voluti. Per questo abbiamo avuto un problema con il documento della DG politica regionale intitolato “Territories with specific geographic features” (Territori con caratteristiche geografiche specifiche). Spero terrete in seria considerazione le critiche al paragrafo 2 della proposta di risoluzione avanzate dal gruppo Verde/Alleanza libera europea, perché ne siamo convinti. Occorre un sistema di classificazione migliore di quello attuale.</p>
      <p sl="en">Non si tratta di elargire più soldi a zone povere e svantaggiate. Il dinamismo, l’eccitazione e l’entusiasmo presenti nelle isole in Scozia, nelle zone di montagna e altrove sono più che sufficienti ad aiutarle a risanarsi. Nello specifico, però, occorre fare in modo che gli aiuti pubblici siano un di più e non un ostacolo alla loro vita e, se eliminiamo gli ostacoli, possiamo collaborare per garantire loro una vita migliore.</p>
    </intervention>
    <intervention id="2-697" speaker_id="96820" name="Marisa Matias" is_mep="True" mode="spoken">
      <p sl="pt">Signor Presidente, signor Commissario, un’Europa senza coesione economica, sociale e territoriale non è un’unione. Le regioni montane, insulari e scarsamente popolate devono affrontare e superare sfide difficili per il bene di un’Europa dei popoli. Dobbiamo però andare oltre le dichiarazioni di intenti, altrimenti otterremo l’effetto opposto e rafforzeremo le disuguaglianze.</p>
      <p sl="pt">Queste regioni sono enormi serbatoi di risorse importanti. La biodiversità, le foreste, le zone umide e la campagna offrono un servizio essenziale per tutti, e tuttavia sono penalizzate dalle conseguenti limitazioni a livello economico. Dobbiamo dare qualcosa in cambio; dobbiamo tutti offrire a chi vive in queste regioni la nostra solidarietà e il nostro sostegno.</p>
      <p sl="pt">Voglio fare due proposte, di cui la prima riguarda il potenziale contributo alla scienza e allo sviluppo. Molte di queste regioni sono autentici laboratori all’aperto per via delle proprie ricchezze naturali, ma non hanno pari accesso ai finanziamenti per la ricerca. Perché allora non li dotiamo di centri di ricerca di eccellenza, in modo da creare posti di lavoro di qualità e dare un impulso alle economie?</p>
      <p sl="pt">La seconda proposta verte sull’energia. Queste regioni possono e devono essere alla base di progetti potenzialmente autosufficienti e sostenibili a livello energetico, in particolare attraverso la microgenerazione basata su fonti locali. Così facendo si ridurrebbe la dipendenza, si aumenterebbe l’uguaglianza e si creerebbero posti di lavoro.</p>
      <p sl="pt">Infine sottolineo che usare il prodotto interno lordo come unico o principale indicatore per lo stanziamento di fondi pubblici non può che generare maggiori ingiustizie. Per questo è fondamentale usare dati complementari, in particolare quelli che dipingono la realtà economica e sociale di queste regioni.</p>
      <p sl="pt">A questo punto voglio fare una menzione speciale ai cittadini delle Azzorre, di Madeira, delle regioni montane e delle zone spopolate dell’entroterra portoghese che, con i loro sforzi, contribuiscono in maniera significativa allo sviluppo e alla qualità della vita di tutti gli europei.</p>
      <p sl="pt">Queste regioni e tutte le altre hanno i propri contesti. La coesione sociale, economica e territoriale non deve essere considerata un’opera di carità. È qui che si decide se vogliamo o meno una vera politica europea di ridistribuzione. Per tutti questi motivi credo che questa risoluzione sia un passo importante, ma solo il primo di tanti.</p>
    </intervention>
    <intervention id="2-698" speaker_id="96666" name="Timo Soini" is_mep="True" mode="spoken">
      <p sl="fi">Signor Presidente, la Finlandia è un grande paese con una superficie pari a circa quella della Gran Bretagna, ma la popolazione conta solo 5,3 milioni di abitanti. Credo che questo arricchisca enormemente le nostre vite, in quanto non c’è più sviluppo edilizio. L’Europa e il mondo diventano sempre più popolosi, ma natura e acqua pulita sono un bene vitale. Chi vive in posti sperduti è tenuto al pagamento delle imposte, e così tutti hanno diritto ai servizi di base. Le zone scarsamente popolate sono importanti tanto quanto le città, perché ogni vita e ogni essere umano ha valore.</p>
      <p sl="fi">Nel paese da cui provengo, la Finlandia, Lapponia, Finlandia orientale e zone centrali sono scarsamente popolate, ma tutte danno un contributo infrastrutturale e sono parte integrante di un intero paese, dove tra l’altro siamo riusciti e riusciamo a portare avanti attività commercialmente sostenibili. Nell’Unione europea, che personalmente guardo con un certo scetticismo, dobbiamo anche fare in modo che le attività siano economicamente redditizie, oltre a garantire lo sviluppo di queste regioni.</p>
      <p sl="fi">Occorre poi evitare che la normativa comunitaria porti a un aumento del calo demografico nelle zone rurali. Riguardo a questo punto ho una posizione molto critica sull’imminente direttiva sui servizi postali. Questi signori farebbero bene ad andare di persona nelle zone scarsamente popolate per vedere a che ora arriva la posta. Sono queste le cose su cui volevo portare la vostra attenzione, e se facessimo qualche passo avanti potrei anche essere meno critico.</p>
    </intervention>
    <intervention id="2-699" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, signor Commissario, onorevoli colleghi, come austriaco la mia principale preoccupazione riguardo a questo documento riguarda la posizione di chi vive nelle regioni montane. Come già sancito nella dichiarazione, l’agricoltura è un settore economico chiave di queste regioni. Le statistiche rivelano che, in Austria, ogni giorno 13 agricoltori abbandonano l’attività. Le piccole aziende agricole si trovano in una situazione particolarmente delicata. In totale oggi abbiamo solo la metà delle aziende agricole che contavamo nel 1950. Gli agricoltori di montagna hanno l’ulteriore svantaggio di non potere in alcun modo raggiungere gli stessi livelli produttivi di chi opera a valle. Difficilmente i loro prodotti possono competere sul mercato a causa dei costi di trasporto elevati dovuti alla posizione geografica. La tradizione vuole così.</p>
      <p sl="de">La vita degli agricoltori e delle loro famiglie dimostra come generazioni hanno vissuto e lavorato insieme. In questa nostra società è qualcosa di unico, che non dobbiamo permetterci di perdere.</p>
    </intervention>
    <intervention id="2-700" speaker_id="96779" name="Danuta Maria Hübner" is_mep="True" mode="spoken">
      <p sl="en">Signor Presidente, signor Commissario, la diversità territoriale è un punto di forza dell’Europa. In qualità di istituzioni europee, è nostro dovere fare in modo che rappresenti un vantaggio per l’Europa, la sua cultura e la sua economia.</p>
      <p sl="en">Il trattato esorta la Comunità a tenere conto, nelle proprie politiche, di territori con caratteristiche specifiche che comportano sfide particolari allo sviluppo, sia per i problemi da risolvere che per le opportunità da sfruttare. In tale contesto permettetemi di evidenziare tre aspetti.</p>
      <p sl="en">In primo luogo la valutazione dell’impatto territoriale. Da anni questo tema è presente nei programmi europei. Invito la Commissione a includere la dimensione territoriale nella valutazione d’impatto delle iniziative europee. La valutazione dell’impatto territoriale può essere un ottimo strumento orizzontale per soddisfare con efficacia le esigenze specifiche di queste zone. Per questo appoggio con fermezza l’idea di adottare una concezione territoriale in questo strumento. In tal senso potrebbe essere utile adottare come modello la valutazione ambientale strategica.</p>
      <p sl="en">In secondo luogo lei ha parlato, signor Commissario, del gruppo interservizi sulla coesione territoriale. Sono convinta che la Commissione abbia ancora la possibilità di condurre un’opera di sensibilizzazione in molte politiche sulle sfide di sviluppo di alcuni territori. Grazie al lavoro della DG REGIO e degli altri servizi competenti bisogna individuare l’elemento territoriale di tutte le politiche europee. Nello specifico, credo che le politiche in materia di energia e trasporti debbano tenere primariamente conto del territorio, e che questo approccio debba rientrare nelle buone pratiche dell’Unione.</p>
      <p sl="en">Infine, vorrei chiedere alla Commissione di considerare attentamente la strategia Europa 2020, e in particolare le iniziative faro, per individuare quali sono le maggiori priorità dei territori caratterizzati da uno sviluppo particolare.</p>
      <p sl="en">Per concludere, permettetemi di cogliere l’opportunità per dire più in generale che i cittadini europei non potranno che godere dei vantaggi delle iniziative faro della strategia Europa 2020 promosse a livello locale e regionale.</p>
    </intervention>
    <intervention id="2-701" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Signor Presidente, signor Commissario, per la prima volta nella storia dell’integrazione europea il trattato di Lisbona include la dimensione regionale e la coesione territoriale come obiettivo a se stante dell’Unione.</p>
      <p sl="es">Intervengo in questa discussione come un altro eurodeputato proveniente da una zona insulare, le Isole Canarie, che rientra nell’articolo 174 del trattato quando fa specifico riferimento ai territori insulari, e nell’articolo 349 essendo una regione ultraperiferica. Però intervengo consapevole del fatto che, oltre alla frammentazione territoriale che le caratterizza, essendo comunque confini esterni dell’Unione europea le isole sono particolarmente sensibili alle strategie in materia di energia, trasporti e infrastrutture e, soprattutto, alle strategie sulla sicurezza interna ed esterna dell’Unione contro le minacce e, in particolare, i traffici illeciti.</p>
      <p sl="es">Vi chiedo perciò di sostenere con forza questa risoluzione e, soprattutto, la sua trasposizione in politiche concrete, che dovrebbero arricchirla di contenuti e che non possiamo discutere in dettaglio, e ancor più il suo recepimento nelle prospettive finanziarie per il periodo 2014-2020. Il bilancio deve essere all’altezza degli obiettivi, e sostenere finanziariamente il sogno di garantire agli europei che vivono nei territori insulari dell’Unione pieni diritti e opportunità, pari a quelli di chi vive sulla terraferma in questo grande spazio di integrazione europea.</p>
    </intervention>
    <intervention id="2-702" speaker_id="96959" name="George Lyon" is_mep="True" mode="spoken">
      <p sl="en">Signor Presidente, anch’io, a mia volta, mi rallegro della relazione oggi presentata e oggetto del dibattito. Sono un isolano della costa occidentale scozzese, e quindi sono perfettamente cosciente delle sfide che affrontano molte zone ultraperiferiche, comprese le aree insulari. Il problema principale delle isole e delle regioni montane riguarda, ovviamente, il costo dei trasporti che ci rende non competitivi, azzera le opportunità e i posti di lavoro in queste zone e, in ultima analisi, porta alla fuga dei giovani.</p>
      <p sl="en">Il paragrafo sei indica la necessità di rendere le zone più concorrenziali: mi sembra essere la sfida futura più importante della politica di coesione regionale chiamata a rispondere alle preoccupazioni di chi vive sulle isole e in zone montane.</p>
      <p sl="en">Permettetemi di affrontare un tema particolare che volevo sollevare con la Commissione, attirando l’attenzione del Commissario. In Scozia, tre anni fa, vi è stata una valida iniziativa promossa dal governo scozzese che ha cercato di ridurre i prezzi dei biglietti dei traghetti per le isole per cercare di dare loro un impulso economico. Il progetto pilota è durato tre anni e ora si è concluso. Alcune isole hanno usufruito di queste sovvenzioni, altre invece no. Da parte nostra credevamo che, una volta effettuata la valutazione, il programma si sarebbe esteso a tutte le isole scozzesi.</p>
      <p sl="en">Purtroppo il governo scozzese ha deciso di ampliare il programma solo alle Ebridi esterne, mentre le altre isole non avranno nessun vantaggio.</p>
      <p sl="en">Signor Commissario, i miei elettori di Argyll credono che sia ingiusto e iniquo; alcuni pensano che si tratti di una pura tangente elettorale. Mi chiedo, se dovessi scrivere a lei e al Commissario dei trasporti, se potreste rispondere a questi timori e valutare la situazione ingiusta che vivono molti miei elettori isolani.</p>
    </intervention>
    <intervention id="2-703" speaker_id="96732" name="Malika Benarab-Attou" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, le Alpi sono una delle regioni montane europee più urbanizzate. Esse dispongono delle risorse idriche più importanti, ma la situazione economica in cui versano le espone al riscaldamento globale.</p>
      <p sl="fr">Le Alpi potrebbero svolgere un ruolo fondamentale eliminando le emissioni di CO2 entro il 2050, come sancito dai quattro ministri dell’ambiente dei paesi alpini germanofoni a giugno di quest’anno. Potrebbero diventare la regione prescelta per creare energie rinnovabili e contribuire a raggiungere l’obiettivo del 20 per cento nel 2020.</p>
      <a text="(L’oratore si interrompe)"/>
    </intervention>
    <intervention id="2-704" speaker_id="96996" name="Giancarlo Scottà" is_mep="True" mode="spoken">
      <p sl="it">Signor Presidente, onorevoli colleghi, il trattato di Lisbona prevede particolare attenzione alle regioni con gravi e permanenti svantaggi. Per questo sostengo l'iniziativa dell'on. Provera per il recupero agricolo, ambientale e culturale di questi territori. Chiedo quindi che la Commissione si adoperi al più presto per attuare una politica della montagna che contrasti le difficoltà, il calo demografico e l'abbandono dei territori di montagna, con conseguente deterioramento dell'ambiente.</p>
      <p sl="it">È indispensabile prevedere l'attività agricola, la qualità della vita e il patrimonio culturale di chi vive in condizioni svantaggiate, è fondamentale una sinergia tra le azioni intraprese dalla Commissione, dagli Stati membri e dalle autorità regionali e locali.</p>
      <p sl="it">Un principio fondamentale dell'Unione europea è la sussidiarietà, strumento indispensabile per promuovere lo sviluppo delle zone svantaggiate con interventi duraturi e mirati che nascono dalle proposte del territorio. È una sfida importante, e lo sforzo sarà mantenere, o meglio, riportare l'uomo in questi territori.</p>
    </intervention>
    <intervention id="2-705" speaker_id="96974" name="Nuno Teixeira" is_mep="True" mode="spoken">
      <p sl="pt">Signor Presidente, signor Commissario, l’obiettivo della coesione territoriale, ora sancita nel trattato di Lisbona, incarna il valore della solidarietà europea e l’impegno degli Stati membri e dell’Unione nel ridurre le disparità in essere tra le varie regioni.</p>
      <p sl="pt">Non basta, tuttavia, scrivere nei testi dei trattati gli obiettivi che intendiamo raggiungere. Ci sono regioni comunitarie soggette a svantaggi permanenti, che ne condizionano fortemente lo sviluppo economico e sociale. Per questo è necessario attuare programmi specifici che permettano di porre totale ed efficace rimedio alla mancanza di sviluppo di queste regioni adeguandone i modelli di sviluppo alle risorse e potenzialità presenti, contribuendo in tal modo a raggiungere gli obiettivi della strategia UE 2020.</p>
      <p sl="pt">Tale incentivo alle regioni non deve provenire unicamente dalle risorse politiche regionali con strumenti di adeguamento strutturale quali il Fondo di coesione e i quattro fondi strutturali, ma anche da un diverso utilizzo delle varie politiche settoriali che hanno un forte impatto territoriale in ogni regione e, pertanto, possono dare impulso alle economie.</p>
      <p sl="pt">Per decidere l’ammissibilità all’assistenza europea a favore di queste regioni sicuramente dovremmo mantenere il prodotto interno lordo (PIL) come principale indicatore. Ciononostante, visti i loro svantaggi naturali, è utile ricorrere anche ad altri criteri misurabili quali il tasso di disoccupazione, la densità di popolazione o il livello di istruzione per avere un quadro più realistico del livello di sviluppo. Solo così sarà possibile avere un ritratto più completo della complessa realtà delle regioni più svantaggiate.</p>
      <p sl="pt">A tale riguardo ricordo il caso delle regioni ultraperiferiche il cui statuto è riconosciuto dal nuovo trattato. Si tratta di un gruppo di regioni europee dalle caratteristiche specifiche che, a sua volta, merita un trattamento speciale. Pur essendo raggruppate insieme per via di alcune specificità, anch’esse divergono per livelli di sviluppo. Queste regioni, inoltre, richiedono l’uso di indicatori complementari al PIL in grado di fornire una descrizione più completa delle realtà specifiche e contribuire a una valutazione più esatta del livello di sviluppo.</p>
    </intervention>
    <intervention id="2-706" speaker_id="96976" name="Luís Paulo Alves" is_mep="True" mode="spoken">
      <p sl="pt">Signor Presidente, saluto questa proposta di risoluzione che indica la necessità di una strategia europea in grado di trasformare il principio di coesione territoriale (acquisito con il trattato di Lisbona) in opportunità, che permettano agli abitanti delle zone afflitte da diversi svantaggi naturali permanenti di partecipare al progetto europeo.</p>
      <p sl="pt">Vengo da una regione, le Azzorre, in cui gli svantaggi si accumulano e si intensificano, come in altre aree chiamate regioni ultraperiferiche europee ai sensi dell’articolo 349 del trattato sul funzionamento dell’Unione europea.</p>
      <p sl="pt">Dopo la comunicazione della Commissione dal titolo “Le regioni ultraperiferiche: un’opportunità per l’Europa”, pubblicata nel 2008, e l’ampio dibattito cui le stesse regioni ultraperiferiche hanno partecipato in prima persona, ora aspettiamo di avere la nostra versione di questa strategia che dovrà tenere conto non solo degli svantaggi ma, soprattutto, del potenziale a nostra disposizione.</p>
      <p sl="pt">Esorto quindi la Commissione a presentare rapidamente le proposte per decidere la migliore strategia prima della discussione sul nuovo quadro finanziario, perché dobbiamo definire i contenuti delle politiche prima di stanziare i fondi necessari alla loro attuazione, così come è stato per le politiche comunitarie in corso di revisione.</p>
    </intervention>
    <intervention id="2-707" speaker_id="2125" name="Pat the Cope Gallagher" is_mep="True" mode="spoken">
      <p sl="en">Signor Presidente, come affermato da molti colleghi l’articolo 174 del trattato considera la coesione territoriale come un nuovo obiettivo dell’Unione europea. Per questo l’Unione deve essere più attenta alle esigenze economiche e sociali degli abitanti di regioni montane, piccole isole e zone periferiche. Sono fortemente convinto che l’Unione debba reagire subito introducendo al più presto misure concrete.</p>
      <p sl="en">Per quanto riguarda la risoluzione ho suggerito di insistere maggiormente su importanti settori economici da cui in gran parte dipendono queste comunità. In particolare sono preoccupato per i pescatori che operano su piccole imbarcazioni al largo delle nostre isole e coste. Questi piccoli pescherecci rivestono grande importanza per le zone periferiche, dove non esiste altra fonte di occupazione.</p>
      <p sl="en">In Irlanda gran parte delle imbarcazioni misura meno di 15 metri e cattura un pescato che non provoca un forte impatto sugli stock ittici. Esse, tuttavia, devono rispettare i regolamenti imposti per le imbarcazioni di maggiori dimensioni, con le quali non reggono il confronto.</p>
      <p sl="en">Faccio appello alla Commissione affinché, nella revisione della politica comune della pesca, riconosca questa realtà e nella nuova politica dedichi una sezione specifica alle zone al largo delle coste e alle isole che dipendono dai prodotti ittici.</p>
    </intervention>
    <intervention id="2-708" speaker_id="96654" name="Jaroslav Paška" is_mep="True" mode="spoken">
      <p sl="sk">La politica a favore delle regioni montane, delle isole e delle zone scarsamente popolate deve essere globale, integrata ed equilibrata, oltre a riconoscere la diversità delle aree e il loro diritto a una specifica modalità di sviluppo nella normativa locale, regionale e nazionale. La politica deve riconoscere gli svantaggi che vivono gli abitanti, gli enti locali e le imprese, e definire interventi mirati a tutelare le tradizionali forme di occupazione, sostenere complessi programmi pluriennali volti a consolidare le capacità delle produzioni tipiche, appoggiare la diversificazione delle attività economiche della popolazione con lo sviluppo di risorse per visitatori e turisti che integrino gli abituali mezzi di sussistenza, mantenere e migliorare l’accesso a servizi e infrastrutture tecniche, attuare misure per contrastare la fuga dei giovani, conservare l’identità specifica e i valori culturali propri di ogni regione omogenea e da ultimo, ovviamente, conservare l’equilibrio biologico e ambientale.</p>
      <p sl="sk">Occuparsi di tali regioni significa adottare una strategia specifica e attuare con grande sensibilità le misure previste. Questa, onorevoli colleghi, è la direzione da seguire per queste particolari regioni europee.</p>
    </intervention>
    <intervention id="2-709" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, quando c’è stata la nube di cenere vulcanica mi ci sono voluti due giorni per tornare nel mio paese perché non esiste un collegamento terrestre o una galleria tra Irlanda e Inghilterra. Questo episodio mi ha aperto totalmente gli occhi sulle difficoltà di chi vive su un’isola che non ha collegamenti con la terraferma. Lo stesso dicasi per chi vive in regioni collinari e montane scarsamente popolate o in altre zone svantaggiate. Questo vale per il sottoscritto, che vive nel sud dell’Irlanda, così come per tutta la costa occidentale fino a Donegal, da dove viene l’onorevole Gallagher. Indubbiamente queste zone richiedono un’attenta riflessione.</p>
      <p sl="en">Mi soffermerò su tre punti. In primo luogo l’onorevole Teixeira ha sottolineato che, in base al paragrafo 3, gli Stati membri possono stanziare fondi per motivi che esulano dal PIL. È un aspetto che dobbiamo incoraggiare per queste regioni, perché sono speciali.</p>
      <p sl="en">In secondo luogo, queste regioni sono le più ricche in tutta Europa a livello di biodiversità, tutela ambientale e produzione di beni pubblici. È un aspetto da considerare attentamente nei prossimi negoziati della politica agricola comune.</p>
      <p sl="en">Infine, ai sensi dell’articolo 195 del trattato di Lisbona, l’Unione europea ora ha determinate competenze nello sviluppo del turismo. Queste regioni offrono ampio spazio allo sviluppo di un turismo forte e sostenibile. Sono zone caratterizzate dalla bellezza del paesaggio, con un buon stile di vita tradizionale e una popolazione molto ospitale. Se facciamo lo sforzo di aiutarle, soprattutto a livello di Unione europea, non solo le aiuteremo a sopravvivere ma le aiuteremo ad aiutarsi. Presumo che questo, in ultima analisi, sia il migliore contributo che possiamo dare.</p>
    </intervention>
    <intervention id="2-710" speaker_id="96667" name="Alan Kelly" is_mep="True" mode="spoken">
      <p sl="en">Signor Presidente, a essere sinceri le zone di cui stasera parliamo sono penalizzate a livello economico e sociale da generazioni e ora, a causa degli effetti della moderna globalizzazione, si trovano ad affrontare crescenti sfide.</p>
      <p sl="en">Rappresento una regione che ha molte isole e la più grande catena montuosa d’Irlanda. Come i due oratori precedenti, colleghi irlandesi, conosco le zone che soffrono da molte generazioni. La popolazione si trasferisce nelle aree urbane e mancano le opportunità economiche per i giovani. Potremmo continuare a parlare tutto il giorno dei problemi che le affliggono.</p>
      <p sl="en">Credo sia giunto il momento di riconoscere che la politica di coesione, nonostante i molteplici successi e i nobilissimi sforzi, non è perfettamente riuscita a garantire lo sviluppo economico in tutta l’Unione, tantomeno in queste zone. Spero che la risposta comunitaria a questo problema faccia realmente la differenza risolvendo il problema alla base delle disuguaglianze e, cosa molto importante, adeguandosi alle moderne esigenze come il settore delle comunicazioni, e soprattutto la banda larga di prossima generazione, che ritengo una questione fondamentale. L’accesso alle comunicazioni sarà la prossima grande sfida, e già ora rappresenta una sfida enorme.</p>
      <p sl="en">È giunta l’ora di dare a queste comunità un’ancora di salvezza economica. Ricordo a tutti noi che siamo tenuti a farlo in base a tutti i trattati.</p>
    </intervention>
    <intervention id="2-711" speaker_id="38602" name="Vladko Todorov Panayotov" is_mep="True" mode="spoken">
      <p sl="bg">Signor Commissario, onorevoli colleghi, le regioni montane sono presenti in gran parte degli Stati membri dell’Unione europea, rendendo le montagne una parte integrante della geografia europea. In Bulgaria, ad esempio, le zone montuose contano quasi la stessa popolazione di quelle pianeggianti. Per tale motivo i molti temi di natura ecologica, sociale e territoriale legati a queste regioni meritano di essere esaminati con attenzione dal legislatore europeo.</p>
      <p sl="bg">Dal punto di vista ambientale grazie a un ricco ecosistema, alla diversità e a notevoli dimensioni le montagne europee offrono le condizioni ideali per lo sviluppo e la tutela di una straordinaria biodiversità. Ciononostante, i fragili ecosistemi montani sono particolarmente delicati ed esposti ai cambiamenti dovuti all’impatto dell’azione antropica.</p>
      <p sl="bg">L’Unione europea deve imparare a usare le risorse economiche ed ecologiche delle regioni montane nella maniera migliore e più responsabile possibile. Sono obiettivi raggiungibili attraverso il finanziamento e la promozione di attività ecologicamente efficienti quali l’agricoltura montana, le forme tradizionali di zootecnia nelle regioni alpine e la gestione integrata delle risorse forestali.</p>
      <p sl="bg">Onorevoli colleghi, credo che queste misure daranno molti risultati positivi per la coesione economica e territoriale dell’Unione europea.</p>
    </intervention>
    <intervention id="2-712" speaker_id="95017" name="Iosif Matula" is_mep="True" mode="spoken">
      <p sl="ro">Lo sviluppo economico e sociale sostenibile si ottiene utilizzando le diverse risorse territoriali a disposizione. Questo concetto rappresenta un punto principale del Libro verde sulla coesione territoriale. Il principio di questa coesione è stato consolidato dai regolamenti relativi ai fondi strutturali per il periodo 2007-2013 e rientra tra gli obiettivi chiave dell’Unione europea introdotti dal trattato di Lisbona. Occorre trasformare le disposizioni dell’articolo 174 in strategie di sviluppo specifiche e misure concrete volte a superare gli svantaggi e a sfruttare le potenzialità offerte da regioni montane, isole e zone scarsamente popolate. Questo sarebbe possibile con un quadro politico europeo, e creerebbe valore aggiunto grazie all’utilizzo di varie risorse locali.</p>
      <p sl="ro">Le politiche di ricerca e sviluppo consentirebbero di meglio sfruttare le ampie potenzialità naturali di queste regioni con conseguenze dirette, ad esempio, sui settori dell’energia sostenibile e del turismo. In questo modo potremmo trasformare in vantaggi le specificità geografiche.</p>
      <p sl="ro">Un aspetto importante su cui occorre concentrarsi è il cambiamento demografico. Bisogna promuovere politiche demografiche specifiche per gli abitanti di queste regioni, offrendo loro diversi strumenti in base alle caratteristiche precipue della zona. Le zone montane svantaggiate del mio paese, con una popolazione in costante declino, richiedono misure per migliorare la situazione economica, incoraggiando gli abitanti a restare nei paesi e contribuire al loro sviluppo.</p>
      <p sl="ro">Voglio sollevare un’altra questione estremamente importante. A mio avviso bisogna continuare a usare il PIL come principale criterio per stabilire l’ammissibilità agli aiuti nel quadro della politica regionale. L’introduzione di altri indicatori complicherebbe e comprometterebbe, a lungo termine, l’effettivo processo di sviluppo in queste zone e la politica di coesione nel suo insieme. Questi indicatori, tuttavia, possono essere usati dagli Stati membri per ridistribuire i fondi tra le regioni, fino ai limiti dei pacchetti stanziati, a favore delle aree citate.</p>
    </intervention>
    <intervention id="2-713" speaker_id="99325" name="Spyros Danellis" is_mep="True" mode="spoken">
      <p sl="el">Signor Presidente, signor Commissario, le regioni montane e insulari e le zone periferiche sono un punto di forza e una fonte di ricchezza per l’Europa. La politica europea attuata in materia deve più che altro potenziarne gli aspetti positivi e attenuare quelli negativi, cosicché in nessun caso cittadini europei si sentano isolati dai propri concittadini e in tutta Europa vi siano pari opportunità di ricchezza.</p>
      <p sl="el">Il prodotto interno lordo di una zona non riflette fedelmente questa diversità. Vi sono regioni montane e isole apparentemente ricche senza alcuna base produttiva costrette a operare in settori di servizi sull’orlo del collasso, che quindi hanno bisogno di investimenti. Inoltre, le medie utilizzate per isole caratterizzate da diversi livelli di crescita non rendono mai giustizia a tutte.</p>
      <p sl="el">Altri fattori importanti, come il mercato del lavoro e l’accessibilità di una zona, il maggior costo del trasporto merci e passeggeri e le infrastrutture e le reti necessarie sono elementi da prendere in considerazione in una strategia più globale delle regioni, sia a livello di politica regionale che come punto di partenza per definire criteri più ampi.</p>
    </intervention>
    <intervention id="2-714" speaker_id="96826" name="Tamás Deutsch" is_mep="True" mode="spoken">
      <p sl="hu">Signor Presidente, signor Commissario, la proposta di risoluzione giustamente sottolinea che le regioni montane, insulari e scarsamente popolate sono chiamate ad affrontare grandi sfide e, pertanto, richiedono sostegno e programmi di sviluppo regionale particolari. La proposta suggerisce il PIL come indicatore. In questo contesto è importante ricordare che, nella distribuzione dei fondi europei, bisogna continuare a usare il PIL come criterio per misurare l’ammissibilità di uno Stato membro agli aiuti nell’ambito della politica regionale. Il PIL è un parametro chiave dello sviluppo, del progresso e degli effetti delle misure di sviluppo regionale, ed è un indicatore che può essere legato anche ad altri criteri.</p>
      <p sl="hu">Tutto questo però non significa che possiamo trascurare le conseguenze sociali e ambientali delle decisioni economiche, poiché la crescita è utile solo se abbinata allo sviluppo sociale e a una migliore qualità della vita. A livello di Stati membri, i decisori nazionali possono tenere conto di altri indicatori nella distribuzione dei fondi per lo sviluppo alle regioni, ad esempio nel decidere di sostenere le regioni montane, insulari e scarsamente popolate. Vorrei però anche attirare l’attenzione della Commissione sul fatto che, a livello europeo, bisogna continuare a usare il PIL come principale indicatore di ammissibilità all’assistenza, per fare in modo che gli Stati membri meno sviluppati continuino a sfruttare efficacemente gli aiuti.</p>
    </intervention>
    <intervention id="2-715" speaker_id="96918" name="Derek Vaughan" is_mep="True" mode="spoken">
      <p sl="en">Signor Presidente, vengo dal Galles dove vi sono montagne, isole, zone scarsamente popolate e molto altro ancora. Pertanto approvo le proposte contenute nella proposta di risoluzione.</p>
      <p sl="en">Nel mio breve intervento ho voluto concentrarmi sul ruolo del governo locale e regionale perché è evidente che qualsiasi strategia, progetto o programma si metta in atto sarà elaborato, attuato, effettuato e gestito da enti locali e regionali.</p>
      <p sl="en">È giusto così, perché è questo il livello di governo più vicino alla realtà locale e più vicino ai cittadini. Quindi, è anche giusto che gli enti siano coinvolti in tutte le fasi dei programmi o delle iniziative.</p>
      <p sl="en">Spero dunque che la Commissione se lo ricordi e che metta in atto meccanismi per garantire la piena partecipazione dei governi locali e regionali. Sono sicuro che, a loro volta, essi assicureranno lo sviluppo delle comunità e delle regioni.</p>
    </intervention>
    <intervention id="2-716" speaker_id="96762" name="Joachim Zeller" is_mep="True" mode="spoken">
      <p sl="de">Signor Commissario, onorevoli colleghi, ho un problema con qualche persona intervenuta nel dibattito. Ascoltando alcuni interventi sulle regioni montane, insulari e scarsamente popolate, ho l’impressione che stiamo parlando di zone extraterritoriali sotto il controllo diretto dell’Unione europea, ma non è così. Ciascuna di esse appartiene a uno Stato membro sovrano. In base al principio di sussidiarietà, l’attuazione delle decisioni europee e degli obiettivi rimane una questione di competenza degli Stati membri.</p>
      <p sl="de">A livello europeo abbiamo sempre rivolto particolare attenzione proprio a queste regioni – montane, insulari o scarsamente popolate – nelle comunicazioni della Commissione fino al trattato di Lisbona. Anche qui in Parlamento sono state prese molte decisioni per sostenerle. Poiché sento così tante persone in Aula lamentarsi dello stato di povertà in cui ancora versano, mi chiedo cosa hanno fatto gli Stati membri con le iniziative promosse a livello europeo. Come le hanno sfruttate le regioni? Come hanno usato gli aiuti europei erogati? Adesso si rivela necessaria una nuova strategia, e mi rammarico per i funzionari della direzione generale per la politica regionale che devono integrare i molteplici problemi di isole, regioni montane e zone scarsamente popolate in un’unica strategia. Al tempo stesso vi è una così forte inflazione di strategie – strategie per il Danubio, il Mar Baltico, il Mar Nero, i cambiamenti climatici e via dicendo – che presto avremo bisogno di una strategia per le strategie se vorremo continuare ad avere una visione d’insieme.</p>
      <p sl="de">A parte gli scherzi, onorevoli colleghi, il punto è che dobbiamo lottare per continuare ad avere una politica di coesione e una politica regionale a livello europeo dopo il 2013, come si è ricordato oggi in Aula e per cui ringrazio il Commissario Hahn. Su questo dovrebbe concentrarsi il nostro operato, e di questo dovremmo convincere i colleghi deputati. Regioni montane, isole e altre zone possono trovare posto nel proseguimento della politica di coesione e della politica regionale dopo il 2013. Non c’è motivo di perdere tempo su singole proposte di risoluzione che vertono su questo tema.</p>
    </intervention>
    <intervention id="2-717" speaker_id="97026" name="Patrice Tirolien" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, sono molto lieto di questa discussione odierna che, ancora una volta, rivela che l’Unione ha bisogno di capire e valorizzare la propria diversità regionale.</p>
      <p sl="fr">In questa fase di negoziazione dei nuovi programmi quadro 2014-2020, mi sembra importante sottolineare le modifiche che andranno a vantaggio delle singole regioni. La continuità e la coesione territoriale devono essere al centro delle nostre preoccupazioni.</p>
      <p sl="fr">Lo sviluppo delle regioni montane, insulari o scarsamente popolate però richiede qualcosa in più di una mera serie di deroghe. Occorre adottare un approccio orizzontale. Dobbiamo mettere in atto gli strumenti in grado di far coesistere sinergicamente tutti gli ambiti dell’intervento comunitario, aumentando così il loro valore aggiunto.</p>
      <p sl="fr">Inoltre, in qualità di rappresentante di una regione ultraperiferica, attendo con impazienza la nuova strategia dell’Unione sulle regioni ultraperiferiche che i servizi della Commissione ci hanno promesso per i primi mesi del 2011.</p>
    </intervention>
    <intervention id="2-718" speaker_id="96850" name="Damien Abad" is_mep="True" mode="spoken">
      <p sl="fr">Signor Presidente, onorevoli colleghi, la nostra Europa è il simbolo dell’Unione nella diversità: una diversità di distanze, di culture, di approcci, e anche diversità di territori e regioni.</p>
      <p sl="fr">Benché l’Unione europea sia costituita da componenti del tutto eterogenee, gli obiettivi della coesione territoriale, economica e sociale devono rimanere alla base di tutti i nostri interventi, e del resto il trattato di Lisbona lo riconosce esplicitamente. Proprio in questo contesto, quindi, dobbiamo riservare un’attenzione particolare alle regioni montane, insulari o scarsamente popolate.</p>
      <p sl="fr">Sono stato eletto dalla grande regione del sudest che comprende isole – penso alla Corsica –, la Savoia e il dipartimento di Ain, dove alcune zone hanno un bassissimo tasso demografico. Lavorando sul campo capisco che abbiamo un chiaro obbligo, ovvero riconciliare l’Europa con queste regioni.</p>
      <p sl="fr">Per fare questo dobbiamo prima individuare le difficoltà che devono affrontare questi territori. Penso, ad esempio, ai servizi di interesse generale, compresi i servizi sociali di interesse generale. Come organizzare le cose per garantire a tutti i cittadini, ovunque si trovino, un livello minimo di tutela sociale?</p>
      <p sl="fr">Allo stesso modo bisogna sviluppare tutte le potenzialità di queste regioni affinché possano sfruttare i vantaggi del mercato unico e dello sviluppo economico. Inoltre è molto facile notare che, al giorno d’oggi, le politiche comunitarie a favore delle isole o delle regioni montane non sono applicate in maniera efficiente.</p>
      <p sl="fr">Da un lato non si riesce minimamente a tenere conto delle specificità locali e regionali; dall’altro c’è il rischio che, essendo totalmente dimenticate, queste regioni siano lasciate a se stesse, senza alcun aiuto per lottare contro lo spopolamento, le minacce ambientali e il rallentamento congiunturale. È proprio in questi casi che, nel rispetto del principio di sussidiarietà, l’Europa potrebbe dare un valore aggiunto.</p>
      <p sl="fr">Anch’io come altri credo che l’Europa debba porsi obiettivi concreti per questi territori. Prima di tutto, rivedere le diverse politiche comunitarie che esercitano un impatto su queste regioni per integrare una clausola orizzontale che permetta di tenere conto delle specificità. Penso inoltre che, al di là della politica regionale, bisognerà rivedere la politica comune della pesca, con la tutela della pesca locale e artigianale, l’agricoltura e lo sviluppo rurale, puntando di più sulle piccole produzioni con un aumento degli aiuti diretti, per poi procedere nello stesso modo con i trasporti e l’energia.</p>
      <p sl="fr">Per concludere vorrei dire che volere non è necessariamente potere. L’ambizione non deve limitarsi a belle parole. Tra alcuni mesi avremo un’opportunità irrinunciabile che dobbiamo cogliere, ovvero i negoziati sulle prossime prospettive finanziarie.</p>
    </intervention>
    <intervention id="2-719" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Signor Commissario, l’Unione europea deve usare la politica di coesione per dedicare particolare attenzione alle regioni che soffrono di svantaggi naturali e demografici, come quelle al nord del continente, le zone più scarsamente popolate e le regioni insulari, transfrontaliere e montane.</p>
      <p sl="ro">Queste aree, più di qualsiasi altra nell’Unione europea, devono affrontare sfide particolari causate dal difficile accesso, dai cambiamenti climatici, dall’integrazione regionale e dai cambiamenti demografici. Inoltre, hanno in comune una serie di caratteristiche che richiedono la messa a punto e l’applicazione di programmi specifici di sviluppo regionale, e un adeguamento degli indicatori per lo stanziamento dei fondi in quanto bisogna considerare le specificità di ogni singola regione. Occorre infatti tenere conto della bassa densità demografica e dell’accesso ai programmi di formazione professionale, che permettono alla popolazione di accedere al mercato del lavoro e di intervenire sul tasso di disoccupazione di queste zone.</p>
      <p sl="ro">La popolazione locale non deve vivere alle spalle dei programmi di assistenza che rientrano nei sistemi pubblici nazionali. Queste regioni hanno bisogno di risorse e capacità che portino allo sviluppo sostenibile e all’accesso ai servizi di interesse generale.</p>
    </intervention>
    <intervention id="2-720" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, signor Commissario, onorevoli colleghi, il trattato di Lisbona ci ha dotato di una nuova base giuridica, e l’articolo 174 nello specifico ci affida la promozione della coesione territoriale. Per la politica regionale e il Commissario responsabile in materia, questo implica nello specifico occuparsi del settore e delle zone con particolari caratteristiche topografiche, come le regioni montane e insulari, per le quali occorre quindi predisporre una politica speciale. Come affermato dall’onorevole Zeller, questo non deve semplicemente portare al fiorire di programmi e finanziamenti, bensì a introdurre la flessibilità necessaria nei programmi europei. Ciò vale per gli indicatori da utilizzare ma, soprattutto, per le politiche che intendiamo promuovere.</p>
      <p sl="de">Ad ogni modo, non spetta solo al Commissario Hahn fare approvare una politica adeguata al settore, perché le politiche delle regioni montane rientrano in tutte le politiche europee. Abbiamo già citato la politica agricola. Anche in questo caso la situazione particolare in cui versano le regioni montane richiede assistenza o una compensazione attraverso misure speciali. Rientrano nella politica dei trasporti: io stesso vengo da un paese che deve affrontare problemi particolari nel trasporto internazionale delle merci. Anche qui stiamo cercando di integrare le deroghe necessarie nella direttiva Eurobollo. Il deputato finlandese ha citato la direttiva sui servizi postali. Se avesse letto il documento con attenzione, avrebbe visto che abbiamo integrato le soluzioni a queste problematiche nel corso dell’ultima legislatura.</p>
      <p sl="de">In qualità di rappresentante delle regioni, il Commissario Hahn è responsabile in prima persona nel fare in modo che queste specificità vengano considerate in tutte le politiche comunitarie. Solo in questo modo potremo garantire l’effettivo raggiungimento dell’obiettivo di coesione territoriale previsto dal trattato.</p>
    </intervention>
    <intervention id="2-721" speaker_id="96811" name="Rosa Estaràs Ferragut" is_mep="True" mode="spoken">
      <p sl="es">Signor Presidente, desidero innanzi tutto ringraziare chi ha firmato questa proposta di risoluzione, che accogliamo in maniera molto positiva nel gruppo del Partito popolare europeo (Democratico cristiano) e in Spagna, paese che rappresentiamo.</p>
      <p sl="es">Abbiamo il quadro giuridico, ovvero l’articolo 174, paragrafo 3, del trattato di Lisbona. Abbiamo poi la coesione territoriale, che è il nuovo pilastro definito nel trattato e, di conseguenza, abbiamo la base giuridica per proporci e aiutare queste regioni: le regioni montane, insulari e scarsamente popolate.</p>
      <p sl="es">Nel caso delle regioni montane, come è già stato detto in Aula, si tratta di circa 90 milioni di abitanti; nel caso delle isole sono 21 milioni di residenti in 14 paesi, e molti altri milioni vivono in zone di montagna.</p>
      <p sl="es">Tutti questi territori condividono una serie di problematiche molto simili in materia di cultura, istruzione, trasporti e ambiente. Nello specifico c’è uno svantaggio che ci accomuna tutti legato ai trasporti. Io vengo dalle Isole Baleari, dove si è stimato un 20 per cento in più per il costo dei trasporti. Indubbiamente questo si ripercuote sulla nostra industria, agricoltura, sui nostri settori strategici, sul turismo e, in definitiva, sull’intero comparto imprenditoriale, ovvero tutto il tessuto economico, compromettendo quindi la nostra competitività.</p>
      <p sl="es">Per questo se ci concentriamo sulle risorse, come l’acqua potabile o il suolo, che è limitato, o sulle materie prime come l’energia o gli spazi vitali di queste zone, vedremo che indubbiamente portano a un fenomeno di carenza e mancanza di diversificazione economica.</p>
      <p sl="es">Chiediamo quindi che le nuove prospettive finanziarie tengano conto delle peculiarità di questi territori e che – come si è anche qui ricordato – si passi dalle parole ai fatti: questo lo si dovrebbe vedere nei bilanci e quindi in una maggiore coesione territoriale.</p>
    </intervention>
    <intervention id="2-722" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Signor Presidente, signor Commissario, onorevoli colleghi, le aree periferiche dell’Unione europea, in particolare le regioni ultraperiferiche comprese le Azzorre che qui rappresento, le regioni montane, le isole e le zone scarsamente popolate subiscono le conseguenze degli svantaggi naturali e geografici difficilmente superabili e dai costi sociali elevati.</p>
      <p sl="pt">A titolo di esempio potrei citare le difficoltà di accesso, il costo elevato della prestazione dei servizi pubblici di base, l’approvvigionamento energetico eccetera.</p>
      <p sl="pt">Dobbiamo ricordare che solo il 7 per cento dei cittadini europei vive in città e che 14 milioni di europei vivono su isole.</p>
      <p sl="pt">Un’Unione fondata e strutturata su valori come la solidarietà e la giustizia sociale ha il dovere politico e morale di promuovere lo sviluppo economico e sociale delle zone periferiche. Questa è proprio la principale ragion d’essere delle politiche di coesione europea: coesione territoriale e convergenza economica e sociale.</p>
      <p sl="pt">Pertanto, l’inclusione della coesione territoriale come nuovo obiettivo dell’Unione non è altro che il suo naturale processo di evoluzione, e le strategie di convergenza economica e sociale sono una condizione essenziale alla crescita.</p>
      <p sl="pt">Questo cammino che l’Unione europea ha deciso di intraprendere molto tempo fa ha avuto risultati molto positivi in tante regioni, mentre sono passate dall’obiettivo 1 all’obiettivo 2. Di fatto, anche prima che queste regioni raggiungano l’obiettivo 2, anche se i livelli di sviluppo delle zone periferiche europee rimangono al di sotto della media europea e manca un sostegno adeguato, esse danno comunque un contributo insostituibile alla ricchezza della diversità europea, ognuna con le sue particolarità.</p>
      <p sl="pt">Queste aree periferiche dell’Unione europea hanno l’obbligo di sfruttare al massimo tutti gli strumenti di sviluppo a disposizione, concentrandosi soprattutto sulle risorse a loro specifiche. Spetta all’UE garantire l’efficace integrazione e coesione di tutti i suoi settori, pena il rischio di compromettere il suo stesso progetto di crescita.</p>
      <p sl="pt">In questo contesto, la Commissione deve tenere in debito conto le linee d’azione avanzate nella proposta come valido contributo al successo del progetto di integrazione europea che tutti noi condividiamo.</p>
    </intervention>
    <intervention id="2-723" speaker_id="96682" name="Sari Essayah" is_mep="True" mode="spoken">
      <p sl="fi">Signor Presidente, signor Commissario, i fondi strutturali rappresentano uno strumento finanziario indispensabile dell’Unione europea nel tentativo di conseguire gli obiettivi del 2020. Sono importanti soprattutto per le regioni settentrionali scarsamente popolate, e a questo riguardo vorrei sollevare quattro punti. Innanzi tutto queste zone speciali saranno le prime a incontrare una serie di problemi, e saranno quelle più colpite. Visto che la popolazione in età lavorativa si è in molti casi trasferita in cerca di occupazione, molte aree scarsamente popolate saranno le prime ad affrontare il problema dell’invecchiamento demografico.</p>
      <p sl="fi">Ovviamente conosco meglio la situazione in Finlandia, e posso dirvi che la parte settentrionale e orientale del paese presto avrà zone in cui più della metà dei cittadini è in pensione. Nel 2020 la percentuale della popolazione anziana rispetto alla popolazione attiva, il cosiddetto indice di dipendenza, raggiungerà la soglia critica nella Finlandia orientale, in Italia e nella Germania orientale. Il grado di polarizzazione tra regioni aumenterà in maniera significativa e le zone con un indice di dipendenza superiore del 25 per cento alla media europea aumenteranno a 40 nel 2020. Per questo è importante tenere conto dei criteri demografici connessi all’invecchiamento demografico nella politica regionale e strutturale, e non permettere al PIL di essere l’unico fattore significativo.</p>
      <p sl="fi">In secondo luogo, bisogna fare in modo che queste regioni non perdano più popolazione in età lavorativa. Occorre invece concentrarsi sulla loro competitività, farle uscire dalla crisi economica e raggiungere gli obiettivi della strategia Europa 2020 a loro vantaggio. È necessario sviluppare innovazione e competenze, e rafforzare la competitività. Devono poter fare di più con meno soldi. I criteri di selezione per il finanziamento dell’innovazione devono basarsi su ottimi risultati, insistendo su tematiche che promuovano al meglio la competitività e l’occupazione in ogni campo, senza contare la necessità di nuove forme di innovazione in campo sociale e nei servizi.</p>
      <p sl="fi">In terzo luogo abbiamo bisogno di programmi regionali che integrino le misure nel quadro dei fondi strutturali e di cui si possano misurare e valutare i risultati. Gli oneri amministrativi derivanti dai sistemi di gestione e di controllo negli Stati membri devono essere commisurati alla disponibilità di finanziamenti, che devono essere subordinati ai risultati e connessi a riforme strutturali in campo economico e a una politica economica responsabile.</p>
      <p sl="fi">Infine deve esserci cooperazione transfrontaliera tra le regioni, soprattutto nel caso di progetti nei settori dell’impresa, dell’industria e dell’ambiente. Vi sono buone opportunità nell’ambito delle macroregioni del Mar Baltico e del Danubio, ad esempio, già citate in questa discussione. La cooperazione è necessaria tra gli Stati confinanti con l’Unione europea ma il Mar Baltico, ad esempio, ha bisogno che anche la Russia partecipi alla cooperazione regionale. L’unico popolo autoctono dell’Europa …</p>
      <a text="(Il Presidente interrompe l’oratore)"/>
    </intervention>
    <intervention id="2-724" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signor Presidente, come abitante del Massiccio Centrale, dell’Alvernia, del Limosino desidero ringraziarla, signor Commissario, per quanto ha fatto nella comunicazione. Grazie a tutti i gruppi politici che hanno firmato la risoluzione e che, oltretutto, hanno permesso la creazione dell’intergruppo montagne e isole. Grazie ai nostri partner Euromontana e all’Associazione europea degli eletti della montagna.</p>
      <p sl="fr">Finalmente la parola montagna compare in un trattato europeo, nell’articolo 174. Dobbiamo valorizzare al meglio le nostre risorse: agricoltura, foreste, turismo, impianti industriali. Signor Commissario, vorrei insistere sull’agricoltura. Abbiamo prodotti di qualità, fragili e utili. La prego, ne discuta con il suo collega Cioloş. Dobbiamo garantire pari opportunità riguardo a tutte le infrastrutture, autostrade, treni ad alta velocità, energia, istruzione, sanità e tecnologia digitale.</p>
      <p sl="fr">Signor Presidente, in guerra vi è stata un’uguaglianza dei doveri. Noi abitanti della montagna crediamo anche nell’uguaglianza dei diritti.</p>
    </intervention>
    <intervention id="2-725" speaker_id="96680" name="Zigmantas Balčytis" is_mep="True" mode="spoken">
      <p sl="en">Signor Presidente, lo sviluppo armonico dell’Unione è un requisito indispensabile per la crescita economica sostenibile e il benessere sociale. Il principio della coesione territoriale obbliga l’Unione europea a trovare misure concrete per ovviare agli svantaggi esistenti e sfruttare le potenzialità di queste regioni.</p>
      <p sl="en">Un quadro politico europeo risulterebbe molto utile e sarebbe un valore aggiunto a lungo termine per le regioni svantaggiate, contribuendo a creare e adeguare modelli di sviluppo specifici che le renderebbero più concorrenziali e in grado di affrontare le sfide.</p>
    </intervention>
    <intervention id="2-726" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Signor Presidente, mantenere la popolazione nelle zone scarsamente popolate è la migliore garanzia di tutela. La strategia usa il termine sviluppo, ma io vorrei insistere su tre principi.</p>
      <p sl="es">Primo, i modelli di impresa che generano sviluppo in queste zone devono tendere alla redditività e alla qualità della produzione, e le nuove attività associate all’economia a bassa emissione di carbonio sono il giusto modo per promuoverli.</p>
      <p sl="es">Secondo, l’economia sociale è la migliore strategia per coinvolgere queste popolazioni in progetti condivisi incentrati sul loro benessere.</p>
      <p sl="es">Terzo, le persone che vivono in queste zone devono disporre di un livello di servizi pubblici, sanitari e d’istruzione, così come di infrastrutture di trasporto, equiparabile a quello degli altri cittadini. È meglio investire in questo che in sovvenzioni alla produzione.</p>
      <p sl="es">Questo è ciò che voglio per i Paesi Baschi e, signor Commissario, questo sarà possibile solo se l’Europa conterà sulle regioni e sui governi locali, se definirà con chiarezza gli obiettivi dei fondi, se ne valuterà l’impatto e se terrà conto delle diverse realtà.</p>
    </intervention>
    <intervention id="2-727" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">La necessità di una buona correlazione tra politica di coesione e politica agricola comune è già stata evocata da alcuni colleghi. Anch’io desidero sottolineare questo aspetto insieme all’importante ruolo svolto dai fondi europei per lo sviluppo rurale nello sviluppo economico e sociale delle regioni montane. In questo periodo discutiamo il futuro della politica agricola comune. Bisogna ricordare che la riforma sarà attuata in maniera tale da sbloccare il potenziale delle regioni montane per promuovere il loro sviluppo e contribuire alla crescita economica.</p>
      <p sl="ro">La diversità dei prodotti locali e delle attività turistiche, ad esempio, può essere fonte di ricchezza per molte regioni. Affinché si verifichi le regioni in questione devono però avere accesso ai servizi pubblici, alle infrastrutture e ai trasporti. La politica agricola comune deve, con il secondo pilastro, essere in grado di continuare a garantire l’accesso a questi servizi e, al tempo stesso, le condizioni …</p>
      <a text="(Il Presidente interrompe l’oratore)"/>
    </intervention>
    <intervention id="2-728" speaker_id="96987" name="Ricardo Cortés Lastra" is_mep="True" mode="spoken">
      <p sl="es">Signor Presidente, signor Commissario, temi come la disoccupazione, lo sviluppo rurale, l’agricoltura, la pesca, i trasporti, la promozione delle energie rinnovabili e la tutela dell’ambiente sono indispensabili per le nostre isole, regioni montane e zone scarsamente popolate.</p>
      <p sl="es">Necessitiamo di una strategia integrata e coordinata per contribuire con coerenza al loro sviluppo. Queste zone dispongono di un grande potenziale di sviluppo economico e sociale che non possiamo sprecare.</p>
      <p sl="es">Al tempo stesso, affinché questo sia possibile, dobbiamo compensare gli svantaggi derivanti dalle singole situazioni geografiche o demografiche. In tal senso, una misura necessaria nel contesto della politica regionale è l’eliminazione di certi limiti alla partecipazione nei programmi di cooperazione transfrontaliera, come la condizione imposta di una distanza massima di 150 chilometri tra regioni transfrontaliere, che ostacola la maggiore cooperazione tra regioni insulari e con le regioni marittime di confine.</p>
    </intervention>
    <intervention id="2-729" speaker_id="96936" name="Gabriel Mato Adrover" is_mep="True" mode="spoken">
      <p sl="es">Signor Presidente, signor Commissario, parlare di coesione territoriale significa parlare di isole, regioni montane e anche regioni ultraperiferiche. Significa parlare dei loro problemi e difficoltà, dei loro svantaggi naturali e svantaggi strutturali. Fondamentalmente, però, significa anche parlare di come eliminare gli ostacoli che ne impediscono lo sviluppo. Significa parlare di strategie per trasformare questi svantaggi in opportunità. Il miglioramento dei collegamenti, un’adeguata politica di vicinato e la stabilità delle politiche e dei fondi strutturali sono questioni che dobbiamo affrontare senza esitazione, ispirandoci a due grandi premesse: la coesione territoriale e il principio di solidarietà.</p>
      <p sl="es">Ci sono persone che non credono nelle strategie. Io ci credo, e questa risoluzione dimostra l’impegno del Parlamento nei confronti di queste regioni e la richiesta avanzata alla Commissione di prendere decisioni politiche che tengano conto delle necessità di questi territori vulnerabili, i cui problemi si manifestano ancor più aspramente in periodi di crisi economica come quello che stiamo vivendo.</p>
    </intervention>
    <intervention id="2-730" speaker_id="28178" name="Miroslav Mikolášik" is_mep="True" mode="spoken">
      <p sl="sk">Pur essendo le undici e mezzo di sera siamo ancora qui a parlare di un argomento interessante e importante, perché le regioni montane rimangono in una situazione di arretratezza e non destano sufficiente attenzione, nonostante le chiare potenzialità delle risorse naturali e dell’eccezionale flora e fauna di cui dispongono.</p>
      <p sl="sk">Queste regioni richiedono misure specifiche e strategie di sviluppo adeguate per ovviare agli svantaggi permanenti e sfruttare il proprio potenziale naturale, mentre il completamento delle infrastrutture stradali e ferroviarie è per loro una questione di sopravvivenza e ricchezza. Per questo sono pienamente a favore dell’istituzione di uno speciale quadro europeo integrato per risolvere i problemi delle regioni montane, nel rispetto del principio di coesione territoriale, che rientra tra i principali obiettivi dell’Unione europea. Sottolineo però la necessità di integrare il quadro politico con una dimensione giuridica concreta legata alla concessione …</p>
      <a text="(Il Presidente interrompe l’oratore)"/>
    </intervention>
    <intervention id="2-731" speaker_id="28299" name="Bogusław Sonik" is_mep="True" mode="spoken">
      <p sl="pl">Competitività e ricchezza dipendono dalla capacità dei cittadini di una zona e delle sue imprese di sfruttare al meglio le risorse. La politica comunitaria deve stimolare simili attività, ponendo l’accento sulla riduzione degli squilibri nei livelli di sviluppo tra regioni con particolari condizioni naturali e geografiche. Sostenere lo sviluppo armonico serve a rafforzare la coesione economica, sociale e territoriale dell’Unione.</p>
      <p sl="pl">Gli sforzi devono concentrarsi sullo sviluppo dei punti di forza e sulla ricerca di possibili settori in cui le regioni montane e insulari hanno un vantaggio competitivo. Si tratta di promuovere contemporaneamente la stabilità ecologica, l’efficienza economica e la coesione sociale per garantire a tutti opportunità di sviluppo in queste regioni difficili. Con l’entrata in vigore del trattato di Lisbona l’Unione è costretta a cercare simili soluzioni.</p>
    </intervention>
    <intervention id="2-732" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, anch’io mi unisco ai ringraziamenti e desidero ringraziare gli onorevoli deputati. Vi sono stati 47 interventi – li ho contati – che testimoniano la vitalità del Parlamento e l’importanza di questo tema. Sono particolarmente lieto del fatto che solo uno dei 47 interventi è stato negativo, interrogandosi sulla reale necessità della politica di coesione. Ciò dovrebbe rassicurarci del fatto che si tratta di una politica molto importante, in grado di arrivare ai cittadini europei e di dare visibilità all’Europa anche, e soprattutto, nelle regioni oggetto delle discussioni e del dibattito odierno. Poiché non è ancora stato detto, vorrei ricordare che in questo nuovo periodo abbiamo la possibilità di usare un sistema di cofinanziamento modulato per garantire equilibrio tra le regioni. Riguardo a quanto affermato dall’onorevole Zeller e da altri deputati, abbiamo dato l’opportunità di rispondere a livello locale e nel totale rispetto del principio di sussidiarietà alle specifiche esigenze secondo le conoscenze dei responsabili. Disponiamo inoltre di un’intera gamma di opzioni per le sovvenzioni statali, ad esempio per la politica di concorrenza, e dovremmo sfruttare queste opportunità nell’interesse delle persone.</p>
      <p sl="de">Molti interventi hanno riguardato il problema degli indicatori, aspetto che incontriamo di frequente nel dibattito sulla politica regionale. Concordo con l’onorevole Deutsch e chi ritiene che si debba continuare a usare il prodotto interno lordo come indicatore principale. Capisco però perfettamente la necessità e il desiderio di usare anche altri indicatori. Vi sono già diversi progetti, ad esempio, nel quadro di ESPON. Uno di questi è il progetto Euroislands volto a individuare ulteriori indicatori che, principalmente e nello specifico, dovrebbero aiutarci a mettere a punto politiche migliori per queste regioni insieme ai responsabili. Essi non possono e non devono essere usati allo scopo precipuo di sviluppare nuovi indicatori finanziari, ma devono consentirci di adattare le politiche alle esigenze dei cittadini con maggiore attenzione e precisione.</p>
      <p sl="de">Desidero ringraziare soprattutto chi ha parlato delle potenzialità latenti delle regioni e di cosa si può ancora fare in settori quali ricerca e sviluppo. Alcune nostre regioni si trovano in posti straordinari dove si svolgono attività di ricerca molto specifiche. Pensando ad esempio alle Canarie e ai loro osservatori, le ricerche qui effettuate non potrebbero essere svolte altrove, perché nessun altro posto ha le stesse condizioni geografiche, topografiche e climatiche. Questi fattori devono essere meglio sfruttati, compreso il settore delle energie rinnovabili. Anch’io mi unisco a chi ha citato nello specifico l’accesso a Internet. In effetti si tratta di un elemento a cui rivolgere particolare attenzione in futuro, perché si deve riconoscere che ha ancora un enorme potenziale da sfruttare.</p>
      <p sl="de">Ancora una volta vi ringrazio di avere contribuito alla discussione. Alla politica regionale spetta un compito molto importante, non solo per colmare il divario tra regioni ma anche per soddisfare le esigenze delle otto persone su dieci che sappiamo vogliono avere prospettive di lavoro nella regione in cui sono nate e, in generale, avere la possibilità di invecchiarvi. Per questo dovremmo e dobbiamo portare avanti una politica che tenga specificamente conto di queste necessità, ed è quanto stiamo facendo. La nostra politica si basa sulle persone e sui loro bisogni, che speriamo di soddisfare in questo modo. È un compito che non ha mai fine, che richiede sempre nuovi slanci. In questo senso la discussione odierna e soprattutto questa relazione hanno dato un contributo significativo alla nostra base decisionale. Posso solo garantirvi che per noi della Commissione non è solo un dovere e responsabilità lavorare alacremente su queste questioni, ma anche un piacere.</p>
      <a text="(Applausi)"/>
    </intervention>
    <intervention id="2-734" speaker_id="4482" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, mercoledì 22 settembre, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-735" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Questa risoluzione, che domani sarà messa al voto in Parlamento, permette di sensibilizzare gli attori istituzionali sulle difficoltà che devono affrontare queste regioni, e me ne rallegro. Insisterò su tre punti importanti del documento, che sono al centro delle mie preoccupazioni e che da sole giustificano la mia firma. Venendo da una regione montana, i Pirenei, sono sensibile ai problemi che incontrano questi tipi di territori. Le montagne, a causa dei loro limiti geografici e demografici, richiedono “programmi di sviluppo regionale specifici”, e spero che la politica di coesione dopo il 2013 ne terrà conto. La difesa e la promozione dei gruppi europei di cooperazione territoriale (GECT) è al cuore della mia battaglia politica. Spero che il successo del GECT nella mia regione, quello riguardante l’ospedale di Puigcerdá, possa servire da stimolo ad altri progetti analoghi in Europa. Infine, la rinuncia al criterio dei chilometri per le isole è una proposta importante, richiesta da molti attori locali. In effetti alcune isole non possono ancora usufruire di programmi transfrontalieri a causa della loro distanza, soffrendo quindi di una forma di isolamento ancor più evidente a cui dobbiamo trovare rimedio.</p>
    </intervention>
    <intervention id="2-736" speaker_id="96671" name="Edward Scicluna" is_mep="True" mode="written">
      <p sl="en">Sono felice di vedere Parlamento e Commissione discutere la questione delle regioni montane e insulari. Essendo un deputato maltese che rappresenta due isole, Malta e Gozo, ognuna con meno di 500 000 abitanti, si tratta di una questione che mi sta inevitabilmente a cuore. Indubbiamente le isole e le piccole regioni meritano un trattamento che tenga conto delle specifiche esigenze da parte dell’Unione europea. Ad esempio, vi sono forti disparità economiche tra l’isola di Gozo e il resto di Malta: l’istituto nazionale di statistica maltese rivela che il PIL pro capite di Gozo è inferiore del 75 per cento a quello di Malta. In questi casi, la Commissione dovrebbe garantire a Gozo un trattamento e un’ammissibilità speciale alla politica regionale comunitaria, oltre ai fondi che non si sono ancora visti. Ovviamente le regioni montane, insulari e scarsamente popolate dell’Unione europea hanno aspetti in comune che le rendono diverse dalle altre regioni. Normalmente soffrono della mancanza di trasporti, il che genera una carenza di opportunità lavorative e di accessibilità. A livello statistico hanno anche maggiori probabilità di essere più povere rispetto agli altri territori dello Stato membro cui appartengono. Non possiamo permetterci di ignorarle.</p>
    </intervention>
  </section>
  <section id="creitem24" title="15. Inclusione delle attività di trasporto aereo nel sistema comunitario di scambio delle quote di emissione dei gas a effetto serra (discussione)">
    <intervention id="2-738" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’interrogazione orale alla Commissione presentata dagli onorevoli Liese e Grosch, a nome del gruppo PPE, dagli onorevoli El Khadraoui, Van Brempt e Groote, a nome del gruppo S&amp;D, dagli onorevoli Davies e Krahmer, a nome del gruppo ALDE, dall’onorevole Callanan, a nome del gruppo ECR e dall’onorevole Hassi, a nome del gruppo Verts/ALE, relativa alle attività di trasporto aereo nel sistema comunitario di scambio delle quote di emissione dei gas a effetto serra (O-0127/2010 - B7-0463/2010).</p>
    </intervention>
    <intervention id="2-739" speaker_id="1927" name="Peter Liese" is_mep="True" mode="spoken">
      <p sl="de">autore. – Signora Presidente, signor Commissario, onorevoli colleghi, nel 2008, in seguito a intensi negoziati, abbiamo deciso di includere il trasporto aereo nel sistema di scambio delle quote di emissione. All’epoca io ero il relatore e sono oggi qui presenti anche alcuni dei relatori ombra. Non l’abbiamo fatto per irritare l’industria aeronautica o i paesi terzi; l’abbiamo fatto perché vi è un problema serio. Si è registrato un drammatico aumento dei gas a effetto serra e le emissioni prodotte dal trasporto aereo sono raddoppiate dal 1990. Nel 1997, la comunità mondiale ha affidato all’ICAO il compito di ridurre le emissioni di gas a effetto serra nell’ambito del protocollo di Kyoto. Mi rincresce dire che l’ICAO sinora non ha ottenuto alcun risultato concreto.</p>
      <p sl="de">Quando abbiamo preparato la normativa, abbiamo ritenuto importante includere tutte le compagnie aeree che decollano o atterrano negli aeroporti europei. Non bisogna fare differenza tra compagnie aeree europee, statunitensi o cinesi: è necessario includerle tutte. È importante sia per il clima, sia, ovviamente, per una concorrenza leale. Tutto questo è stato approvato in codecisione e il Parlamento ha accettato numerosi compromessi rispetto alle sue proposte originarie. Dobbiamo farlo capire ai paesi terzi. Non è possibile né semplice cambiare questi compromessi perché sono stati concordati nell’ambito della procedura di codecisione.</p>
      <p sl="de">Ovviamente già all’epoca i paesi terzi opposero una certa resistenza, la quale ora si sta articolando in vista dell’assemblea generale dell’ICAO che si aprirà la prossima settimana. Ritengo che, dal punto di vista giuridico, noi siamo al sicuro; in qualità di relatore, sono stato sempre molto attento affinché fosse garantita la correttezza della base giuridica. Come sempre, d’altronde, anche questo è un problema politico e abbiamo quindi bisogno del sostegno politico per i nostri negoziatori presso l’ICAO, sia per il Commissario Kallas, sia per la Presidenza belga.</p>
      <p sl="de">Penso che la posizione degli Stati Uniti sia particolarmente precaria. La scorsa settimana ho incontrato il negoziatore statunitense e le ho chiesto se fosse al corrente del fatto che anche la legislazione sul clima, approvata dalla Camera dei rappresentanti del Congresso e sostenuta continuamente dal Presidente Obama, subirà ripercussioni se gli USA convinceranno l’ICAO ad approvare un sistema basato sul riconoscimento reciproco, il quale renderebbe illegale il progetto di legge Waxman-Markey. Gli americani non hanno saputo rispondere su questo punto e questo potrebbe quindi essere un modo per fermarli. Il Presidente Obama non deve proteggere il clima solo a parole, ma deve fare qualcosa di concreto.</p>
    </intervention>
    <intervention id="2-740" speaker_id="34728" name="Matthias Groote" is_mep="True" mode="spoken">
      <p sl="de">autore. – Signora Presidente, signor Commissario, ci siamo riuniti qui oggi a quest’ora tarda, poco prima della mezzanotte, per discutere dei mutamenti climatici. Si tratta di un argomento che ultimamente è passato un po’ in secondo piano. Abbiamo avuto una crisi finanziaria ed economica – in realtà ci siamo ancora dentro – ma si tratta tuttavia di una tematica importante. È anche per questo motivo che i miei onorevoli colleghi hanno domandato quale linea intende adottare la Commissione ai prossimi negoziati ICAO.</p>
      <p sl="de">Come ha appena delineato l’onorevole Liese, il Parlamento cerca da tempo di raggiungere un compromesso sull’inclusione del trasporto aereo nel sistema di scambio delle quote di emissione. Abbiamo condotto delicati negoziati con il Consiglio e ritengo che questo punto debba risultare chiaro anche al resto del mondo, ovvero a livello internazionale. Per quanto riguarda l’ICAO, e per quanto concerne la riduzione delle emissioni di CO2 prodotte dal trasporto aereo, ho la sensazione che finora abbiamo dedicato molto tempo a questo punto, ma con minimi risultati. Dobbiamo difendere la nostra proposta sulla scena internazionale proprio come l’abbiamo difesa qui in Parlamento, dove è stata adottata a larga maggioranza.</p>
      <p sl="de">Il sistema europeo entrerà in vigore nel 2012 e noi vi abbiamo incluso i paesi terzi. Questo significa che, se un aeromobile decolla da Washington e atterra nell’Unione europea, rientrerà nel sistema europeo di scambio delle quote di emissione.</p>
      <p sl="de">Il mutamento climatico è un problema mondiale e va quindi affrontato a livello mondiale. Per farlo in modo serio, occorre progettare nuovi strumenti fiscali. Abbiamo imposto dazi sui veicoli di piccole dimensioni, come auto e camion, ma purtroppo non siamo in grado di formulare aliquote di imposta uniformi in Europa. Non mi illudo che vi siano possibilità di introdurre una tassa internazionale sulla CO2 ; al contrario, la seconda migliore soluzione è lo scambio delle quote di emissione, meglio se su scala mondiale, con normative che riguardino i paesi terzi. Tali normative devono essere difese con i denti e con le unghie dalla Commissione europea e dal Consiglio, che purtroppo non è presente qui a quest’ora della notte.</p>
      <p sl="de">Gli USA sono un attore di levatura internazionale. L’amministrazione Obama all’inizio ha puntato in alto per quanto riguardava la propria legislazione in materia di clima, ma finora a questi progetti non hanno fatto seguito i fatti. Ora la palla è nel campo statunitense per quanto concerne l’avvio della legislazione sul clima, la sua armonizzazione e la sua messa a punto a livello internazionale. Questo è un aspetto di fondamentale importanza.</p>
      <p sl="de">La conferenza ONU sul clima di Copenhagen è stata un fiasco, come tutti ben sappiamo. Non è stata certo coronata dal successo. Temo che anche l’ICAO e l’Appendice 16 dell’accordo ICAO che disciplina i provvedimenti ambientali, finiranno per rivelarsi fallimentari. La domanda che quindi rivolgo alla Commissione è la seguente: se questa volta non si raggiungerà un accordo in merito all’inclusione del trasporto aereo nello scambio delle quote di emissione, la Commissione è effettivamente disposta a negoziare in sede di ICAO? Esiste un piano B? Come reagiranno la Commissione europea e il Consiglio in quel caso?</p>
    </intervention>
    <intervention id="2-741" speaker_id="28247" name="Holger Krahmer" is_mep="True" mode="spoken">
      <p sl="de">autore. – Signora Presidente, mi dispiace ammettere che stiamo discutendo di una strategia fallimentare. Già quando abbiamo adottato la direttiva, si sentivano voci che chiedevano se si fosse riflettuto a sufficienza prima di includere i paesi terzi nello scambio delle quote di emissione senza consultarli. Anche oggi, stiamo ignorando la situazione internazionale. Immaginiamo che sia necessario soltanto stringere i denti e poi tutto si sistemerà a Copenhagen, nelle successive conferenze e all’ICAO. Ma le cose non sono così semplici. Abbiamo una direttiva UE da attuare e vorrei che la Commissione ci spiegasse come intende farlo. Ho quattro domande specifiche al riguardo e attendo con impazienza le risposte.</p>
      <p sl="de">In primo luogo, quali passi intende compiere la Commissione nel caso in cui paesi terzi o le compagnie aeree dei paesi terzi si rifiutino di partecipare al sistema di scambio delle quote di emissione dell’Unione? Secondo: quali misure prevede per includere le compagnie aeree nello scambio di emissioni? Terzo: è vero che la Commissione sta indagando o progettando il ritiro dei diritti di volo nell’UE alle compagnie aeree o ai paesi terzi che si rifiutano di partecipare al sistema europeo di scambio delle quote di emissione? Quarto: qualora si impongano tali divieti di volo, secondo la Commissione, quale sarà la reazione dei paesi terzi interessati?</p>
      <p sl="de">Posso ricordarvi che attualmente sono al vaglio della Corte di giustizia dell’Unione europea azioni legali di paesi terzi che si rifiutano di essere inclusi nel sistema europeo di scambio delle quote di emissione. È giunto il momento di esaminare attentamente il giorno del giudizio che arriverà nel 2012. Vorrei sapere cosa accadrà allora. In che modo agiremo?</p>
      <p sl="de">Discutere ora di quale posizione adotteremo all’ICAO non è tra le mie priorità. In fin dei conti, l’ICAO non è nient’altro che un’assemblea dei governi del mondo che agiscono a partire dalle stesse ampie divergenze di interessi che vi erano a Copenhagen e che, sospetto, caratterizzeranno anche Cancún.</p>
      <p sl="de">La domanda che infine pongo alla Commissione è la seguente: come intende uscire da questo dilemma? Stiamo cercando di attuare una legge che già esiste, ma che, in realtà, è impossibile attuare.</p>
    </intervention>
    <intervention id="2-742" speaker_id="28321" name="Satu Hassi" is_mep="True" mode="spoken">
      <p sl="fi">autore. – Signora Presidente, onorevoli colleghi, le emissioni del traffico aereo sono aumentate più rapidamente che in qualunque altro settore economico. L'onorevole Liese ha già ricordato che sono raddoppiate nell’arco di 20 anni. Se la società nel suo complesso tagliasse come si deve le emissioni di gas a effetto serra, ma le emissioni del trasporto aereo continuassero a crescere al ritmo attuale, nel giro di 20 o 30 anni il traffico aereo produrrebbe l’intera quota di emissioni consentita all’Europa. Non vi sarebbe più alcuno spazio per nessuna altra attività.</p>
      <p sl="fi">A Kyoto, l’ICAO aveva il compito di creare un sistema internazionale per limitare le emissioni generate dai voli. Tuttavia non l’ha fatto; ha al contrario ritenuto che il traffico aereo avesse il diritto di viaggiare gratis. È proprio per questo che l’Unione europea ha deliberato il proprio programma di scambio delle quote di emissione del trasporto aereo. Il nostro vero obiettivo è creare un sistema su scala mondiale, ma lo schema europeo di scambio delle quote di emissione per il trasporto aereo, anche da solo, avrà un impatto a livello globale. I voli che partono o arrivano in Europa rappresentano una quota importante delle emissioni legate ai voli a livello mondiale.</p>
      <p sl="fi">Non dobbiamo cedere alle pressioni degli Stati Uniti d’America. Al contrario, dobbiamo condannarle senza mezzi termini. La maggior parte di noi prova indubbiamente una profonda simpatia per il Presidente Obama e possiamo comprendere le sue difficoltà nel far approvare dal Congresso la propria legislazione sul clima, ma non possiamo accettare che l’amministrazione statunitense tenti di bloccare l’azione dell’Unione europea contro i mutamenti climatici. Non possiamo assolutamente lasciare agli Stati Uniti il diritto di veto sui nostri provvedimenti di limitazione delle emissioni prodotte dai voli.</p>
      <p sl="fi">L’unico mandato che la Commissione e la Presidenza hanno è di ottemperare alla direttiva che abbiamo concordato assieme. Un problema simile riguarda le emissioni dei trasporti marittimi internazionali e vorrei ricordare alla Commissione quanto abbiamo concordato con riferimento alla nostra legislazione sul clima.</p>
    </intervention>
    <intervention id="2-743" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signora Presidente, desidero esprimere i miei ringraziamenti, anche a nome della mia collega, il Commissario Hedegaard, la quale ha già descritto in termini molto chiari la nostra posizione in materia, con riferimento all’interrogazione in oggetto, che è molto pertinente. Purtroppo il Commissario Hedegaard non può essere qui tra noi oggi perché al momento si trova a New York per impegni che rientrano nel quadro dei negoziati sul clima in corso.</p>
      <p sl="de">Come sapete, l’assemblea ICAO si terrà dal 28 settembre all’8 ottobre e vedrà la tutela del clima in cima alla propria agenda. Il consiglio dell’ICAO si è riunito la scorsa settimana per stilare una risoluzione sul trasporto aereo e sulla protezione del clima, ma mi rincresce dire che non è riuscito in questa impresa.</p>
      <p sl="de">L’impegno unilaterale, che l’Unione europea ha è assunto volontariamente, di ridurre del 20 per cento le emissioni di CO2 rispetto ai livelli del 1990 comprende anche le emissioni del trasporto aereo. Queste ultime finora non sono state incluse in nessun altro obiettivo internazionale di riduzione ed è proprio questo che intendiamo cambiare. Le emissioni del settore aereo sono quasi raddoppiate dal 1990 a oggi e, con tutta probabilità, continueranno a crescere. L’ipotesi attuale è che i livelli del 2020 siano ancora una volta superiori del 70 per cento rispetto a quelli del 2005; entro il 2050, si prevede un aumento tra il 400 e il 500 per cento rispetto al 2005.</p>
      <p sl="de">L’attenzione si è concentrata sulle misure adottate dall’Unione europea per contrastare gli effetti del trasporto aereo sul clima da quando il Parlamento europeo e il Consiglio hanno deciso, nel 2008, di integrare le emissioni aeronautiche nel sistema europeo di scambio delle quote di emissione, che entrerà in vigore a partire dal 2012 e che interesserà tutti i voli in arrivo e in partenza dall’Unione. Le compagnie aeree di tutto il mondo hanno già iniziato a prepararsi a questo scenario. Tutte devono contribuire alla protezione del clima nel quadro del sistema di scambio europeo delle quote di emissione, a meno che i loro paesi non introducano sistemi simili di riduzione delle emissioni prodotte dal trasporto aereo internazionale.</p>
      <p sl="de">La posizione dell’Unione europea ai prossimi negoziati ICAO è stata confermata dal Consiglio a inizio settembre ed è la seguente: l’ICAO dovrà adottare un obiettivo di riduzione dei gas a effetto serra per il trasporto aereo internazionale pari al 10 per cento rispetto ai livelli del 2005 entro il 2020 e dovrà inoltre creare un quadro comune di sostegno alle misure di riduzione delle emissioni del trasporto aereo nell’ambito del mercato. L’Unione europea è disposta a esentare dall’ETS (il sistema di scambio delle quote di emissione) i voli provenienti dai paesi terzi su base bilaterale, se i paesi in questione adotteranno misure di protezione del clima paragonabili a quelle europee nel settore del trasporto aereo.</p>
      <p sl="de">Come sapete, la nostra posizione sulla questione delle emissioni del trasporto aereo non coincide con quella degli USA e di altri membri dell’ICAO. La richiesta degli USA di un accordo reciproco, in altre parole del reciproco riconoscimento delle misure di protezione del clima, mira proprio a impedire l’attuazione delle misure europee. Ciononostante, non possiamo permettere che la legislazione europea sia compromessa dai nostri partner, soprattutto poiché siamo convinti che questo provvedimento, che riguarderà un terzo delle emissioni aeronautiche in tutto il mondo, apporti un fondamentale contributo alla lotta contro i mutamenti climatici. Non possiamo accettare che chi è più audace nella lotta ai mutamenti climatici debba chiedere il permesso ai più pavidi. Non esiste alcun veto sulla legislazione in materia di protezione del clima di altri Stati.</p>
      <p sl="de">Al contempo però, non possiamo nemmeno permettere che i provvedimenti volti a proteggere davvero il clima rappresentino uno svantaggio competitivo. Se dovessimo applicare le regole dell’Unione europea soltanto ai vettori aerei europei, si determinerebbe una discriminazione fondata sulla nazionalità che danneggerebbe anche la lotta ai mutamenti climatici e sarebbe inutile dal punto di vista economico.</p>
      <p sl="de">L’accordo reciproco è soltanto un modo per celare l’assenza di provvedimenti volti a lottare contro le emissioni del trasporto aereo e i mutamenti climatici. L’Unione europea deve difendere e mantenere le proprie posizioni e nei prossimi negoziati lo farà. Non possiamo accettare alcun risultato in contrasto con la legislazione dell’Unione europea adottata dal Consiglio e dal Parlamento. Al contrario, se intendiamo ridurre le emissioni del trasporto aereo sul lungo periodo, dovremo definire un percorso comune da seguire in futuro e un obiettivo di riduzione mondiale.</p>
    </intervention>
    <intervention id="2-744" speaker_id="25718" name="Saïd El Khadraoui" is_mep="True" mode="spoken">
      <p sl="nl">a nome del gruppo S&amp;D. – Signora Presidente, signor Commissario, in primo luogo desidero ringraziarvi per la vostra risposta chiara e per le opinioni espresse con grande trasparenza. In veste di parlamentari dobbiamo mandare un messaggio deciso nel quale manifestiamo il nostro sostegno alla Commissione.</p>
      <p sl="nl">Noi possiamo pensare che la direttiva si sia spinta troppo oltre o che non sia stata sufficientemente incisiva, che sia arrivata con troppo ritardo o con troppo anticipo, ma la maggioranza di quest’Aula ha adottato, insieme al Consiglio e alla Commissione, un provvedimento che ora è norma di legge e che va quindi attuato. In veste di Commissari, voi avete il compito di monitorare che la legislazione venga attuata senza ambiguità. Questa legislazione non lascia nulla a desiderare quanto a chiarezza; contiene numerosi riferimenti dettagliati e lo ripeto ancora una volta: dal 1° gennaio 2012, tutti i voli in partenza o in arrivo da un aeroporto situato nel territorio di uno Stato membro rientreranno nell’ambito di questa direttiva. Saranno quindi compresi anche i voli che originano da paesi terzi, sia in andata che in ritorno.</p>
      <p sl="nl">È importante sottolineare questo ultimo punto perché alcune compagnie sollevano dubbi in merito. Non possiamo permettere che ai paesi terzi si chieda di pagare solo per metà dei loro voli, cioè o quelli in partenza o quelli di ritorno. Una simile situazione sarebbe una distorsione della concorrenza tra le compagnie aeree europee da un lato, e le altre compagnie aeree dall’altro. Chiaramente questa non può essere l’interpretazione corretta.</p>
      <p sl="nl">Ai paesi terzi che hanno da ridire su questa legislazione è necessario ripetere che i loro vettori aerei potrebbero sfuggire alle disposizioni della direttiva se mettessero in atto proprie misure locali per tagliare le emissioni di CO2 in questo settore dei trasporti. In altre parole, non è nostra intenzione assicurarci potenziali profitti: al contrario! Se tutti imitassero le nostre iniziative, questi provvedimenti genererebbero meno introiti, ma noi conseguiremmo di certo i nostri obiettivi ambientali ed è questa l’essenza del nostro atto normativo.</p>
      <p sl="nl">Di conseguenza, i nostri amici americani e altri che cercano di impedire l’inevitabile mediante misure legali o con ogni tipo di maneggi in seno all’ICAO (Organizzazione internazionale dell’aviazione civile) farebbero meglio a formulare proposte costruttive, per giungere a un accordo a livello mondiale che, da un lato, condurrebbe a parità di condizioni concorrenziali per tutti, un risultato che tutti noi auspichiamo, e dall’altro migliorerebbe la sostenibilità del trasporto aereo.</p>
      <p sl="nl">Vorrei infine aggiungere che, nel secondo accordo in materia di trasporto aereo tra l’Unione europea e gli Stati Uniti, che è stato finalizzato la scorsa primavera e che attualmente è in fase di approvazione, gli USA hanno riconosciuto implicitamente che dovrebbe essere possibile creare strumenti per le emissioni fondati sul mercato. In particolare, l’articolo 15 di questo accordo dichiara che la commissione mista può rivolgere raccomandazioni per l’eliminazione di qualsiasi potenziale sovrapposizione o incoerenza, evitando la duplicazione di misure e di costi.</p>
      <p sl="nl">Non vi è dunque alcun dubbio che l’accordo negoziato dai due blocchi aeronautici aprirà la strada al reciproco riconoscimento di questo tipo di programma di scambio delle quote di emissione. Vorrei invitarvi ancora una volta a non allontanarvi dalle vostre posizioni, a comunicare con chiarezza e a spiegare che non è possibile tornare indietro.</p>
    </intervention>
    <intervention id="2-745" speaker_id="28238" name="Michael Cramer" is_mep="True" mode="spoken">
      <p sl="de">a nome del gruppo Verts/ALE. – Signor Commissario, grazie per la sua chiarezza. Spero che riuscirete a far approvare tutto questo ai negoziati. Dopo tutto, uno dei motivi per cui Copenhagen è stato un tale fiasco e un tale disastro era che l’Unione europea non aveva obiettivi. Era come giocare a shanghai : chiunque avesse mosso per primo avrebbe perso. È proprio quello che è accaduto e occorre cambiare questo stato di cose. La posizione dell’Unione europea deve quindi essere sufficientemente chiara.</p>
      <p sl="de">Ricapitolando: il sistema di scambio delle quote di emissione è stato introdotto e accettato dalla maggior parte delle compagnie aeree per evitare un’imposta sul cherosene. Sappiamo anche che i contribuenti europei versano alle compagnie aeree 30 miliardi di euro all’anno in esoneri dall’IVA e dall’imposta sul cherosene. Questo significa che, se le compagnie aeree e gli altri paesi non intendono partecipare allo scambio delle quote di emissione, saremo costretti a introdurre un’imposta sul cherosene. Questa soluzione sarebbe molto più costosa, lo preciso soltanto affinché sappiate come stanno veramente le cose.</p>
      <p sl="de">Sappiamo che il trasporto aereo è molto pericoloso e che le emissioni in aria sono tre o quattro volte più nocive di quelle al suolo. Ciononostante, esso è sostenuto con veemenza dai contribuenti europei. Non esistono tasse di accesso allo spazio aereo, ad eccezione della Siberia. Perché no? Le ferrovie devono pagare tasse di accesso ai binari. Prezzi dei biglietti, diritti di indennizzo dei passeggeri: in treno, recuperi il tuo denaro, o una sua parte, dopo appena un’ora, per i voli è necessario aspettare tre ore. Inoltre, non abbiamo dimenticato che nello scambio delle emissioni, l’85 per cento delle quote di emissione sono cedute alle compagnie aeree a titolo gratuito. Le ferrovie invece non ricevono nulla gratis: devono acquistare ogni singola quota di emissione. È necessario cambiare queste condizioni di disparità, altrimenti potremo dimenticarci i nostri obiettivi in materia di clima. E questo non lo desidera nessuno.</p>
    </intervention>
    <intervention id="2-746" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">L’economia mondiale è sempre più dipendente dal trasporto aereo. Le statistiche prodotte dall’Agenzia europea per l’ambiente indicano che nel 2005 il 20 per cento delle emissioni totali di anidride carbonica sono state generate dal trasporto aereo.</p>
      <p sl="ro">La ricerca di nuovi motori e di nuovi carburanti sarà ovviamente in grado di ridurre questo tipo di emissioni. Secondo un recente studio, il livello di efficienza energetica di un motore di un aeromobile A380 è pari a 3 litri di carburante ogni 100 km/passeggero, il che lo rende perfetto per un confronto con il livello di efficienza di una moderna automobile diesel.</p>
      <p sl="ro">Per aprire il mercato dei servizi di trasporto aereo, l’Unione europea negozia accordi quadro con i paesi terzi su alcuni aspetti dei servizi aerei stessi. Ne è un esempio l’accordo firmato ultimamente da Unione europea e Canada. Ritengo che questi accordi debbano contenere disposizioni esplicite in materia di riduzione dell’impatto ambientale del trasporto aereo.</p>
      <p sl="ro">L’articolo 25bis, paragrafo 1 della direttiva 2008/101/CE prevede che, qualora un paese terzo adotti provvedimenti finalizzati a ridurre l’impatto, in termini di cambiamenti climatici, dei voli in partenza dal proprio territorio e diretti verso la Comunità, la Commissione valuterà le opzioni disponibili al fine di garantire un’interazione ottimale tra il sistema comunitario e i provvedimenti adottati da tale paese Chiedo alla Commissione di fornirci esempi di questa interazione ottimale.</p>
      <p sl="ro">Analogamente, l’articolo 25bis, paragrafo 2 della direttiva 2008/101/CE indica che la Comunità e i suoi Stati membri proseguiranno la ricerca di un accordo su misure globali per la riduzione delle emissioni di gas a effetto serra provenienti dal trasporto aereo. Alla luce di qualsiasi accordo in tal senso, la Commissione valuterò se sia necessario modificare la direttiva. Signor Commissario, la Commissione sta prendendo in considerazione queste modifiche?</p>
    </intervention>
    <intervention id="2-747" speaker_id="102931" name="Keith Taylor" is_mep="True" mode="spoken">
      <p sl="en">Signora Presidente, vorrei esprimere il mio sostegno per questa interrogazione orale, poiché ritengo assolutamente inaccettabile che Stati Uniti, Canada e Messico cerchino di impugnare l’inclusione del trasporto aereo nel sistema di scambio delle quote di emissione dell’Unione europea. In ogni caso, molti pensano che le condizioni per il trasporto aereo del 2012 siano modeste rispetto ai risultati che avremmo dovuto e potuto raggiungere.</p>
      <p sl="en">Per esempio, questo settore potrà ancora accedere ai crediti di carbonio di altri comparti e il limite massimo sulle emissioni del trasporto aereo non è assolutamente impegnativo quanto quello richiesto ad altri settori. Includere il trasporto aereo è un passo nella direzione giusta e pone fine al vuoto legislativo di cui ha goduto per troppo tempo, dato che oggi rappresenta la fonte di emissioni di carbonio in più rapida crescita rispetto a qualsiasi altra. Di sicuro il principio “chi inquina paga” non è mai stato più meritato che in questo caso.</p>
      <p sl="en">Per concludere, vorrei dire che non dobbiamo permettere che le decisioni ormai consolidate dell’Unione europea siano messe a repentaglio da paesi terzi. Invito la Commissione e il Consiglio a dichiarare fermamente, nel corso del prossimo incontro ICAO, che intendono ottemperare appieno alla legislazione europea, correttamente adottata.</p>
    </intervention>
    <intervention id="2-748" speaker_id="96680" name="Zigmantas Balčytis" is_mep="True" mode="spoken">
      <p sl="lt">L’Unione europea è impegnata a trasformare la sua economia per utilizzare l’energia in modo efficiente e per ridurre le quantità di emissioni di gas a effetto serra. L’inclusione del settore del trasporto aereo nella disciplina UE per lo scambio di quote di emissione dei gas a effetto serra è un importante passo avanti verso la riduzione dell’impatto negativo degli aeromobili sul mutamento climatico. È soprattutto fondamentale che questa direttiva sia applicata non soltanto alle compagnie aeree dell’Unione europea, ma anche a quelle registrate in paesi terzi che operano voli su aeroporti dell’Unione. In tal modo si agevolerà la prevenzione delle distorsioni alla concorrenza e il miglioramento dell’ecoefficienza. I fondamentali impegni dell’Unione europea come la lotta al cambiamento climatico richiedono senza dubbio l’azione coordinata di tutta l’Unione europea. L’accordo con le compagnie aeree dei paesi terzi deve promuovere un’interazione ottimale tra il sistema dell’Unione europea e le misure applicate da quei paesi per garantire una concorrenza equa e la riduzione dell’inquinamento. Sarebbe quindi utile che la Commissione non solo svolga un ruolo di coordinamento, ma garantisca anche la conformità delle misure attuate dai paesi terzi con i requisiti della direttiva.</p>
    </intervention>
    <intervention id="2-749" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, quanto ho udito questa sera in quest’Aula è sorprendente e piuttosto deprimente: l’aumento delle emissioni del trasporto aereo negli ultimi anni e la probabilità che questo aumento prosegua, soprattutto alla luce dello sviluppo di paesi come Brasile, India, Cina, Russia, della crescita del ceto medio, che si traduce in un aumento dei viaggi e degli scambi e di tutto ciò che essi comportano, dell’effetto delle nostre politiche per la mobilità dei giovani, della libera circolazione dei lavoratori, dello sviluppo del turismo, di una popolazione più vecchia che viaggia più spesso, ecc.</p>
      <p sl="en">La domanda che desidero porre nello specifico è la seguente: quali sono i nostri piani di riduzione delle emissioni a livello europeo tramite la ricerca e l’innovazione, come abbiamo fatto o stiamo cercando di fare con le auto elettriche, con gli edifici ad alta efficienza energetica e così via? Questi progetti sono la risposta al problema sul lungo periodo.</p>
    </intervention>
    <intervention id="2-750" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Includere il trasporto aereo nella disciplina di scambio delle emissioni dell’Unione europea costituisce un notevole passo in avanti nella lotta ai mutamenti climatici che, poiché si verificano a livello mondiale, richiedono una lotta a livello mondiale. L’applicazione della direttiva nella sua forma attuale a partire dal 2012 agevolerà questo compito.</p>
      <p sl="ro">La richiesta, rivolta da alcuni paesi terzi all’ICAO, di partecipare a questo sistema su base esclusivamente volontaria serve unicamente ad arrestare i progressi che si stanno compiendo in questo ambito. Esaudire questa richiesta non soltanto diminuirà la competitività delle compagnie aeree, ma intralcerà anche la lotta ai mutamenti climatici e impedirà all’Unione europea di raggiungere un accordo mondiale di settore volto a tagliare le emissioni di gas a effetto serra nel settore del trasporto aereo.</p>
      <p sl="ro">Invito la Commissione e la Consiglio a coinvolgere il Parlamento europeo nei negoziati con i paesi terzi affinché i loro vettori aerei siano inseriti obbligatoriamente nel programma di scambio delle emissioni. In tal modo si eviterà di rallentare i progressi compiuti verso la creazione del cielo unico europeo, il quale ridurrà il numero delle rotte aeree, agevolando ancora una volta la riduzione dei consumi di carburante.</p>
    </intervention>
    <intervention id="2-751" speaker_id="96654" name="Jaroslav Paška" is_mep="True" mode="spoken">
      <p sl="sk">Concordo sul fatto che le riduzioni delle emissioni devono proseguire e, dato che disponiamo di norme a questo scopo, cerchiamo di applicarle correttamente.</p>
      <p sl="sk">Se i nostri amici statunitensi non intendono accettare la nostra soluzione, saremo costretti ad avviare un dialogo paziente e realistico con loro e a cercare soluzioni creative che realizzeranno l’obiettivo desiderato. L’inclusione del trasporto aereo nel sistema di scambio delle quote di emissione non è in realtà un onere tanto enorme da risultare inconciliabile con il trasporto aereo e da impedirne lo sviluppo. Occorre comprendere che anche altre forme di trasporto devono fare i conti con le restrizioni derivanti dall’esigenza di ridurre le emissioni. Ci aspettiamo quindi che anche il trasporto aereo si assuma la sua parte di responsabilità nella riduzione delle emissioni.</p>
    </intervention>
    <intervention id="2-752" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signora Presidente, onorevoli parlamentari, la discussione ha dimostrato che il Parlamento sostiene l’Unione europea nell’adozione di una posizione chiara nel corso dei negoziati ICAO. Vi ringrazio, benché, a dire il vero, non mi sarei aspettato nulla di diverso. Riferirò del vostro sostegno, nonché dei vari aspetti sollevati nella discussione, al Commissario Hedegaard e al Commissario Kallas perché dopo tutto saranno i loro servizi a rappresentare la Commissione all’assemblea ICAO.</p>
      <p sl="de">Con riferimento alle questioni sollevate, le mie risposte più immediate e spontanee sono le seguenti. La Commissione applicherà ovviamente la legislazione UE adottata dal Parlamento e dal Consiglio. La normativa dell’Unione europea riguarda tutti gli operatori senza discriminazione alcuna in ragione della nazionalità e questo significa che anche gli operatori dei paesi terzi (e quindi anche gli USA) potranno richiedere quote di emissione a titolo gratuito. La direttiva adottata dal Parlamento e dal Consiglio prevede divieti di volo come ultima ratio , qualora gli operatori non rispettino la normativa. In tale eventualità, gli Stati membri potranno contare sul sostegno della Commissione. Siamo inoltre fiduciosi che la Corte di giustizia dell’Unione europea confermerà la nostra legislazione, dato che abbiamo indagato minuziosamente gli aspetti giuridici della direttiva.</p>
      <p sl="de">Permettetemi di concludere affermando chiaramente ancora una volta che la Commissione non accetterà alcun risultato che metta a repentaglio la normativa UE in materia di inclusione del trasporto aereo nel sistema europeo di scambio delle quote di emissione, approvato da quest’Aula nel 2008 con una schiacciante maggioranza di 640 voti. Questo è il nostro dovere, e noi agiremo in tale ottica.</p>
    </intervention>
    <intervention id="2-753" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-754" speaker_id="23816" name="András Gyürk" is_mep="True" mode="written">
      <p sl="hu">L’Organizzazione internazionale dell’aviazione civile ha prodotto una situazione conflittuale. L’ICAO si oppone con forza all’offerta dell’Unione europea di allargare le sue norme sullo scambio di quote di emissione ai voli delle compagnie aeree con sede extraeuropea. L’inclusione del trasporto aereo nel sistema ETS è un provvedimento corretto, a patto che non si ripercuota unicamente sui vettori dell’UE. L’Unione deve quindi essere coerente nell’attuazione del principio di neutralità geografica. Le normative ambientali che proteggono i cieli europei devono applicarsi anche ai voli dei paesi terzi. Se queste norme severe si applicassero unicamente alle compagnie europee, si creerebbe un vantaggio competitivo ingiustificato per le compagnie aeree dei paesi terzi. Tale svantaggio competitivo per l’Unione, non irrilevante, distruggerebbe migliaia di posti di lavoro nel settore del trasporto aereo. Non possiamo ignorare le conseguenze ambientali. Un regolamento unilaterale ci costringerebbe a continuare a fare affidamento sugli impegni volontari del settore, che sinora non hanno prodotto i risultati attesi. I tanto sbandierati impegni per il miglioramento dell’efficienza dei carburanti valgono ovviamente poco se, nel frattempo, il traffico aereo ha una crescita esponenziale. L’ICAO prevede che il consumo di carburante quadruplichi entro il 2050: una cifra eloquente. L’Unione europea deve compiere notevoli passi avanti per rendere le direttive ETS vincolanti per tutti i voli che solcano i cieli europei. In caso contrario, l’Unione europea perderà l’occasione per dare l’esempio e incoraggiare altre zone del mondo ad adottare severe misure di protezione del clima per il settore aereo.</p>
    </intervention>
  </section>
  <section id="creitem25" title="16. Uso dei marchi comunitari nel mercato interno (discussione)">
    <intervention id="2-756" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’uso dei marchi comunitari nel mercato interno.</p>
    </intervention>
    <intervention id="2-757" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, onorevoli deputati, nel commercio moderno, i marchi rivestono un’importanza reale: permettono di identificare l’origine di prodotti e servizi, garantiscono un livello di qualità costante e veicolano l’immagine dell’azienda. L’accesso al marchio comunitario è una questione importante per lo sviluppo delle nostre aziende e per la lotta alla contraffazione.</p>
      <p sl="fr">Avete espresso timori circa le decisioni di alcuni uffici nazionali dei marchi, tese a limitare l’utilizzo del marchio comunitario introducendo un requisito secondo cui l’uso di tale marchio in un solo Stato membro non costituirebbe un uso effettivo. Vorrei ringraziare gli onorevoli deputati che hanno richiamato l’attenzione della Commissione sulla questione, che stiamo seguendo molto attentamente.</p>
      <p sl="fr">Il grande merito del marchio comunitario è, in effetti, quello di fornire a tutte le aziende, incluse le piccole e medie imprese, un mezzo efficace per proteggere i loro marchi a livello europeo. Finora, la regola secondo cui è sufficiente ogni uso effettivo di un marchio comunitario da parte del titolare, indipendentemente dal luogo di utilizzo nell’Unione, è sempre stata considerata dagli utenti come uno dei principali vantaggi. Questa norma è conforme al carattere unitario del marchio comunitario e anche al principio stesso del mercato unico. Ogni nuova limitazione dell’uso del marchio comunitario potrebbe, pertanto, avere gravi conseguenze sulla lotta contro la contraffazione, che sarà uno dei temi specifici (e lo faccio nuovamente notare al Parlamento) della bozza dell’atto per il mercato unico e dell’impegno della Commissione a elaborare un piano d’azione contro la pirateria e la contraffazione.</p>
      <p sl="fr">Di che conseguenze si tratta? In primo luogo, l’introduzione di un nuovo requisito potrebbe frenare la lotta contro le violazioni dei marchi commerciali. Il marchio comunitario è un’arma efficace nella lotta contro la contraffazione, come ho detto poc’anzi, perché fornisce una protezione senza lacune in tutta l’Unione e su tutti i suoi confini esterni. È indispensabile per permettere il sequestro ai confini esterni dell’UE dei beni contraffatti (che al momento vengono importati in grandi quantità da paesi terzi) ai sensi dei regolamenti doganali comunitari.</p>
      <p sl="fr">Inoltre, questa introduzione potrebbe rendere più difficile l’accesso al marchio comunitario da parte delle piccole e medie imprese e delle imprese in fase di avviamento. Queste aziende spesso agiscono su base nazionale, iniziando a esportare ed espandere le proprie attività a livello transfrontaliero solo dopo aver registrato un certo successo. Potrebbero inoltre incontrare maggiori difficoltà nel proprio sviluppo se, prima di espandere le proprie attività, non potessero più ottenere e usare il marchio comunitario. Questa misura sarebbe peraltro contraria a numerose politiche comunitarie di finalizzate ad incoraggiare lo sviluppo delle PMI, che rappresentano il 95 per cento di tutte le imprese europee.</p>
      <p sl="fr">Onorevoli deputati, vi assicuro che i miei servizi seguiranno con molta attenzione questi sviluppi negli Stati membri. In questa fase siamo fiduciosi che i tribunali nazionali non avvallino simili decisioni, che a nostro parere non sono compatibili con la natura unitaria del marchio comunitario e con i principi del mercato unico, come ho già affermato.</p>
    </intervention>
    <intervention id="2-758" speaker_id="28275" name="Małgorzata Handzlik" is_mep="True" mode="spoken">
      <p sl="pl">a nome del gruppo PPE. – Mi compiaccio che, nonostante sia tardi, ci venga fornita oggi l’opportunità di ascoltare una dichiarazione della Commissione sull’uso dei marchi comunitari nel mercato interno. Il mio gruppo politico, il gruppo del Partito popolare europeo (Democratico cristiano), ha lanciato l’idea. Come saprà, signor Commissario, la questione riveste particolare importanza per i membri sia della commissione per il mercato interno e la protezione dei consumatori sia della commissione giuridica.</p>
      <p sl="pl">Il gruppo PPE è sempre stato convinto che il mercato interno si basi sulla volontà di rimuovere le barriere tra gli Stati membri e ci siamo posti l’obiettivo di lottare per l’eliminazione di ancora più barriere. Anche la creazione del marchio comunitario si basava su quest’idea. Il vantaggio del sistema, tra l’altro, è che garantisce alle imprese una tutela uniforme in tutta l’Unione. Le differenze geografiche non devono contare in quest’ambito: le imprese, dopotutto, operano in un unico mercato europeo. Ci preoccupano, quindi, le decisioni prese da alcuni uffici nazionali per la tutela della proprietà intellettuale.</p>
      <p sl="pl">Per questo motivo, signor Commissario, sono lieto di sentirla dire, secondo il parere della Commissione, tali decisioni contravvengono ai principi su cui si basa il mercato unico. Il mio gruppo politico seguirà attentamente il futuro sviluppo della situazione e sosterrà misure basate su un approccio comunitario e che vadano nell’interesse delle imprese. Infine, vorrei chiedere al Commissario quali sono le possibili alternative nel caso in cui la giurisdizione degli Stati membri non dovesse condividere l’approccio presentato dalla Commissione. A suo parere, potrebbe essere utile, per chiarire la situazione, rivedere il regolamento del Consiglio sul marchio comunitario e la direttiva sull’armonizzazione delle normative degli Stati membri in materia di marchi?</p>
    </intervention>
    <intervention id="2-759" speaker_id="29579" name="Marc Tarabella" is_mep="True" mode="spoken">
      <p sl="fr">a nome del gruppo S&amp;D. – Signora Presidente, signor Commissario, il marchio comunitario, istituito 16 anni fa, ci ha permesso di lottare con efficacia contro le merci contraffatte e di fornire ai consumatori la garanzia di prodotti di qualità in tutta l’Unione europea.</p>
      <p sl="fr">La protezione del marchio comunitario è la stessa in ogni paese dell’Unione europea, che si parli della protezione del marchio stesso, dei prodotti e servizi rivendicati, o del titolare. Inoltre, si tratta di una soluzione genuina per il mercato unico: non ha costi elevati ed è particolarmente vantaggioso per le piccole e medie imprese, come lei, signor Commissario, ha precisato.</p>
      <p sl="fr">Si tratta, quindi, di un vero passo in avanti, dal momento che in un mercato unico solo un marchio comunitario può garantire una tutela davvero ampia. La facilità di gestione e i costi favorevoli rendono il marchio comunitario lo strumento ideale per un’ampia protezione in Europa. Si tratta, inoltre, di uno strumento importante anche per le autorità di vigilanza doganale e dei mercati.</p>
      <p sl="fr">Il 14 settembre, la Corte di giustizia dell’Unione europea ha stabilito che un segno composto dalla forma dei beni necessari per ottenere un risultato tecnico non può essere registrata come marchio comunitario. È stata questa la risposta alla richiesta della società Lego, che intendeva registrare il proprio mattoncino come marchio comunitario. La Corte, quindi, ha rifiutato il ricorso, dimostrando la necessità di un controllo rigoroso sull’uso del marchio comunitario.</p>
      <p sl="fr">La sentenza della Corte definisce le nuove sfide che devono essere affrontate dal regolamento (CE) n. 40/94 sul marchio comunitario. Non è opportuno che la Commissione europea aggiorni il regolamento alla luce dei nuovi sviluppi tecnologici, in particolare lo sviluppo di Internet e la globalizzazione? L’obiettivo primario del regolamento, va ribadito, consiste nel garantire ai consumatori un prodotto di qualità e informazioni complete, chiare e comprensibili in tutta l’Unione europea.</p>
    </intervention>
    <intervention id="2-760" speaker_id="96677" name="Cecilia Wikström" is_mep="True" mode="spoken">
      <p sl="sv">a nome del gruppo ALDE. – Signora Presidente, signor Commissario, mi fa piacere che, nonostante l’ora, sia possibile tenere quest’importante discussione questa sera. Uno dei principali vantaggi dell’Unione europea è che ha fornito, e continua a fornire, grandi opportunità per quanto riguarda lo smantellamento delle barriere e l’apertura degli scambi tra i paesi europei, creando la prosperità e la ricchezza di cui il nostro continente ha disperato bisogno, soprattutto dopo la crisi economica.</p>
      <p sl="sv">L’Europa del XXI secolo non si rafforzerà grazie a iniziative che provengono da noi, i politici. Dobbiamo accettare la verità, ovvero che sono le imprese e gli imprenditori a creare la crescita. L’Europa può soltanto venire rafforzata dagli imprenditori e dalle buone possibilità di cui essi dispongono per quanto riguarda la creazione di aziende in grado di crescere, assumere personale ed essere redditizie. Il sistema del marchio comunitario è una soluzione molto efficace per smantellare le barriere al commercio e creare crescita. In particolare per le piccole e medie imprese, che desideriamo vedere crescere ed espandersi, è cruciale poter godere della tutela del marchio in tutta l’Unione europea, senza ostacoli e burocrazia.</p>
      <p sl="sv">Ho accolto con estrema preoccupazione la notizia che gli Stati membri, contravvenendo ai loro obblighi, stanno cercando di introdurre un requisito secondo il quale si concederebbe un marchio comunitario soltanto se utilizzato in diversi paesi. Dovrebbe invece essere sufficiente che un marchio commerciale sia usato in uno Stato membro per essere tutelato in tutta l’Unione europea.</p>
      <p sl="sv">L’azione di questi paesi è una grave minaccia al sistema del marchio comunitario e spero, signor Commissario, che lei si occupi degli Stati membri che stanno cercando di introdurre il nuovo criterio, minando quindi la possibilità di godere di una tutela dei marchi efficace in tutta l’Unione europea.</p>
    </intervention>
    <intervention id="2-761" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo ECR. – Signora Presidente, a nome del mio gruppo e in qualità di presidente della commissione per il mercato interno e la protezione dei consumatori, vorrei ringraziare il Commissario per aver chiarito che il comportamento dei due uffici dei marchi in questione (di Benelux e Ungheria) è assolutamente inaccettabile.</p>
      <p sl="en">Vorrei sottolinearlo con enfasi, perché si tratta chiaramente di un attacco ai principi fondamentali del mercato interno. Sono lieto del sostegno dimostrato degli gli onorevoli colleghi intervenuti alle decisioni che la Commissione prenderà. Direi, in primo luogo da un punto di vista pratico, che si tratta di un’eccezionale coincidenza che entrambi gli uffici operino nei paesi della Presidenza attuale e futura.</p>
      <p sl="en">Il primo passo che la mia commissione intende compiere, e che seguirò personalmente, è riportare questa domanda al ministro per il mercato interno (e al ministro ungherese, da gennaio in poi) quando sarà ospite della mia commissione; lo inviteremo inoltre a recarsi direttamente presso gli uffici marchi per comunicare che la situazione non è accettabile.</p>
      <p sl="en">Perché non è accettabile? Perché si tratta di un grave attacco al principio fondamentale del mercato interno, ovvero che non ci deve essere discriminazione di alcun tipo nei confronti delle imprese, quando operano in un mercato unico uniforme e unitario. In questo caso la situazione è ancora peggiore, dal momento che la proposta (o le azioni proposte, se dovessero essere confermate) discriminano le piccole imprese rispetto a quelle di grandi dimensioni. Sono le piccole imprese che saranno più danneggiate, perché potrebbero registrare un nuovo marchio per un prodotto in tutta l’Unione europea, beneficiando di una fantastica rivoluzione del mercato interno e di una soluzione economica ed efficiente per tutelare la proprietà intellettuale. Potrebbero essere necessari più di cinque anni per commercializzare il prodotto e a quale scopo? Quando entrano nel mercato ungherese, le imprese scoprono che l’ufficio marchi dell’Ungheria ha concesso il loro marchio a qualcun altro. È assolutamente inaccettabile.</p>
      <p sl="en">Non riesco a capire perché, dopo tutti gli anni di attività dell’Ufficio per l’armonizzazione nel mercato interno (marchi, disegni e modelli), improvvisamente scopriamo che due uffici marchi nazionali seguono questo comportamento anomalo. Forse è perché il costo della registrazione di un marchio europeo è diminuito considerevolmente ed è estremamente efficiente.</p>
      <p sl="en">Ovviamente questi due uffici marchi, cercando di sostenere le loro obiezioni circa il permesso dei cittadini di registrare marchi, chiederanno alle imprese coinvolte di registrare il proprio marchio nella loro giurisdizione. Si tratta di mero interesse da parte di queste organizzazioni, interesse inaccettabile in quanto contrario ai principi dell’Unione europea e perché, come giustamente afferma il Commissario, mina le priorità della Commissione in questo ambito, ovvero l’innovazione, l’immissione di nuovi prodotti sul mercato e il migliore funzionamento del mercato interno.</p>
    </intervention>
    <intervention id="2-762" speaker_id="28352" name="Zuzana Roithová" is_mep="True" mode="spoken">
      <p sl="cs">Accolgo con favore l’intenzione della Commissione di aggiornare entro un anno il regolamento comunitario in materia di marchi, in modo da semplificare e ridurre il costo della registrazione dei marchi, ovvero tutelare i nomi commerciali delle imprese, i nomi dei prodotti e così via. Si tratta di un ulteriore strumento per lottare contro la contraffazione.</p>
      <p sl="cs">Personalmente, apprezzo che l’intenzione della Commissione di inserire nel regolamento la proposta di creare una tutela europea dei marchi, punto che sostengo da diversi anni. Oggi, è possibile abusare impunemente dei marchi di qualità certificata dei prodotti e dei marchi di sicurezza. Ad esempio, in paesi terzi i commercianti appongono il marchio CE a prodotti destinati ai propri mercati interni, prodotti che, però, non rispettano i nostri standard.</p>
      <p sl="cs">Dobbiamo tutelare i marchi certificati. Garantiamo ai consumatori una serie di standard per i prodotti e non solo tuteliamo le imprese dalla concorrenza sleale, ma creiamo anche la possibilità di ampliare i nostri standard concedendo licenze ad altre imprese. Una protezione simile è possibile senza ulteriori costi o istituzioni, perché è sufficiente ampliare i poteri in materia di registrazione dell’Ufficio per l’armonizzazione nel mercato interno di Alicante, affinché possa includere anche i marchi registrati.</p>
    </intervention>
    <intervention id="2-763" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, le dichiarazioni esposte hanno incontrato un consenso pressoché unanime. Ovviamente, lo sviluppo dei marchi comunitari rappresenta uno sviluppo naturale del mercato interno e offre un grande potenziale di sviluppo per le PMI, per la lotta contro contraffazione e pirateria e così via. È difficile capire come ci si possa opporre a questa soluzione ed è particolarmente necessario esercitare pressioni politiche, nonché valutare la possibilità di eventuali sanzioni, nei confronti degli Stati membri che non sono favorevoli, affinché rivedano la propria posizione.</p>
      <p sl="en">In generale, direi anche che i marchi comunitari e iniziative analoghe contribuiscono ad avvicinare l’Unione europea ai propri cittadini e a renderla più pertinente per lo sviluppo di imprese.</p>
      <p sl="en">Vorrei concludere esprimendo il mio interesse per lo sviluppo del brevetto europeo, che mi auguro sia completato quanto prima.</p>
    </intervention>
    <intervention id="2-764" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signora Presidente, come ha affermato l’onorevole Wikström, è piuttosto tardi per tenere una discussione su quest’argomento, ma ritengo che, come i colleghi intervenuti prima di me, che si tratti di un tema importante.</p>
      <p sl="fr">Il Presidente, l’onorevole Harbour, ci ha ricordato in quale misura il marchio europeo è prova d’identità e fonte di protezione per le imprese e per l’innovazione.</p>
      <p sl="fr">Come ha affermato poc’anzi l’onorevole Kelly, credo sia necessario spingersi oltre, verso altre forme di tutela; per questo, onorevole Kelly, noi e la Presidenza belga agiremo con determinazione per completare finalmente il progetto del brevetto europeo.</p>
      <p sl="fr">All’onorevole Harbour vorrei ricordare che, per tutte le motivazioni che lei e altri suoi colleghi avete individuato, la Commissione non permetterà che si vanifichi uno degli elementi fondamentali del mercato interno. Come ha affermato, onorevole Harbour, se permettessimo quest’approccio, che si basa su tentazioni quasi protezioniste in un paese o nell’altro, sarebbero poi le piccole e medie imprese a essere le prime vittime.</p>
      <p sl="fr">Siamo quindi determinati a dire “No” a queste tentazioni, per tutte le motivazioni sottolineate. Da questo punto di vista, vorrei ringraziare l’onorevole Handzlik e il suo gruppo per aver dimostrato il suo interesse e per averlo espresso nella sua domanda.</p>
      <p sl="fr">L’onorevole Wikström e l’onorevole Tarabella, ci hanno ricordato qual è il significato del marchio comunitario per le imprese e in che misura esso sia coerente con il mercato interno. Vorrei confermare, come ha chiesto l’onorevole Tarabella, che nel quadro dell’obiettivo di revisione stiamo cercando di aggiornare il sistema attuale.</p>
      <p sl="fr">In seguito alla decisione Lego, a cui l’onorevole Tarabella ha fatto riferimento, è chiaramente emersa la necessità di aggiornare il regolamento europeo sul marchio comunitario. Stiamo procedendo in questo senso, facendo attenzione a che, in fase di revisione e aggiornamento, si tengano in debito conto le conseguenze dei moderni mezzi tecnologici e, ovviamente, di Internet. È in questo spirito che aggiorneremo e revisioneremo il regolamento.</p>
      <p sl="fr">Vorrei ringraziare l’onorevole Roithová per aver, come me, parlato di concorrenza, che aumenterebbe se dovessimo nuovamente muoverci verso una frammentazione dei marchi. Dobbiamo opporci ed essere in grado di reprimere o impedire l’entrata di prodotti contraffatti. A questo fine, il piano d’azione contro la contraffazione e la pirateria che presenterò fra poche settimane prevederà la formazione del personale dei diversi Stati membri alle nostre frontiere esterne e il rafforzamento dei mezzi tecnici a nostra disposizione in questa.</p>
      <p sl="fr">Ritengo ci debba essere un impegno bilaterale, in particolare con i paesi da cui provengono le merci contraffatte, e il piano d’azione che vi proporrò conterrà misure più positive per cooperare con alcuni paesi terzi e assisterli ad adottare politiche in materia di marchi e di lotta contro la contraffazione.</p>
      <p sl="fr">L’onorevole Handzlik mi ha posto un’importante domanda: che cosa succederebbe se i tribunali nazionali sostenessero le posizioni assunte dai loro uffici nazionali dei marchi? Per ora non siamo ancora a questo punto. Innanzi tutto dobbiamo attendere, e non anticipare, il risultato delle decisioni dei tribunali nazionali. In secondo luogo, come già detto, sono fiducioso che i tribunali nazionali rimedieranno alla situazione. La possibilità di procedure di infrazione, a cui si è accennato, sarà tenuta in considerazione, ma solo alla luce dell’esito dei ricorsi presentati.</p>
      <p sl="fr">Ecco le mie risposte, signora Presidente, su questo tema tanto importante, che rappresenta una delle componenti principali del mercato interno, in un momento in cui noi, insieme al Parlamento e al Consiglio, stiamo cercando di dare impulso al mercato interno, di rafforzarlo, di fornire un approccio più specifico a vantaggio delle piccole e medie imprese e dei nostri cittadini.</p>
      <p sl="fr">E non è certo a questo punto che accetteremo una vanificazione del nostro lavoro a partire dalla questione del marchio comunitario.</p>
    </intervention>
    <intervention id="2-765" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem26" title="17. Ordine del giorno della prossima seduta: vedasi processo verbale"/>
  <section id="creitem27" title="18. Chiusura della seduta"/>
</text>
