<?xml version='1.0' encoding='utf-8'?>
<text id="20100920.IT" lang="it" date="2010-09-20" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Dichiaro ripresa la sessione del Parlamento europeo, interrotta il 9 settembre 2010.</p>
    </intervention>
  </section>
  <section id="creitem2" title="2. Commemorazione">
    <intervention id="1-006" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Sono spiacente di informare il Parlamento della morte dell’onorevole Klepsch, Presidente del Parlamento europeo dal 1992 al 1994. L’onorevole Klepsch ha dedicato la maggior parte della sua vita professionale all’unificazione dell’Europa. È stato membro di quest’Aula per oltre vent’anni, ovvero per quasi cinque legislature. Vorrei chiedere un minuto di silenzio in memoria dell’onorevole Klepsch.</p>
      <a text="(Il Parlamento, in piedi, osserva un minuto di silenzio)"/>
      <p sl="unknown">Desidero inoltre informarvi che è stato messo a disposizione un libro delle condoglianze, in cui lasciare i vostri messaggi di cordoglio.</p>
    </intervention>
  </section>
  <section id="creitem3" title="3. Comunicazione della Presidenza">
    <intervention id="1-008" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Gran parte dei sindacati francesi, come sapete, hanno ufficialmente annunciato l’intenzione di scioperare giovedì, 23 settembre 2010. Lo sciopero riguarderà anche i dipendenti del trasporto pubblico e inizierà mercoledì 22 settembre alle 22.00. Abbiamo ricevuto informazioni concernenti un eventuale inizio dello sciopero addirittura due ore prima, cioè alle 20.00. La Conferenza dei Presidenti ha deciso che il Parlamento seguirà il normale programma di lavoro e la tornata di questo mese terminerà, come programmato, dopo il voto di giovedì.</p>
      <p sl="unknown">Lo sciopero avrà un impatto sul servizio ferroviario e aereo nonché sui servizi di trasporto pubblico in Francia, compresi autobus e tram. Potrebbe pertanto essere impossibile garantire lo stesso accesso ai trasporti avuto sinora; ma abbiamo adottato le misure necessarie per fornire un servizio che vi consentirà di ritornare a casa. I primi accordi sono stati conclusi e ne seguiranno altri.</p>
      <p sl="unknown">Le disposizioni iniziali prevedono quanto segue. Il treno Thalys circolerà come di consueto e sarà garantito il servizio di navette tra il Parlamento europeo e la stazione dei treni. Questi servizi sono già stati predisposti. Lo spostamento verso i diversi aeroporti al di fuori del territorio francese avverrà tramite i nostri servizi. Il collegio dei Questori ha già diffuso una comunicazione con i dettagli di risorse supplementari, al fine di rimuovere la restrizione attuale di 20 km per i veicoli usati per trasferimenti ufficiali, semplificando in questo modo i trasferimenti verso gli aeroporti di Svizzera e Germania. Il limite di 20 km per i veicoli ufficiali del Parlamento europeo sarà pertanto rimosso e potrete quindi usarli anche per distanze maggiori. Le autorità comunali di Strasburgo faranno un annuncio questa settimana e terranno aggiornati i membri del Parlamento europeo in merito a mezzi di trasporto alternativi.</p>
      <p sl="unknown">L’Ufficio di Presidenza del Parlamento europeo si incontra oggi alle 18.30. Discuteremo punto per punto e in modo dettagliato, di come assicurare al meglio il trasferimento dei deputati dal Parlamento europeo di Strasburgo alle loro case. Domani mattina riceverete una e-mail con tutte le informazioni in merito; se dovessimo ricevere nuove comunicazioni, vi ricontatterò mercoledì mattina. Le prime notizie più precise verranno quindi inviate tramite e-mail domani prima di mezzogiorno ed eventuali informazioni aggiuntive mercoledì mattina. Se le autorità comunali di Strasburgo ci comunicheranno nuove indicazioni, ve le inoltreremo immediatamente. Continueremo a monitorare la situazione per assicurare il vostro ritorno a casa senza alcuna complicazione. Desidero ricordare inoltre che queste indicazioni sono preliminari; vi forniremo ulteriori ragguagli domani e dopo domani.</p>
    </intervention>
    <intervention id="1-009" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Signor Presidente, desidero ringraziarla per l’annuncio di oggi. Le persone in tutta Europa e in particolare nel mio paese, il Regno Unito, rimarranno sbigottite dalla situazione caotica in cui ci troviamo. Veniamo a Strasburgo una volta al mese, due volte in questo mese, per partecipare alle sedute. Si tratta di una farsa bella e buona. Le votazioni potrebbero tranquillamente avere luogo a Bruxelles. I costi aggiuntivi, ogni volta che ci spostiamo, ammontano a milioni e milioni di euro. È giunto il momento di aprire gli occhi, sia per voi che il Parlamento europeo, e di capire che non dovremmo incontrarci affatto in questa sede.</p>
      <a text="(Applausi)"/>
    </intervention>
    <intervention id="1-010" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei far presente al mio onorevole collega che la questione non rientra nella discussione odierna. Stiamo affrontando questioni tecniche, segnatamente come rientrare a casa giovedì. La questione sollevata rappresenta un problema completamente diverso, concerne i trattati, gli accordi all’interno dell’Unione europea e non ha alcuna pertinenza con il problema in discussione ora.</p>
    </intervention>
    <intervention id="1-011" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, solo per aggiungere che Strasburgo, rispetto a Bruxelles, ha il vantaggio che confina con la Germania, quindi è molto più facile trovare mezzi alternativi che non a Bruxelles.</p>
    </intervention>
    <intervention id="1-012" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">E con questo chiudiamo il punto in questione. Desidero ribadire che ulteriori informazioni in merito verranno comunicate martedì e mercoledì.</p>
    </intervention>
  </section>
  <section id="creitem4" title="4. Approvazione del processo verbale della seduta precedente">
    <intervention id="1-014" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Il processo verbale della seduta del 9 settembre 2010 è stato distribuito. Vi sono osservazioni?</p>
    </intervention>
    <intervention id="1-015" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, intervengo ai sensi dell’articolo 172, con particolare riferimento al punto 5.2 del processo verbale della seduta del 9 settembre e al contempo, anche se concilierò entrambi gli elementi del mio intervento, ai sensi dell’articolo 145 sugli interventi per fatto personale.</p>
      <p sl="fr">Signor Presidente, è stata votata una risoluzione estremamente importante che condanna il governo francese per la politica di distruzione dei campi nomadi illegali. Nonostante l’importanza della votazione, i gruppi in grado di onorare l’obbligo di richiedere una votazione per appello nominale hanno inspiegabilmente deciso di non farlo.</p>
      <p sl="fr">Io e i miei onorevoli colleghi facciamo chiaramente parte di una minoranza (solo 245 deputati) che ha votato contro la presente risoluzione condannando il governo francese, ma ciononostante alcuni membri del Parlamento, in particolare gli onorevoli Audy e Mathieu, sostengono invece che abbiamo votato a favore. Quello che poteva essere un semplice sbaglio si è trasformato in una menzogna ufficiale quando è stato ribadito da Pierre Lellouche, Sottosegretario di Stato per gli affari europei e da Jean-François Copé, presidente del gruppo UMP all’Assemblea nazionale.</p>
      <p sl="fr">Il mio intervento, la mia dichiarazione di voto, il mio tentativo di oppormi all’emendamento socialista presentato dall’onorevole Swoboda sono stati perfettamente chiari. Perché non è stata richiesta una votazione per appello nominale? Non tenere conto delle consuetudini è stato un chiaro tentativo da parte del gruppo del Partito popolare europeo (Democratico cristiano) di celare le defezioni tra i propri ranghi – ho quasi terminato signor Presidente e di screditare un avversario, di cui desiderava i voti. Questa è una patetica macchinazione politica.</p>
    </intervention>
    <intervention id="1-016" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Comprendo la sua osservazione relativamente al processo verbale, ma era di natura personale e così intendo considerarla. Lei stava facendo riferimento ad una dichiarazione personale. Vi sono ulteriori osservazioni sul processo verbale?</p>
      <a text="(Il Parlamento approva il processo verbale della seduta precedente)"/>
    </intervention>
  </section>
  <section id="creitem5" title="5. Composizione del Parlamento: vedasi processo verbale"/>
  <section id="creitem6" title="6. Firma di atti adottati in conformità della procedura legislativa ordinaria: vedasi processo verbale"/>
  <section id="creitem7" title="7. Composizione delle commissioni: vedasi processo verbale"/>
  <section id="creitem8" title="8. Interrogazioni orali e dichiarazioni scritte (presentazione): vedasi processo verbale"/>
  <section id="creitem9" title="9. Dichiarazioni scritte decadute: vedasi processo verbale"/>
  <section id="creitem10" title="10. Petizioni: vedasi processo verbale"/>
  <section id="creitem11" title="11. Seguito dato alle posizioni e risoluzioni del Parlamento: vedasi processo verbale"/>
  <section id="creitem12" title="12. Trasmissione di testi di accordo da parte del Consiglio: vedasi processo verbale"/>
  <section id="creitem13" title="13. Storni di stanziamenti: vedasi processo verbale"/>
  <section id="creitem14" title="14. Corrigendum al processo verbale del 5 maggio 2010: vedasi processo verbale"/>
  <section id="creitem15" title="15. Presentazione di documenti: vedasi processo verbale"/>
  <section id="creitem16" title="16. Ordine dei lavori">
    <intervention id="1-029" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La versione finale del progetto di ordine del giorno, elaborata dalla Conferenza dei Presidenti durante l’incontro di venerdì 17 settembre 2009 e ai sensi degli articoli 130 e 131 del regolamento, è stata distribuita.</p>
      <p sl="unknown">Per quanto riguarda lunedì:</p>
      <p sl="unknown">Il gruppo dell’Alleanza progressista di Socialisti e Democratici al Parlamento europeo ha presentato una richiesta per eliminare dall’ordine del giorno la breve presentazione della relazione Gallo sull’attuazione dei diritti di proprietà intellettuale del mercato interno.</p>
    </intervention>
    <intervention id="1-030" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, il nostro gruppo ha già evidenziato nella Conferenza dei Presidenti della scorsa settimana che la relazione Gallo, una relazione d’iniziativa molto controversa in quest’Aula, dovrebbe essere rivalutata alla luce del fatto che continuiamo a discuterne. In realtà, ai sensi del nuovo regolamento, questa relazione è stata introdotta e votata molto rapidamente. Sono state tuttavia già presentate diverse risoluzioni alternative, anch’esse poste in votazione. La situazione attuale è poco chiara. Oserei persino dire che nessuno dei progetti specificati, posti a votazione, otterrà la maggioranza. Questa è la prima questione.</p>
      <p sl="de">La seconda consiste nel fatto che, nel frattempo, abbiamo scoperto la Commissione presenterà nei prossimi giorni le proprie iniziative sul diritto d’autore saranno presentate nei prossimi giorni. La Commissione ha optato per un approccio legislativo e seguiranno altre proposte di direttiva. In un momento in cui stiamo preparando una legislazione, voteremo una relazione d’iniziativa che sicuramente verrà surclassata dalla legislazione stessa.</p>
      <p sl="de">Richiediamo pertanto di sopprimere questo punto dall’ordine del giorno.</p>
    </intervention>
    <intervention id="1-031" speaker_id="96896" name="Marielle BOULLIER GALLO" is_mep="True" mode="spoken" role="relatore" nationality="France" birth_date="19-05-1949" birth_place="Lons-le-Saunier" p_group="Group of the European People's Party (Christian Democrats)" m_state="FR">
      <p sl="fr">Signor Presidente, non possiamo accettare un’ulteriore richiesta di rinvio del voto in merito alla relazione.</p>
      <p sl="fr">Quanto al merito, non mi sembra esatto dire che non esiste consenso, in quanto la relazione in oggetto è il risultato trattati per mesi nelle nostre discussioni.</p>
      <p sl="fr">Per quanto riguarda la forma, vorrei ricordare a quest’Aula che la relazione è stata votata dalla commissione giuridica all’inizio di giugno e che sono state svolte ulteriori discussioni al momento dei tre rinvii. Questa volta non vi è alcuna motivazione per rinviare il voto, se non per permettere a certi partiti, a certi gruppi politici, di raggiungere un consenso. Questo però non è nell’interesse generale.</p>
      <p sl="fr">L’interesse generale richiede invece di adottare una posizione sulla presente relazione d’iniziativa, che non sarà mai in contraddizione con alcuna disposizione normativa futura, in quanto richiede semplicemente che i testi legislativi esistenti vengano applicati e non respinti.</p>
    </intervention>
    <intervention id="1-032" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’onorevole Gallo vuole mantenere questo punto all’ordine del giorno; chiedo quindi se qualcuno desidera sostenere l’onorevole Schulz e la sua proposta.</p>
    </intervention>
    <intervention id="1-033" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, onorevole Gallo, onorevoli colleghi, a mio avviso il collega, l’onorevole Schulz, ha affermato esattamente ciò che era necessario dire, ossia che non avete una maggioranza. Il gruppo liberale voterà contro la relazione. Non è di alcuna utilità dimostrare oggi che nessuna relazione possiede la maggioranza.</p>
      <p sl="fr">Le discussioni dovrebbero tenersi sostanzialmente in ogni gruppo. So che nel vostro gruppo siete unanimi anche se ne dubito, supponiamo che sia così ma negli altri gruppi si sta ancora discutendo e non esiste una tendenza maggioritaria. A mio avviso quindi, l’onorevole Schulz ha avuto, per una volta, il buonsenso di chiedere l’aggiornamento della presente iniziativa.</p>
    </intervention>
    <intervention id="1-035" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Ho ricevuto una richiesta da parte dei Conservatori e Riformisti europei di rinviare il voto sulle proposte di risoluzione relative alle carenze nella tutela dei diritti umani e della giustizia nella Repubblica democratica del Congo.</p>
    </intervention>
    <intervention id="1-036" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, a nome del gruppo ECR vorrei formalmente rinviare il voto a giovedì. Desidero precisare ci riferiamo solamente alla votazione e non al resto dell’ordine dei lavori.</p>
      <p sl="en">Lo richiedo in quanto, come lei ha precisato in dettaglio all’inizio dell’incontro, i deputati incontreranno probabilmente problemi giovedì facendo ritorno al loro paese; so anche di alcuni membri di quest’Aula che stanno programmando di lasciare Strasburgo già mercoledì. È quindi ragionevole chiedere il rinvio, dato che la votazione su questo punto particolare richiederà almeno due settimane, rinviandola alla sessione di Bruxelles.</p>
    </intervention>
    <intervention id="1-037" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, anche se è sicuramente una forma particolare di cooperazione, il mio gruppo ha già proposto la scorsa settimana di non procedere alla votazione giovedì, in quanto non intendiamo mettere a repentaglio il diritto di sciopero dei francesi, come temeva l’onorevole Daul. Desideriamo invece garantire che numerosi lavoratori francesi e tedeschi non vengano impiegati per fornire un servizio di trasporto costoso per il personale, in particolare del Parlamento europeo, evitando lo sciopero. Mi sembra che il Parlamento europeo sostenga pienamente questo approccio ragionevole. Il mio gruppo è a favore di aggiornare la votazione.</p>
    </intervention>
    <intervention id="1-038" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">a nome del gruppo EFD. – Signor Presidente, onorevoli colleghi, non si tratterà di votare un atto legislativo, quindi ha un'importanza secondo me su un piano differente.</p>
      <p sl="it">Questo sciopero penso toccherà grosso modo in maniera proporzionale tutte le forze politiche presenti in Parlamento, non è che tocca soprattutto quelli di sinistra o quelli di destra, quindi una rappresentatività eventualmente diminuita ci sarà lo stesso, per cui si può tranquillamente votare.</p>
    </intervention>
    <intervention id="1-040" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Signor Presidente, non ho ben capito la situazione concernente la votazione.</p>
      <p sl="fr">Abbiamo votato a favore o contro l’ordine del giorno elaborato dalla Conferenza dei Presidenti?</p>
      <p sl="fr">Contro? Non vi sarà pertanto la seduta giovedì?</p>
      <p sl="fr">Non vi sarà alcuna votazione? Volete quindi timbrare il cartellino ed essere pagati senza votare? Molto bene.</p>
    </intervention>
    <intervention id="1-041" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole Daul, abbiamo approvato solo un punto, vale a dire che giovedì non si voterà unicamente su una questione specifica. Il resto rimane invariato. Non si procederà alle votazioni in tema di carenze nella tutela dei diritti umani e della giustizia nella Repubblica democratica del Congo. Si svolgerà una discussione a tal proposito e gli altri punti rimarranno invariati. Solamente la votazione non avrà luogo.</p>
    </intervention>
  </section>
  <section id="creitem17" title="17. Inchieste e prevenzione degli incidenti nel settore dell'aviazione civile (discussione)">
    <intervention id="1-043" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la relazione (A7-0195/2010), presentata dall’onorevole De Veyrac, a nome della commissione per i trasporti e il turismo sulla proposta di regolamento del Parlamento europeo e del Consiglio in materia di inchieste e prevenzione di incidenti e inconvenienti nel settore dell’aviazione civile [COM(2009)0611 – C7-0259/2009 – 2009/0170(COD) ]</p>
    </intervention>
    <intervention id="1-044" speaker_id="4347" name="Christine DE VEYRAC" is_mep="True" mode="spoken" role="relatore" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, la politica dei trasporti dell’Unione europea è più di una serie di obiettivi economici, ma rappresenta soprattutto la volontà di garantire ai passeggeri un elevato livello di sicurezza.</p>
      <p sl="fr">Si tratta di un obiettivo al quale ci siamo avvicinati negli ultimi anni e dobbiamo continuare ad impegnarci per assicurare livelli ottimali di sicurezza aerea. Proprio in questo contesto discutiamo oggi la proposta di regolamento in materia di inchieste e prevenzione di incidenti e inconvenienti nel settore dell’aviazione civile.</p>
      <p sl="fr">Dopo diverse settimane di difficili negoziati, abbiamo raggiunto un accordo in prima lettura prima dell’estate e il Consiglio ha garantito progressi reali in materia di inchieste e prevenzione sugli incidenti, nonché in relazione al sostegno alle famiglie delle vittime. Se il testo venisse approvato domani, le misure in esso contenute entrerebbero in vigore alla fine del 2010.</p>
      <a text="(Rumori in Aula; il Presidente chiede silenzio)"/>
      <p sl="fr">Quali sono le misure proposte dalla relazione? In primo luogo il regolamento rafforza l’indipendenza delle inchieste sulla sicurezza e degli investigatori, ai quali deve essere garantito l’accesso alle prove e alle risorse necessarie per determinare le cause dell’incidente.</p>
      <p sl="fr">In secondo luogo il testo chiarisce il ruolo dell’Agenzia europea per la sicurezza aerea (AESA) in caso di incidenti aerei. Si indica chiaramente che l’Agenzia, in quanto organo incaricato per la certificazione …</p>
      <a text="(Altri rumori in Aula)"/>
      <p sl="fr">Sembra che nessuno sia interessato. Posso terminare qui se volete. Non riesco nemmeno a sentire la mia voce.</p>
      <a text="(Il Presidente invita l’oratore a continuare)"/>
      <p sl="fr">È indicato chiaramente che l’Agenzia, in quanto responsabile della certificazione, non deve in nessun caso partecipare a inchieste su un incidente, poiché non può essere al tempo stesso giudice e parte. Deve poter tuttavia avere accesso alle informazioni necessarie per svolgere le proprie funzioni di certificazione e per mettere le sue competenze al servizio delle inchieste sulla sicurezza. Per tale motivo, il regolamento prevede che, a norma dell’allegato 13 della Convenzione di Chicago, la AESA partecipi alle inchieste in quanto consigliere.</p>
      <p sl="fr">In terzo luogo, il regolamento prevede l’istituzione di una rete di autorità investigative sulla sicurezza, che formalizza e rafforza la cooperazione già esistente tra gli Stati membri. Tale rete, oltre ad avere una struttura flessibile senza personalità giuridica, contribuirà a migliorare la qualità delle inchieste sulla sicurezza grazie, in particolare, alla maggiore cooperazione tra gli Stati membri, alla condivisione delle buone pratiche e a una migliore formazione degli investigatori.</p>
      <p sl="fr">Il regolamento si occupa inoltre della relazione tra le indagini giudiziarie e le inchieste tecniche di sicurezza e anche in questo caso il testo rappresenta un vero progresso. Il regolamento assicura innanzi tutto che gli investigatori sulla sicurezza abbiano accesso immediato e senza restrizioni alle prove, nonostante la diversità dei sistemi giuridici negli Stati membri, e crea accordi preliminari tra le autorità giudiziarie e gli uffici di inchiesta.</p>
      <p sl="fr">Infine, l’aspetto per me più importante, è la protezione delle vittime e delle loro famiglie. Il testo prevede che un elenco di tutte le persone che si trovano a bordo di un aeromobile deve essere stilato entro due ore dalla notifica del verificarsi di un incidente, alleviando l’attesa per le famiglie.</p>
      <p sl="fr">Il presente regolamento istituisce una serie di misure rivolte alle famiglie delle vittime, tra le quali la possibilità, al momento della prenotazione, di indicare il nome di una persona di contatto in caso di incidente; l’obbligo di notificare alle famiglie i progressi compiuti nell’inchiesta prima che vengano resi pubblici; la riservatezza in merito ai nomi delle persone a bordo dell’aeromobile, se richiesto dalle famiglie; la nomina di un referente che funga da punto di contatto per le famiglie delle vittime durante l’inchiesta; l’obbligo degli Stati membri di disporre di un piano di emergenza per gli incidenti; l’obbligo per le compagnie aeree registrate in Europa di avere un piano di crisi che includa ad esempio il sostegno psicologico alle famiglie; ed infine un richiamo all’obbligo per tutte le compagnie aeree operanti nell’Unione europea di disporre di una copertura assicurativa minima per risarcire le famiglie delle vittime.</p>
      <p sl="fr">Un punto fondamentale del regolamento è infine la segnalazione di determinati eventi. Questo rappresenta un considerevole passo avanti in materia di prevenzione degli incidenti, in quanto la AESA e le autorità competenti degli Stati membri avranno accesso al repertorio centrale degli incidenti aerei, che potrà essere analizzato al fine di adottare misure preventive e prevenire pertanto gli incidenti.</p>
      <p sl="fr">Questi sono i principali significati del compromesso. Vorrei rivolgere un caloroso ringraziamento ai relatori ombra per la cooperazione davvero eccellente, che ci ha permesso di raggiungere tale risultato.</p>
    </intervention>
    <intervention id="1-045" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, non ho voluto chiedere di intervenire prima e interrompere nuovamente la relatrice. Sono pienamente d’accordo con lei: quanto accaduto all’inizio della discussione è oltraggioso. Si tratta di una discussione che riguarda gli incidenti aerei, la vita delle persone, le modalità per proteggerle e prevenire gli incidenti. A mio avviso, la presente discussione riveste la stessa importanza di quella sul richiamo al regolamento. Si rende pertanto necessario analizzare come evitare in futuro una simile confusione all’inizio di una discussione su questioni importanti.</p>
      <a text="(Applausi)"/>
    </intervention>
    <intervention id="1-046" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">È proprio questo che vorrei chiedere a tutti i deputati. È fondamentale che lascino l’Aula il prima possibile se desiderano procedere alla discussione. Se qualcuno vuole ascoltare, può seguire l’inizio all’esterno dell’Aula. Onorevole Leichtfried, condivido pienamente con lei.</p>
    </intervention>
    <intervention id="1-047" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, onorevoli parlamentari, desidero ringraziare la relatrice, onorevole De Veyrac, e i relatori ombra per il lavoro svolto e per l’impegno continuo nel sostenere la Commissione in merito alla proposta legislativa che ha portato ad un nuovo ed importante regolamento sulla sicurezza aerea in Europa.</p>
      <p sl="en">Come ha evidenziato la relatrice, il fascicolo è stato tutt’altro che semplice. Comprende infatti questioni che hanno richiesto trattative complesse e delicate per raggiungere un equilibrio tra le prerogative necessarie per inchieste indipendenti sulla sicurezza e quelle delle autorità giudiziarie, ovvero tra l’esigenza da un lato di svolgere le inchieste e dall’altro di proteggere l’anonimato di chi è coinvolto.</p>
      <p sl="en">Tutto questo è stato realizzato per trarre il giusto insegnamento dal lavoro svolto e per fornire norme attuali ed efficaci che contribuiscano a inchieste professionali, a prevenire futuri incidenti e inconvenienti e a garantire un elevato livello di sicurezza aerea per i cittadini europei. La questione è di tale importanza che sia il Consiglio che il Parlamento si dichiararono disposti a raggiungere i compromessi necessari. Vorrei per questo ringraziare tutti.</p>
      <p sl="en">Desidero sottolineare che la Commissione condivide la valutazione della relatrice. Il testo concordato raggiunge il giusto equilibrio fra tutti gli interessi coinvolti. Dopotutto, il grande vincitore di oggi è il passeggero europeo. La sicurezza aerea e la protezione dei passeggeri rappresentano una priorità per la Commissione nonché le maggiori preoccupazioni per tutti noi al tavolo dei negoziati. Siamo dunque lieti del risultato raggiunto .</p>
      <p sl="en">Invito tutti gli onorevoli parlamentari a sostenere il testo di compromesso, come negoziato dalla relatrice.</p>
    </intervention>
    <intervention id="1-048" speaker_id="96767" name="Werner KUHN" is_mep="True" mode="spoken" nationality="Germany" birth_date="19-05-1955" birth_place="Zingst" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signor Presidente, Commissario Malmström, onorevoli colleghi, dopo lunghe trattative, l’onorevole De Veyrac ha presentato una relazione eccellente. Nelle precedenti considerazioni introduttive, è stato tuttavia giustamente affermato che sono in gioco vite umane ed è pertanto necessario ricordare che le inchieste e la prevenzione degli incidenti nel settore dell’aviazione civile si basano attualmente su una direttiva del 1994. Da allora abbiamo creato un mercato comune del trasporto aereo e il cielo unico europeo è divenuto realtà. Negli ultimi 15 anni il traffico aereo in Europa è più che raddoppiato ed è evidente che il nostro impegno congiunto contribuirà a migliorare sempre più la sicurezza aerea. È fondamentale condurre inchieste ed esaminare tutti gli incidenti in modo meticoloso, come ribadito qui dall’onorevole De Veyrac, anche in termini di equilibrio tra le autorità giudiziarie e le agenzie di inchiesta indipendenti. L’Agenzia europea per la sicurezza aerea svolgerà in futuro un ruolo chiave in questo ambito e necessita quindi di un rafforzamento.</p>
      <p sl="de">Dobbiamo utilizzare anche le competenze nazionali in questo specifico settore come abbiamo già fatto in Germania con le autorità federali tedesche dell’aviazione e in altri paesi per fornire risultati precisi e accurati delle inchieste, dai quali imparare. Potremo altresì impiegare questi risultati per risparmiare soldi e migliorare la cooperazione, considerando che siamo stati rimproverati di sprecare denaro per nuove agenzie.</p>
      <a text="(Il Presidente interrompe l’oratore)"/>
    </intervention>
    <intervention id="1-049" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signor Presidente, desidero ringraziare la relatrice per il duro lavoro svolto su questa importante questione. Vorrei concentrarmi su due punti contenuti nella relazione: innanzi tutto, come migliorare le inchieste in caso di incidenti aerei e in secondo luogo la questione dei diritti delle vittime e dei familiari delle persone coinvolte in incidenti aerei.</p>
      <p sl="en">Credo che la commissione per i trasporti abbia rafforzato una serie di provvedimenti avanzati inizialmente dalla Commissione. Come evidenziato dalla relatrice, abbiamo chiarito in particolare il ruolo della AESA nelle inchieste in caso di incidenti aerei per garantire che vengano svolte in modo indipendente e senza interferenze. Non possiamo permettere che il regolatore sia al contempo inquirente. Da qui la chiara definizione del ruolo della AESA come consigliere, come definito dall’Organizzazione per l’aviazione civile internazionale (ICAO) nell’allegato 13.</p>
      <p sl="en">È stata altresì istituita una rete europea di autorità investigative e riconosciuto la necessità di analizzare i dati a livello europeo al fine di migliorare la qualità delle inchieste in caso di incidenti aerei in tutta Europa.</p>
      <p sl="en">È fondamentale evidenziare l’esigenza di un sistema efficace di segnalazione di eventi e di una condivisione delle informazioni pertinenti derivanti dagli incidenti, così come la necessità di adeguati risarcimenti.</p>
      <p sl="en">Il Parlamento, in questa revisione, ha offerto l’opportunità di riesaminare la tutela dei diritti delle vittime e dei familiari, insistendo affinché assistenza e informazioni vengano messi a disposizione entro due ore.</p>
      <p sl="en">Desidero infine far presente alla Commissione la necessità di rivedere l’attuale direttiva sulla segnalazione degli eventi per permettere una complementarietà delle due direttive.</p>
      <p sl="en">A mio avviso questo è un documento veramente eccellente e vorrei congratularmi con i relatori e i relatori ombra per l’impegno profuso.</p>
    </intervention>
    <intervention id="1-050" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">a nome del gruppo ALDE. – Sono lieto del presente documento, elaborato a seguito di negoziati trilaterali di successo con il Consiglio e la Commissione e, a nome del gruppo dell’Alleanza dei Democratici e dei Liberali per l’Europa, desidero congratularmi con la signora Commissario per i risultati ottenuti, per la perseveranza e il coraggio politico.</p>
      <p sl="sl">Abbiamo creato un quadro che comporta molti benefici per i passeggeri, il personale dell’industria dell’aviazione e la popolazione e che costituisce un esempio internazionale. Nella primavera di quest’anno, a seguito di una costruttiva discussione, la commissione per i trasporti e il turismo ha elaborato un documento, che rappresenta una buona base per un dialogo a tre di successo con il Consiglio e la Commissione. Vorrei ringraziare l’Associazione dei piloti e dei controllori del traffico aereo per l’aiuto e la cooperazione prestati.</p>
      <p sl="sl">Nella fase finale, il Parlamento ha svolto un ruolo chiave in merito agli emendamenti sul quadro normativo, impedendo la possibilità di presentare emendamenti mediante i cosiddetti atti delegati.</p>
      <p sl="sl">Se vogliamo prevenire gli incidenti, dobbiamo indagare sulle cause. Si rende necessario proteggere le principali parti coinvolte da giudizi affrettati, affinché le inchieste siano accurate e trasparenti. Un’esatta determinazione del ruolo delle indagini giudiziarie è fondamentale per indagare sugli incidenti. Il Parlamento ha insistito sul fatto che, per assicurare l’indipendenza delle inchieste sulle cause di incidenti aerei, è doveroso evitare l’interferenza delle indagini giudiziarie sull’inchiesta tecnica. É necessario notificare e indagare su tutti gli incidenti e con questo intendo tutti, non solo quelli che si avrebbero potuto avere un esito tragico. È tuttavia possibile avviare un’inchiesta solo quando l’incidente viene segnalato.</p>
      <p sl="sl">Il presente regolamento ha anche il merito di garantire che la Commissione di riveda a breve la direttiva sulla notifica degli incidenti. L’Agenzia europea per la sicurezza aerea (AESA) deve essere coinvolta nelle inchieste e ne abbiamo determinato il ruolo. Un regolatore non è un inquirente, ma deve comunque avere accesso a determinate informazioni e deve essere in grado di svolgere il ruolo di consigliere.</p>
      <p sl="sl">La signora Commissario, durante i negoziati, ha assegnato particolare attenzione ai diritti delle vittime di incidenti rispettando tutti gli elementi essenziali.</p>
    </intervention>
    <intervention id="1-051" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. – Signor Presidente, onorevoli colleghi, l’importanza della presente relazione non può essere sopravvalutata, in quanto riunirà informazioni a livello europeo, che, anche se inizialmente disponibili in posti diversi, non ci permettevano di ottenere in precedenza un’immagine complessiva, non avendo a disposizione gli strumenti adatti per collegare i vari dati.</p>
      <p sl="de">In un momento di enorme pressione concorrenziale nell’aviazione, diviene fondamentale che le persone incaricate a trasmettere le informazioni, in particolare gli errori di tipo tecnico, siano tutelate dalla pressione derivante da compagnie aeree concorrenti o dalla propria compagnia. Dobbiamo garantire che tali informazioni, essenziali per la prevenzione degli incidenti, siano protette e che si cerchi realmente di raggiungere un equilibrio tra le indagini giudiziarie, necessarie in questi casi, e le inchieste di natura tecnica, che operano ai fini della prevenzione per evitare sovrapposizioni.</p>
      <p sl="de">Vorrei rivolgere i miei più sinceri ringraziamenti alla relatrice. Abbiamo lavorato bene insieme e abbiamo compiuto un importante passo avanti su tale questione.</p>
    </intervention>
    <intervention id="1-052" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">a nome del gruppo ECR. – Vorrei iniziare con un richiamo al regolamento. La nostra relatrice ombra, l’onorevole Foster, mi ha appena informato che non potrà essere presente. Arriverà in tarda serata e desidero pertanto utilizzare il suo tempo di parola.</p>
      <p sl="nl">Vorrei innanzi tutto esprimere i miei sinceri ringraziamenti alla relatrice per l’eccellente lavoro svolto. Il presente regolamento e la sua qualità apporteranno benefici al traffico aereo in Europa e alla sua sicurezza.</p>
      <p sl="nl">Se vogliamo davvero trarre una lezione dagli incidenti, le inchieste non devono subire interferenze né dalle organizzazioni di consumatori nelle compagnie aeree né dalle autorità giudiziarie. Se le pubbliche amministrazioni fossero in grado di interferire nelle inchieste indipendenti, questa indipendenza sarebbe a rischio. Sarebbe come se un macellaio potesse influenzare l’ispettore che controlla la sua carne. Questo non può essere un nostro obiettivo.</p>
      <p sl="nl">La soluzione migliore sarebbe stata di introdurre il modello canadese, con l’istituzione di un’autorità inquirente indipendente, la quale invita l’autorità giudiziaria a partecipare all’indagine su un crimine sulla base di criteri oggettivi. Questo sistema è in vigore anche nei Paesi Bassi, dove disponiamo di un eccellente ufficio per le inchieste indipendenti. Quest’ufficio spesso critica senza mezzi termini anche le pubbliche amministrazioni. É il sistema migliore ed ora il testo approvato con il Consiglio offre l’opportunità di introdurre simili inchieste indipendenti anche a livello europeo.</p>
      <p sl="nl">L’intero pacchetto rappresenta un reale passo avanti. La notifica delle informazioni sui passeggeri coinvolti in un incidente costituisce un progresso importante e per questo non dobbiamo astenerci dal voto domani, ma dobbiamo al contrario sostenere la relatrice.</p>
    </intervention>
    <intervention id="1-053" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, il trasporto aereo costituisce la modalità più sicura e con i migliori risultati in termini di riduzione delle emissioni di CO2 . Dobbiamo pertanto continuare ad impegnarci in questo senso.</p>
      <p sl="fr">L’istituzione di una rete di autorità investigative sulla sicurezza negli Stati membri è una buona idea, purché ogni autorità continui a rendere conto pubblicamente e non cada vittima del concetto distruttivo di rendimento massimo e immediato. La delocalizzazione dei lavori di manutenzione verso i paesi extra UE, la contraffazione dei pezzi di ricambio, l’impiego di lavoratori scarsamente retribuiti e la privatizzazione del controllo del traffico aereo, che di rado si verifica ancora, rappresentano gravi rischi per la sicurezza.</p>
      <p sl="fr">L’Unione europea deve intervenire e assumersi la propria responsabilità. Non può accontentarsi di pubblicare liste nere e organizzare inchieste relative agli incidenti, ma deve colpire gli azionisti delle compagnie aeree che non garantiscono condizioni di sicurezza ottimali nei punti più sensibili. Alcuni incidenti sono ovviamente il risultato di errori umani; tuttavia, se si ripetono, evidenziano le carenze di certe compagnie aeree in termini di organizzazione e di condizioni di lavoro, ergonomia, formazione e qualifiche.</p>
    </intervention>
    <intervention id="1-054" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Signor Presidente, signora Commissario, vorrei congratularmi con l’onorevole De Veyrac per la sua relazione, che ha permesso di raggiungere un accordo in prima lettura. Desidero esprimere tre critiche, che comportano la necessità di fare concessioni qualora vi siano negoziati di questo tipo.</p>
      <p sl="es">Innanzi tutto, l’identificazione individuale delle vittime è stata abbandonata: dato che il DNA permette di eseguire tale identificazione, è logico che le famiglie pretendano il corpo del proprio parente e non uno qualsiasi.</p>
      <p sl="es">In secondo luogo, il termine “cause” non è stato sostituito con “fattori concorrenti”. Questo sarà fonte di controversie e a mio parere rappresenta un grave errore (sarà il tempo a dire se mi sbaglio), in quanto l’inchiesta tecnica deve essere separata dall’indagine giudiziaria.</p>
      <p sl="es">In terzo e ultimo luogo, è desolante che la delegazione spagnola abbia dovuto astenersi nonostante il parere favorevole sulla questione. Il motivo di questa astensione è il fatto che i rapporti con l’aeroporto di Gibilterra, ora regolati dalla dichiarazione ministeriale di Cordoba nel 2006, sono già citati dal 1987. In precedenza, la legislazione è stata sospesa e venivano richiamate le differenze tra Regno Unito e Spagna; è ora invece presente un triplo riferimento a tali differenze giuridiche e nulla più.</p>
      <p sl="es">Questo significa ovviamente che dovremo astenerci, nonostante, e lo ripeto, il nostro parere favorevole sulla relazione e il lavoro svolto dall’onorevole De Veyrac. Vorrei ancora una volta complimentarmi con lei per l’eccellente relazione che sarà sostanzialmente positiva.</p>
    </intervention>
    <intervention id="1-055" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Reputo necessario affermare con chiarezza sin dall’inizio che gli standard di sicurezza dell’aviazione in Europa sono, fortunatamente, in continuo miglioramento. Nonostante si verifichino disastri aerei e incidenti, si registra in generale un buon livello di sicurezza, ma purtroppo la sicurezza aerea, una volta raggiunta, non dura per sempre. A volte incidenti e inconvenienti avvengono e in questi casi è necessario condurre un’inchiesta approfondita, indipendente e professionale. Questi progressi sono essenziali per redigere raccomandazioni il più competenti possibili, elaborate sulla base delle inchieste, che contribuiranno a prevenire futuri incidenti e inconvenienti.</p>
      <p sl="pl">Il sistema di inchieste in caso di incidenti aerei per il settore dell’aviazione civile nell’Unione europea opera al momento al di sotto della propria capacità ottimale. Per questo motivo ritengo che il presente regolamento, risultato del lavoro svolto in seno al Parlamento, costituisca un’opportunità per migliorare la situazione. Il gruppo dell’onorevole De Veyrac sembra aver elaborato un progetto di relazione molto competente. Vorrei richiamare la vostra attenzione su un fattore piuttosto importante; sono state aggiunte dozzine di commenti ed emendamenti alla proposta. Considerando che la relazione rappresenta il risultato di un compromesso, dovremmo a mio avviso votare a favore di quanto è stato negoziato congiuntamente da Parlamento, Commissione e Consiglio. Altre proposte, che sembrano giustificate da un punto di vista particolaristico, devono invece essere respinte.</p>
    </intervention>
    <intervention id="1-056" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signora Commissario, vorrei iniziare con un punto che il nostro relatore ombra, l’onorevole Kacin, non è stato in grado di affrontare per mancanza di tempo, ma che è tuttavia estremamente importante. È indispensabile non solo condurre inchieste sulle cause di incidenti, ma tutelare al contempo le vittime e le loro famiglie. Il mio gruppo in particolare si è pronunciato nettamente a favore di fornire rapidamente le informazioni in merito alle circostanze degli incidenti almeno ai familiari. Siamo favorevoli anche a fornire tali informazioni anche in caso di coppie costituite da persone dello stesso sesso.</p>
      <p sl="de">Abbiamo già rilevato che, in generale, la relazione elaborata dalla relatrice è innovativa. Non possiamo esprimere a sufficienza le nostre lodi. La precedente direttiva ha 16 anni e, da allora, vi sono stati diversi sviluppi tecnici; è quindi necessaria una migliore sicurezza aerea. Per condurre le inchieste sugli incidenti, abbiamo bisogno di informazioni che possano essere valutate in modo indipendente. Gli Stati Uniti dispongono di un’agenzia di inchiesta indipendente già da molto tempo, come anche della garanzia di tutela qualora si dia una testimonianza che potrà essere utilizzata contro la medesima persona in quanto parte implicata. Abbiamo anche noi raggiunto questo risultato e desidero esprimere i miei più sentiti ringraziamenti all’onorevole De Veyrac per l’eccellente lavoro svolto.</p>
    </intervention>
    <intervention id="1-057" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Il costante aumento del traffico aereo comporta la necessità di adattare il quadro legislativo per le inchieste in caso di incidenti aerei.</p>
      <p sl="ro">L’onorevole De Veyrac ha raggiunto un eccellente compromesso finale. L’istituzione di una rete di uffici nazionali di inchiesta contribuirà a incoraggiare lo scambio di informazioni, la formazione degli investigatori, la creazione di un repertorio di buone pratiche nonché lo sviluppo di una metodologia europea di inchiesta sugli incidenti. La rete dovrebbe permettere altresì di ridurre le disparità tra gli Stati membri, migliorarne i sistemi di inchiesta e aumentare il livello della sicurezza aerea.</p>
      <p sl="ro">É stato creato il quadro giuridico necessario per la partecipazione dell’AESA a inchieste sulla sicurezza, che trova il giusto equilibrio tra l’indipendenza degli investigatori e delle autorità giudiziarie in termini di accesso alle informazioni sensibili e di coordinamento fra le inchieste.</p>
      <p sl="ro">Vengono garantiti i diritti e l’assistenza alle vittime e alle loro famiglie, per le quali gli Stati membri devono disporre un piano per l’assistenza a livello nazionale.</p>
      <p sl="ro">Gli Stati membri devono inoltre impiegare la rete per comunicare informazioni sugli eventi nel settore dell’aviazione civile, che possono essere analizzati e chiariti dalla AESA al fine di migliorare la sicurezza del trasporto aereo dei nostri cittadini.</p>
    </intervention>
    <intervention id="1-058" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, è chiaro che la direttiva del 1994 ha esaurito il proprio scopo ed è ormai totalmente superata. La grande crescita del traffico aereo, come più volte ribadito, si traduce nella necessità di misure di sicurezza aggiornate, di un miglior coordinamento, di maggiore ispezione e cooperazione. Sono lieto di notare che la presente relazione fornisce una chiara definizione del ruolo delle autorità competenti.</p>
      <p sl="en">Sostengo la proposta già avanzata dall’onorevole Simpson e dalla relatrice per escludere, in ogni caso, l’Agenzia europea per la sicurezza aerea dalle inchieste sulla sicurezza. Il compito dell’AESA, che svolge peraltro egregiamente, consiste nella certificazione di aeromobili e non in inchieste sulla situazione complessiva in relazione ad un incidente.</p>
      <p sl="en">Accolgo con favore la rete delle autorità competenti per le inchieste sulla sicurezza. Le azioni di formazione sono fondamentali, in quanto dobbiamo ridurre le attuali disparità relativamente ai diversi standard in vigore nei vari Stati membri.</p>
      <p sl="en">Per quanto riguarda l’elenco dei passeggeri, uno dei principali traumi a seguito di un incidente è costituito proprio dal ritardo nel ricevere la lista dei nominativi. Accolgo quindi con particolare favore l’obbligo di comunicare i nominativi entro un’ora dall’incidente. È piuttosto spiacevole dover indicare il nome di una persona di riferimento al momento della prenotazione, ma questa indicazione è estremamente importante in caso di incidente mortale, in quanto il trauma dell’attesa è insopportabile.</p>
      <p sl="en">Sostengo il punto in merito al DNA, ma se decidiamo di richiedere il nome di una persona di contatto, questa soluzione può attendere. Sono state avanzate molte proposte ragionevoli. Mi congratulo con la relatrice e con i relatori ombra per l’eccellente lavoro.</p>
    </intervention>
    <intervention id="1-059" speaker_id="96778" name="Artur ZASADA" is_mep="True" mode="spoken" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Oggi stiamo discutendo un documento che produrrà un reale impatto su 800 milioni di passeggeri che ogni anno viaggiano in aereo in tutto il territorio dell’Unione europea. É un testo importante, in quanto le legislazioni in materia sono rimaste immutate per 16 anni e risalgono ad un periodo in cui il volume del traffico aereo era molto inferiore rispetto ad oggi. È in gioco la sicurezza di 800 milioni di passeggeri che non può essere garantita senza un sistema volontario di notifica da parte di piloti e personale di volo. Solamente quando i piloti e l’equipaggio si sentiranno al sicuro nel riferire gli incidenti e gli eventi occorsi a bordo, potremo garantire la sicurezza dei passeggeri. Non riusciremo a conseguire questo obiettivo, però, se le istituzioni che indagano sugli incidenti ed inconvenienti aerei si sentono messe sotto pressione dall’ufficio del procuratore, dal sistema giudiziario e dai media nel produrre immediatamente relazioni. Dobbiamo garantire la sicurezza dei cittadini dell’Unione europea, in particolare alla luce del fatto che la storia della sicurezza area è stata scritta con il sangue delle vittime degli incidenti aerei. Per questi motivi la nostra responsabilità nella votazione di questa settimana è molto alta.</p>
    </intervention>
    <intervention id="1-061" speaker_id="96936" name="Gabriel MATO" is_mep="True" mode="spoken" nationality="Spain" birth_date="29-04-1961" birth_place="Madrid" m_state="ES">
      <p sl="es">Signora Presidente, sono trascorsi due anni e un mese da quando ha avuto luogo l’incidente aereo che ha causato 154 vittime all’aeroporto di Barajas, Madrid. Il Parlamento europeo condivide il dolore delle famiglie delle vittime, gran parte delle isole Canarie.</p>
      <p sl="es">Sfortunatamente, due anni dopo, l’inchiesta tecnica non si è ancora conclusa. Le famiglie delle vittime continuano a chiedersi cosa sia successo senza ricevere risposte.</p>
      <p sl="es">Questa situazione è deplorevole per due ragioni fondamentali: innanzi tutto, le famiglie delle vittime non se lo meritano e in secondo luogo informazioni che potrebbero risultare essenziali per la sicurezza aerea e per prevenire ulteriori incidenti non vengono alla luce.</p>
      <p sl="es">Mi auguro che il regolamento che adotteremo domani contribuisca quanto meno a velocizzare le inchieste tecniche e ad assicurare che tali situazioni non si ripetano.</p>
      <p sl="es">Condivido le preoccupazioni del collega, l’onorevole de Grandes, e mi congratulo con la relatrice per aver raggiunto un accordo in prima lettura: Mi auguro comunque che non si sia ceduto a troppe concessioni solo per soddisfare certi interessi: le vittime sono la parte più importante e prioritaria.</p>
    </intervention>
    <intervention id="1-062" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, penso che la situazione peggiore che possa accadere sia di sapere che un nostro familiare, il cui volo è decollato, ha avuto un incidente aereo senza però ricevere alcuna notizia in merito a cosa sta accadendo. A mio avviso la presente relazione, per la quale mi congratulo sinceramente con la relatrice, l’onorevole De Veyrac, pone rimedio in certa misura a simili situazioni. La possibilità di indicare il nome di una persona di contatto e l’obbligo delle compagnie aeree di presentare l’elenco dei passeggeri entro due ore dall’incidente sono, a mio avviso, misure estremamente importanti per mettere fine queste incertezze e aiutare quanti non sanno cosa sia accaduto.</p>
      <p sl="de">Approvo l’equilibrio raggiunto, spesso difficile da ottenere, tra il sistema di inchieste interno ed esterno per proteggere da una parte quanti desiderano testimoniare e dall’altra l’interesse dell’opinione pubblica ad ottenere chiarezza sui fatti. La relazione è eccellente e voglio congratularmi ancora una volta con la relatrice. Ha svolto davvero un ottimo lavoro.</p>
    </intervention>
    <intervention id="1-063" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, condivido l’opinione in base alla quale l’unico obiettivo del presente regolamento è prevenire incidenti futuri senza addossare colpe o responsabilità. Sono lieta che il testo garantisca l’indipendenza delle inchieste e migliori il coordinamento con la relativa rete. Il regolamento inoltre adotta una serie di misure a tutela delle vittime e dei membri delle loro famiglie e tutela le informazioni sensibili per cui si rende necessaria la massima riservatezza e che non devono essere utilizzate per scopi diversi dall’inchiesta; in quest’ultimo caso mi riferisco alle registrazioni audio e video. Ritengo tuttavia che dovrebbe essere inserito il principio della giusta cultura; questa soluzione è anche appoggiata dai professionisti, che spesso si vedono messo sotto processo dai media prima ancora dell’inizio dell’inchiesta.</p>
      <p sl="es">Accolgo con favore l’obbligo per le compagnie di disporre di una copertura assicurativa minima per le famiglie delle vittime, che, a differenza di quanto avviene ora, saranno più tutelate.</p>
    </intervention>
    <intervention id="1-064" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, il traffico aereo è in continuo aumento. A mio avviso la sicurezza deve prevalere su qualsiasi altro aspetto ed è quindi necessario un organo indipendente che identifichi le carenze e adotti misure correttive, ottimizzando la sicurezza di volo per tutti.</p>
      <p sl="de">Desidero anch’io congratularmi per la presente relazione.</p>
    </intervention>
    <intervention id="1-065" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signora Presidente, il trasporto aereo sta diventando fondamentale per la mobilità dei cittadini e nelle dinamiche di un’economia mondiale sempre più globalizzata.</p>
      <p sl="pt">L’attuale legislazione europea in materia di inchieste sugli incidenti nel settore dell’aviazione non è al passo con i cambiamenti in questo ambito e con la comparsa di nuovi attori, come l’Agenzia europea per la sicurezza aerea.</p>
      <p sl="pt">Diventa quindi necessario armonizzare la capacità degli Stati membri di condurre inchieste sugli incidenti nel settore dell’aviazione civile. La priorità deve essere accordata alla prevenzione degli incidenti e le inchieste devono sempre essere concepite come un sostegno alla prevenzione.</p>
      <p sl="pt">È opportuno rilevare che una forte pressione per ridurre i costi comporta maggiori rischi in termini di sicurezza. Il risparmio non deve prevalere sulle persone e non possiamo adottare proposte quali l’abolizione del copilota o la possibilità di permettere posti in piedi.</p>
      <p sl="pt">Le inchieste sono importanti, ma la prevenzione e la qualità del servizio vengono prima.</p>
    </intervention>
    <intervention id="1-066" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Desidero congratularmi con la relatrice per aver raggiunto un accordo in prima lettura relativamente al regolamento in materia di inchieste e prevenzione di incidenti e inconvenienti nel settore dell’aviazione civile.</p>
      <p sl="ro">Gli Stati membri hanno il dovere di assicurare che tutte le compagnie aeree registrate sul proprio territorio dispongano di un piano per l’assistenza alle vittime e alle loro famiglie. Ritengo che il periodo di due ore dalla notifica di un incidente, in cui le compagnie aeree devono ottenere l’elenco dei passeggeri, sia troppo lungo. Accogliamo con favore la proposta di rendere obbligatorio per tutte le compagnie aeree che fanno scalo nell’Unione europea l’applicazione delle disposizioni della convenzione di Montreal per l’unificazione di talune norme relative al trasporto aereo internazionale, anche nel caso in cui lo Stato dove sono registrate non abbia ratificato detta convenzione.</p>
      <p sl="ro">Desidero infine rilevare che è vitale per l’Unione europea firmare l’accordo sulla sicurezza dell’aviazione civile con Stati extra europei sia per prevenire incidenti sia per aiutare nelle inchieste in caso di incidenti aerei.</p>
    </intervention>
    <intervention id="1-067" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Vorrei presentare alcune osservazioni sulla comunicazione ai familiari delle vittime, che non ho il tempo di precisare prima.</p>
      <p sl="sl">I familiari devono essere trattati in modo equo e senza discriminazioni. La definizione di famiglia cambia considerevolmente tra gli Stati membri. Il Parlamento intendeva proteggere anche le coppie costituite da persone dello stesso sesso, poiché in alcuni Stati, ma non in tutti, vengono riconosciute. Il mio gruppo politico ha proposto una soluzione di compromesso, che è stata adottata dal Consiglio e dalla Commissione; attualmente ci basiamo quindi sulla definizione di famiglia applicabile nel paese di origine della vittima, ovvero nel suo paese di cittadinanza. Questo risultato è un importante compromesso.</p>
      <p sl="sl">Vorrei evidenziare che, anziché creare nuove istituzioni, abbiamo fatto affidamento su una rete di autorità nazionali di inchiesta, le cui attività sono già state collegate.</p>
    </intervention>
    <intervention id="1-068" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, il diffuso consenso in sede di plenaria invia un forte segnale ai passeggeri e ai loro familiari e deve essere letto come una dimostrazione dell’ottimo lavoro svolto dalla relatrice e dai relatori ombra.</p>
      <p sl="en">Sono impaziente di vedere l’importante lavoro che ci attende per l’istituzione della rete europea delle autorità investigative sulla sicurezza dell’aviazione civile. Questo rappresenta un fondamentale passo avanti per migliorare la qualità delle inchieste sulla sicurezza, rafforzare la loro indipendenza e incoraggiare standard elevati per i metodi d’inchiesta e la formazione.</p>
      <p sl="en">È fondamentale che le nuove disposizioni riflettano i progressi compiuti in materia di sicurezza con l’Agenzia europea per la sicurezza aerea, la quale contribuirà alle inchieste sulla sicurezza con le proprie conoscenze ed esperienze nei settori di sua competenza. Vorrei evidenziare, come già ricordato anche da molti colleghi prima di me, che l’Agenzia parteciperà solo in qualità di consigliere tecnico, condividendo le proprie competenze e prendendo parte alla valutazione; non condurrà però inchieste sugli incidenti in quanto tali.</p>
      <p sl="en">La Commissione si impegna a completare rapidamente le nuove disposizioni con proposte volte a modernizzare il sistema di segnalazione di incidenti e inconvenienti nel settore dell’aviazione, affinché possiamo disporre dei migliori strumenti per svolgere il nostro lavoro in modo efficace e proteggere le vite dei viaggiatori europei.</p>
      <p sl="en">Vi ringrazio molto per questa costruttiva discussione.</p>
    </intervention>
    <intervention id="1-069" speaker_id="4347" name="Christine DE VEYRAC" is_mep="True" mode="spoken" role="relatore" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Signora Presidente, ringrazio tutti per i contributi apportati al testo e, non avendolo fatto prima, desidero rivolgere un grande ringraziamento alla Commissione per aver agevolato il raggiungimento del presente accordo.</p>
      <p sl="fr">Vorrei rassicurare l’onorevole Zemke che domani vi sarà solo un emendamento. È stato fatto semplicemente un errore materiale in quanto il Consiglio ha dimenticato un paragrafo nel testo. Abbiamo pertanto dovuto cercare il modo migliore di ripristinarlo, utilizzando un emendamento, ma ve ne sarà solo uno.</p>
      <p sl="fr">Onorevole Higgins, forse non mi ha sentito, ma è giustificato poiché all’inizio c’era tanta confusione e la signora Commissario Malmström lo ha ripetuto: la relazione indica chiaramente che, in quanto il ruolo dell’Agenzia è puramente di certificazione, essa non deve in nessun caso condurre inchieste su un incidente, non potendo essere al tempo stesso giudice e parte. Deve essere tuttavia in grado di accedere alle informazioni necessarie per svolgere i propri compiti di certificazione e contribuire con le proprie competenze alle inchieste sulla sicurezza.</p>
      <p sl="fr">Onorevole Adrover, se ho capito bene, mi dispiace che la sua delegazione si astenga dal voto sul presente testo, in quanto migliora significativamente proprio quanto giustamente criticate: la mancanza di informazione e l’incertezza incontrata dalle famiglie. Per quanto riguarda il fatto di aver ceduto in prima lettura, i relatori ombra potranno confermare la stessa cosa: il Parlamento non ha fatto alcuna concessione, ma la sua posizione è prevalsa su tutte le questioni del testo.</p>
      <p sl="fr">Sono lieta che si sia raggiunto un consenso tra i gruppi politici sul presente testo, che, come affermato dall’onorevole Kühn, riguarda le vite umane. Mi auguro che questo si tradurrà domani in un voto ampiamente a favore della relazione. Saremo poi in grado di confermare il ruolo guida del Parlamento in questioni riguardanti la protezione dei cittadini e creare pertanto un’Unione europea che offra protezione.</p>
    </intervention>
    <intervention id="1-070" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà martedì 21 settembre alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-071" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, purtroppo, a causa del costante aumento del traffico aereo, le vittime di incidenti aerei civili sono aumentate notevolmente. Basti pensare che nel 2005 sono state 1.454, con un aumento addirittura del 90% rispetto al 2004.</p>
      <p sl="it">Da qui la necessità di una nuova legislazione che riduca le discrepanze rilevate nelle capacità investigative degli Stati membri e istituisca una "rete" fra le varie autorità investigative nazionali con lo scopo di razionalizzare capacità, personale e risorse. Per questo sono favorevole alla presente proposta di regolamento che, da una parte assicurerà l'assoluta indipendenza delle inchieste sugli incidenti e dall'altra obbligherà le compagnie aeree a garantire i diritti delle vittime e dei loro familiari in caso di incidente.</p>
    </intervention>
  </section>
  <section id="creitem18" title="18. Accordo di riammissione CE/Pakistan – Accordi comunitari di riammissione con i paesi terzi (discussione)">
    <intervention id="1-073" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca, in discussione congiunta:</p>
      <p sl="unknown">la raccomandazione (A7-0231/2010), presentata dall’onorevole Sógor a nome della commissione per le libertà civili, la giustizia e gli affari interni, sulla proposta di decisione del Consiglio relativa alla conclusione dell’accordo fra la Comunità europea e la Repubblica islamica del Pakistan sulla riammissione delle persone in soggiorno irregolare [COM(2009)0106 – C7-0264/2009 – 2009/0036(NLE)] ,</p>
      <p sl="unknown">l’interrogazione orale alla Commissione (O-0104/2010), presentata dagli onorevoli Guillaume e Moraes a nome del gruppo dell’Alleanza progressista di Socialisti e Democratici al Parlamento europeo, dalle onorevoli Flautre e Sargentini a nome del gruppo Verde/Alleanza libera europea, dagli onorevoli Ernst, Tavares e Vergiat a nome del gruppo confederale della Sinistra unitaria europea/Sinistra verde nordica e dall’onorevole Benarab-Attou, sugli accordi di riammissione tra l’UE e i paesi terzi (B7-0453/2010); e</p>
      <p sl="unknown">l’interrogazione orale alla Commissione (O-0116/2010) presentata dalle onorevoli Griesbeck e Weber a nome del gruppo dell’Alleanza progressista di Socialisti e Democratici al Parlamento europeo, sugli accordi comunitari di riammissione con i paesi terzi (B7-0461/2010).</p>
    </intervention>
    <intervention id="1-074" speaker_id="39724" name="Csaba SÓGOR" is_mep="True" mode="spoken" role="relatore" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Questo è il primo accordo di riammissione a essere concluso dopo l’entrata in vigore del trattato di Lisbona e a richiedere pertanto anche il consenso del Parlamento europeo. Il 18 settembre 2000 il Consiglio Affari generali ha autorizzato la Commissione europea a negoziare un accordo di riammissione fra la Comunità europea e il Pakistan. Dopo svariate tornate negoziali e quasi dieci anni, l’accordo è stato firmato dalla Comunità europea e dal Pakistan a Bruxelles il 26 ottobre 2009.</p>
      <p sl="hu">In conseguenza dell’entrata in vigore del trattato di Lisbona, l’Unione europea è legalmente succeduta alla Comunità europea e, in virtù del medesimo trattato, il Parlamento europeo deve ora dare la sua approvazione all’accordo proposto. La commissione per gli affari esteri ha espresso un parere positivo sull’accordo proposto e la commissione per le libertà civili, la giustizia e gli affari interni lo ha approvato.</p>
      <p sl="hu">L’accordo si prefigge di rafforzare la cooperazione tra le amministrazioni degli Stati richiedenti e richiesti per rendere più rapido il processo di riammissione. A tal fine, l’accordo stabilisce l’obbligo, su base pienamente reciproca, di riammettere i propri cittadini, i cittadini di paesi terzi e gli apolidi, nonché le disposizioni tecniche necessarie che disciplinano la procedura di riammissione. L’accordo intende costituire uno strumento importante nella lotta contro l’immigrazione illegale nell’Unione europea e rafforzare la sicurezza dei cittadini nel suo territorio. Il Pakistan è un importante paese di origine o di transito di emigranti che non soddisfano, o hanno cessato di soddisfare, le condizioni in vigore per l’accesso, la presenza o il soggiorno nel territorio di uno Stato membro.</p>
      <p sl="hu">L’accordo con il Pakistan presenta anche un interesse dal punto di vista regionale e sosterrà l’impegno dell’unione europea atto a intensificare la cooperazione con gli altri paesi nella regione. L’accordo contiene una clausola di non-incidenza per quanto riguarda altre norme di diritto internazionale e di protezione dei dati. L’effettivo rimpatrio fisico delle persone spetta interamente all’autorità competente in uno Stato membro o in Pakistan. Essi devono ottemperare agli obblighi pertinenti risultanti dal diritto internazionale. L’accordo prevede l’istituzione di un comitato misto per la riammissione che può adottare il proprio regolamento interno. Tenendo presente che tra le istituzioni europee soltanto la Commissione prende parte al comitato misto per la riammissione, il Parlamento europeo chiede alla Commissione di fornire informazioni periodiche sull’attività di detto comitato. L’accordo entra in vigore il primo giorno del secondo mese successivo alla data in cui le parti si comunicano reciprocamente che le procedure di ratifica sono state espletate.</p>
      <p sl="hu">Ringrazio la Commissione per la sua dichiarazione e i colleghi per le loro osservazioni critiche. Confido che quanto detto possa indurre il Parlamento ad approvare l’accordo.</p>
    </intervention>
    <intervention id="1-075" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">autore. – Signora Presidente, vorrei ringraziare il collega Sógor per il suo lavoro. Ciononostante il gruppo dell’Alleanza progressista di Socialisti &amp; Democratici al Parlamento europeo ha votato contro l’accordo in seno alla commissione per due motivi molto semplici, entrambi relativi alla salvaguardia dei diritti umani.</p>
      <p sl="en">A nostro giudizio, l’accordo non garantisce adeguatamente il rispetto delle convenzioni internazionali. Più precisamente, il Pakistan non ha firmato la convenzione di Ginevra del 1951 è ciò crea una situazione d’instabilità. Al nostro gruppo pare logico che l’adesione a una convenzione internazionale fondamentale come questa sia un presupposto indispensabile per la conclusione di qualsiasi accordo di riammissione. L’Unione europea ha firmato finora 11 accordi di riammissione e sta intrattenendo negoziati per altri sette, di cui due (con il Pakistan e la Georgia) sono prossimi alla firma e anche quello con la Turchia verrà sottoscritto a breve.</p>
      <p sl="en">La questione all’esame del Parlamento non è pertanto un caso unico nel suo genere . Esercitando la propria facoltà di esprimere un consenso, il Parlamento può obbligare la Commissione a tenere conto dei diritti umani nell’ambito dei negoziati per la conclusione di simili accordi. Nessuno può attendersi da noi un avallo cieco di accordi che possono mettere in questione i diritti umani. Il nostro gruppo ritiene fondamentale che prima di acconsentire a simili accordi, il Parlamento sia perfettamente edotto sui fatti. Sebbene il primo di questa serie di accordi sia in vigore dal 2004, ad oggi non è stata presentata alcuna valutazione oggettiva dell’efficacia di tali atti e delle loro ripercussioni in fase di attuazione.</p>
      <p sl="en">A fronte di queste considerazioni, il gruppo dell’Alleanza progressista di Socialisti e Democratici al Parlamento europeo chiede al Commissario che tale valutazione sia condotta quanto prima. Siamo favorevoli a questi accordi di riammissione, ma solo a condizione che siano salvaguardati i diritti umani fondamentali. Il Pakistan è uno dei pochi paesi a non avere firmato la convenzione di Ginevra sullo statuto dei rifugiati e questo crea, a nostro parere, una situazione difficile.</p>
    </intervention>
    <intervention id="1-076" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">autore. – Signora Presidente, onorevoli colleghi, ritengo che sia stato alquanto azzardato da parte del relatore chiederci di ratificare e di avallare un accordo che si rivela in effetti assai problematico. Innanzi tutto il paese in questione è il Pakistan, dunque non un paese qualsiasi, bensì il paese che oggigiorno accoglie il maggior numero di rifugiati. Cosa vogliamo dal Pakistan in sostanza? Che si riprenda i pakistani, ovviamente, ma anche gli afgani approdati in Europa per sfuggire alla guerra che noi stiamo conducendo in Afghanistan. A questo punto mi pare che stiamo rasentando l’indecenza.</p>
      <p sl="fr">È un dato di fatto che il Pakistan non abbia ratificato la convenzione di Ginevra ed è parimenti vero che l’Assemblea parlamentare del Consiglio d’Europa ci chiede di ratificare solo quegli accordi di riammissione che riguardano paesi in grado di offrire una serie di garanzie in materia di diritto d’asilo e di protezione internazionale, e il Pakistan non rientra tra questi.</p>
      <p sl="fr">Rimane inoltre una serie di questioni aperte e se dovessi esprimere un voto favorevole domani, non saprei neppure a cosa sto acconsentendo. Se analizzate i diversi articoli, noterete che il loro effetto può essere estremamente variabile da venti, forse cento, fino a ventimila e anche più, giacché nessuno è in grado di dire quali saranno le reazioni alle decisioni adottate dal comitato di riammissione. A chi spetterà l’onere di dimostrare che la persona in questione è arrivata dopo la ratifica dell’accordo?</p>
      <p sl="fr">Chi sarà tenuto a dimostrare che la persona è giunta nell’Unione europea direttamente dal Pakistan? Cosa accade se il Pakistan non risponde entro il termine di trenta giorni e non rilascia i documenti di viaggio? Forse, come suggeriscono i membri della Commissione, accetteremo questo strumento bizzarro che è il “lasciapassare europeo”?</p>
      <p sl="fr">Non ho nessuna risposta e so che neppure lei, Commissario Malmström, è in grado di fornircene. Ho interpellato l’ambasciatore del Pakistan ma neanche lui ha saputo aiutarmi. Tutte le risposte si celano nel comitato di riammissione.</p>
      <p sl="fr">Personalmente non posso affermare di essere favorevole all’accordo, poiché non siamo in grado di prevedere quale sarà la sua portata effettiva. Tutto dipende dalle risposte che saranno fornite a questi interrogativi.</p>
      <p sl="fr">Credo che domani dovremmo esprimerci con un voto contrario.</p>
    </intervention>
    <intervention id="1-077" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">autore. – Signora Presidente, in relazione all’accordo di riammissione con il Pakistan ritengo opportuno in questo momento analizzare diversi aspetti.</p>
      <p sl="pt">Questo è il primo accordo di riammissione che il Parlamento è chiamato ad approvare dall’entrata in vigore del trattato di Lisbona e credo che potrebbe creare un precedente. Un accordo di questo genere richiede, a mio avviso, uno scrutinio parlamentare di gran lunga più approfondito e puntuale.</p>
      <p sl="pt">È mia opinione che il Parlamento farebbe bene a manifestare le proprie perplessità e attendere chiarimenti ben più precisi. È altresì auspicabile che in occasione di altri accordi del genere presentati al Parlamento per l’approvazione, il testo contenga clausole più chiare in materia di controllo e verifica dell’onere della prova che deve ricadere sui soggetti idonei, ovvero le autorità e non gli emigranti, i poveri o i rifugiati.</p>
      <p sl="pt">Anch’io nutro gravi perplessità su questo accordo proprio perché l’altra parte contraente è il Pakistan. In primis perché l’accordo non verte tanto sulla riammissione dei pakistani, quanto sulla riammissione degli afgani dalla porta di servizio. Come già sottolineato dai miei colleghi, questo paese non ha firmato la convenzione di Ginevra sullo statuto dei rifugiati e l’Unione europea non può dimostrarsi incoerente su questo tema; o rispettiamo i diritti umani al 100 per cento in conformità con le convenzioni che abbiamo sottoscritto, oppure non li rispettiamo nel novanta o ottanta per cento dei casi tramite una delega a soggetti che potrebbero non rispettare i diritti umani.</p>
      <p sl="pt">Esistono numerosi esempi in Pakistan di donne e rappresentanti delle minoranze etniche e religiose deportati e perseguitati; non possiamo certo accettare la mancanza di trasparenza delle autorità pakistane su questo argomento.</p>
      <p sl="pt">A titolo riepilogativo vorrei ricordarvi che due settimane fa abbiamo discusso delle alluvioni in Pakistan che hanno reso necessario lo sfollamento di 21 milioni di persone, tra cui anche rifugiati e feriti, nonché il trasferimento di svariate migliaia di morti. Credo che il Parlamento europeo faccia mostra di una certa indifferenza se appena due settimane dopo si appresta ad approvare un accordo che in sostanza comporta il rimpatrio in Pakistan di persone che sono fuggite da una situazione drammatica come quella che il paese sta vivendo in questo momento.</p>
    </intervention>
    <intervention id="1-078" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">autore. – Signora Presidente, signora Commissario, vorrei innanzi tutto precisare a nome del gruppo dell’Alleanza dei liberali e democratici per l’Europa che siamo senz’altro favorevoli agli accordi di riammissione quali strumenti importanti nella lotta contro l’immigrazione clandestina. Tali accordi sembrano peraltro assai più efficaci di una pletora di accordi bilateriali.</p>
      <p sl="fr">Le mie osservazioni vertono su tre punti. Nel nostro nuovo assetto giuridico, il Parlamento europeo in qualità di co-decisore deve essere informato in modo sistematico e regolare sui negoziati e sull’attuazione di questi accordi.</p>
      <p sl="fr">Ad oggi sono stati conclusi undici accordi e siamo impegnati nei negoziati di altri sette, tuttavia finora non è mai stata condotta una loro valutazione. Prima di concluderne di nuovi, mi sembrerebbe indispensabile valutare i risultati di quelli precedenti.</p>
      <p sl="fr">L’ultimo punto riguarda i diritti umani e le brillanti osservazioni formulate dai miei colleghi. Quali garanzie può offrire la Commissione nel caso in cui i paesi terzi non abbiano sottoscritto la convenzione di Ginevra?</p>
      <p sl="fr">Ribadisco che pur essendo favorevole, personalmente e a livello di gruppo, a un accordo di riammissione con il Pakistan, esistono numerose zone d’ombra che non sono state chiarite anche se la signora Commissario Malmström, che qui ringrazio, ci ha assicurato tramite la sua dichiarazione che saranno offerte garanzie in termini di monitoraggio e di fermezza nei negoziati affinché il Pakistan firmi gli strumenti internazionali fondamentali non ancora sottoscritti e che le organizzazioni non governative a carattere umanitario potranno partecipare al comitato di verifica sul campo.</p>
      <p sl="fr">Cionondimeno dovremmo condizionare l’accordo alla sottoscrizione della convenzione di Ginevra da parte del Pakistan, perché dobbiamo prestare assai attenzione a non perdere mai di vista l’indispensabile equilibrio tra la nostra sicurezza da una parte e il rispetto e la tutela dei diritti umani in tutto il mondo dall’altra. Questo è il fondamento dei nostri valori nell’Unione europea.</p>
    </intervention>
    <intervention id="1-079" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signora Presidente, onorevoli deputati, lo scorso mese il Pakistan è stato tristemente al centro delle cronache e noi tutti deploriamo la terribile perdita di tante vite umane e il gran numero di sfollati. Come sapete la Commissione e il Consiglio sono entrambi profondamente impegnati a tentare di alleviare la situazione tramite soluzioni mirate a incrementare il commercio, ricostruire il paese e aiutarlo a prevenire altre catastrofi. L’argomento è stato affrontato anche nella riunione del Consiglio della scorsa settimana.</p>
      <p sl="en">Per quanto concerne il tema odierno, desidero ringraziare la commissione per le libertà civili, la giustizia e gli affari interni (LIBE) e il relatore Sógor per il loro contributo molto costruttivo e per il parere approvato lo scorso luglio a dimostrazione del loro sostegno alla Commissione.</p>
      <p sl="en">Per molti anni l’accordo di riammissione è stato uno strumento importante per la gestione dei flussi migratori e il trattato di Lisbona reca una menzione esplicita degli accordi di riammissione.</p>
      <p sl="en">Una politica migratoria e d’asilo credibile agli occhi dei cittadini europei deve fondarsi sul principio che chi non ha un diritto legittimo a restare in un dato territorio sia rimpatriato. Gli accordi di riammissione entrano in gioco in questi casi, poiché facilitano il ritorno degli immigrati illegali ai paesi d’origine e di transito; essi sono accordi tra amministrazioni che stabiliscono le procedure da seguire.</p>
      <p sl="en">Nel corso del tempo, gli accordi di riammissione sono stati agganciati anche alla politica dei visti. In alcuni casi, gli accordi di riammissione sono diventati un elemento indispensabile nei negoziati per una accordo di facilitazione del rilascio dei visti.</p>
      <p sl="en">La Commissione s’impegna a proseguire tali negoziati nell’ambito di mandati attuali o futuri.</p>
      <p sl="en">Desidero rispondere ad alcune delle preoccupazioni sollevate dagli intervenuti nelle interrogazioni orali. La Commissione s’impegna ad adempiere appieno all’obbligo sancito dall’articolo 218 del trattato di informare immediatamente e nel dettaglio il Parlamento in tutte le fasi dei negoziati e alla conclusione degli accordi di riammissione UE. Terremo fede a quest’obbligo e sarà tenuto in debito conto il ruolo del Parlamento nella procedura di adozione, segnatamente per quanto concerne la necessità di ottenere il suo consenso per la conclusione dei prossimi accordi di riammissione.</p>
      <p sl="en">Forniremo tutte le informazioni necessarie entro i limiti di riservatezza opportuni nel caso di negoziati in corso e in sintonia con precisi accordi presi nell’ambito delle future relazioni tra il Parlamento e la Commissione.</p>
      <p sl="en">Nel frattempo, lo scorso 12 luglio, il direttore generale Manservici ha fornito un primo aggiornamento generale sui negoziati in corso in occasione di una riunione a porte chiuse con la commissione LIBE. La onorevole Griesbeck ha già accennato alla dichiarazione rilasciata dalla Commissione e ovviamente ci atterremo strettamente ad essa e vi riferiremo di conseguenza. Insieme dovremo anche studiare come ottimizzare al meglio questa cooperazione.</p>
      <p sl="en">Limitatamente agli accordi con paesi che non hanno firmato la convenzione di Ginevra, noi auspichiamo certo che il Pakistan sottoscriva tale convenzione e stiamo cercando in tutti i modi di convincerlo in tal senso e di proseguire i negoziati, poiché la Commissione attribuisce come voi importanza ai valori sanciti nei documenti internazionali relativi ai diritti umani e alla protezione internazionale; un’attuazione adeguata di tali strumenti deve essere un punto fondamentale della politica UE.</p>
      <p sl="en">L’Unione europea ha sviluppato allo scopo un acquis in materia di tutela internazionale, tramite le direttive sulle procedure di asilo e sulla qualifica di rifugiato, e in materia di rimpatrio con la direttiva sul rimpatrio che contiene clausole di salvaguardia dei diritti umani. Inoltre tutti gli Stati membri dell’Unione europea devono ottemperare alla convenzione di Ginevra sullo statuto dei rifugiati e alla Convenzione europea sui diritti umani.</p>
      <p sl="en">Ai sensi di tali strumenti nessuno può essere allontanato da uno Stato membro o diventare oggetto di una procedura di riammissione prima che il suo caso venga valutato attentamente e sia escluso il rischio che tale persona possa essere soggetta a persecuzione, tortura o pene disumane o degradanti una volta rimpatriata.</p>
      <p sl="en">Nello specifico, la direttiva europea sulle procedure di asilo impone agli Stati membri l’obbligo di valutare ogni domanda di asilo singolarmente e di consentire al richiedente di rimanere sul territorio nazionale fino a quando le autorità hanno preso una decisione in merito alla sua domanda, dopodiché deve essergli riconosciuto il diritto a un ricorso effettivo dinanzi a un’autorità giudiziaria.</p>
      <p sl="en">Questi standard sono essenziali per garantire l’applicazione del principio del non-respingimento e non sono risultano in alcun modo sminuiti da un accordo di riammissione; questo è un aspetto davvero cruciale.</p>
      <p sl="en">Tutti gli accordi di riammissione dell’Unione europea contengono una clausola di non-incidenza in cui viene richiesto espressamente il rispetto di queste condizioni. Peraltro non dobbiamo dimenticare che questi accordi di riammissione contribuiscono a mettere in crisi i canali dell’immigrazione clandestina. Come annunciato quest’anno dall’Ufficio delle Nazioni Unite contro la droga e il crimine in relazione a un’analisi dell’immigrazione dal Pakistan tramite i canali della criminalità, si stima che questa sorta di filiera produca un reddito annuo di 1,25 miliardi di dollari. Nella relazione si raccomandava tra l’altro al Pakistan di stipulare accordi di cooperazione e d’intervento con i partner chiave che comprendessero anche accordi generali per l’assistenza giudiziaria reciproca e l’estradizione.</p>
      <p sl="en">Per quanto concerne gli accordi di agevolazione del rilascio dei visti non esistono condizioni preliminari precise per l’avvio di negoziati, tuttavia l’Unione europea tiene conto dell’eventuale presenza di accordi di riammissione o della loro negoziazione, degli obiettivi delle relazioni esterne, dello stato di attuazione degli accordi bilaterali in essere e dei progressi compiuti negli ambiti collegati della giustizia e degli affari interni, compresi i diritti fondamentali.</p>
      <p sl="en">Si osservi che per tutti i paesi con cui l’UE ha stipulato accordi di agevolazione del rilascio dei visti la Commissione ha presentato al Consiglio una proposta di mandato negoziale come follow-up alle conclusioni del Consiglio che prevedevano la promozione di contatti tra le persone con il paese in questione.</p>
      <p sl="en">Gli accordi di riammissione sono controllati dai comitati misti per la riammissione istituiti nell’ambito di ciascun accordo. Da parte nostra, ci occupiamo di raccogliere le informazioni del caso sull’attuazione degli accordi in essere. Ad oggi non sono stati denunciati problemi gravi, neppure dalle ONG attive in questi ambiti, sebbene alcuni dei paesi in cui tali accordi sono già a regime vengano considerati altamente sensibili.</p>
      <p sl="en">Anche nell’ambito di un accordo di riammissione non si rimpatria in alcun caso chi rischia di essere sottoposto a persecuzione, tortura o a una pena disumana o degradante.</p>
      <p sl="en">Qualora ciò si verificasse non sarebbe una conseguenza dell’accordo di riammissione, bensì il frutto di una decisione illegittima adottata dallo Stato membro che dovrebbe essere sottoposta a verifica giudiziale da parte dell’ordine giudiziario nazionale. Come richiesto dal Consiglio europeo nel programma di Stoccolma, entro la fine dell’anno la Commissione presenterà una valutazione completa degli accordi di riammissione UE in una comunicazione al Parlamento e al Consiglio. Nell’ambito di tale valutazione la Commissione deciderà se menzionare in maniera esplicita, come da voi suggerito, la possibilità di un aiuto alla reintegrazione per le persone rimpatriate. In effetti stiamo già fornendo un sostegno a diversi progetti e il fondo per i rimpatri offre assistenza per l’accoglienza immediata all’arrivo nel paese di rimpatrio.</p>
      <p sl="en">Possiamo sostenere queste iniziative tramite valutazioni e le direttive a disposizione. La Commissione vigilerà sulla situazione e vi terrò informati al meglio delle mie possibilità, come precisato nell’accordo generale tra le nostre istituzioni e nella comunicazione adottata in luglio dalla commissione LIBE. Spero che questi chiarimenti vi consentiranno di approvare l’accordo.</p>
    </intervention>
    <intervention id="1-080" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">relatore per parere della commissione per gli affari esteri . − Signora Presidente, onorevoli colleghi, dopo otto anni dall'inizio dei negoziati tra la Commissione europea e il Pakistan, si è finalmente arrivati a un accordo su una procedura di riammissione per le persone residenti nell'Unione europea senza autorizzazione.</p>
      <p sl="it">La commissione per gli affari esteri ha chiesto di redigere un parere su questo accordo, molto importante, e particolarmente tenendo conto degli sviluppi nella regione attorno al Pakistan e alla questione dei diritti umani.</p>
      <p sl="it">Abbiamo discusso a lungo in commissione e sono state sollevate alcune preoccupazioni: la situazione instabile e le continue violazioni dei diritti umani in Pakistan e le negoziazioni condotte dalla Commissione europea con il Pakistan non hanno garantito diritti e sicurezza alle persone rinviate in Pakistan. Inoltre, eravamo preoccupati che fin d'ora non esistesse una valutazione degli undici accordi di riammissione già in vigore.</p>
      <p sl="it">Alla fine i colleghi dell'AFET hanno concluso che un chiaro quadro per la cooperazione sulla questione di riammissione con il Pakistan fosse preferibile a una situazione in cui gli Stati membri procederebbero a espellere immigrati illegali venuti dal Pakistan su una base ad hoc e senza un controllo basato sul rispetto dei diritti umani.</p>
      <p sl="it">L'articolo 16 garantirà all'Unione la possibilità di esercitare questi controlli, per questo ribadisco la richiesta della commissione per gli affari esteri per una valutazione degli accordi già in vigore e ne sostengo l'approvazione.</p>
    </intervention>
    <intervention id="1-081" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE. – Signora Presidente, signora Commissario, onorevoli deputati, in relazione al Pakistan vi ricordo che la nostra discussione si sta svolgendo in un momento difficile per questo paese e credo che dovremmo manifestare la nostra più completa solidarietà verso gli uomini che sono stati vittima di questa catastrofe. Il collega Sógor ha già parlato dell’accordo in questione e io vorrei aggiungere solo alcuni commenti generali sugli accordi di riammissione dell’Unione europea con i paesi terzi.</p>
      <p sl="de">Tali accordi sono opportuni e necessari perché in Europa esiste una legislazione che disciplina l’immigrazione. Nonostante questa legislazione ci sono persone che soggiornano presso di noi illegalmente. Pertanto la conseguenza logica è che deve essere previsto il loro rimpatrio. In molte di queste enunciazioni di principio la sinistra e i socialisti sono al nostro fianco, ma quando si arriva alla decisione concreta in merito alla stipula di un accordo, finiscono col negare il loro assenso. Credo nonostante questo che dobbiamo essere coerenti.</p>
      <p sl="de">I diritti umani standard devono essere rispettati. Rifiutando accordi di questo tipo non otterremo certo un miglioramento della situazione dei diritti umani. Chi respinge questo accordo accetta che nell’Unione europea vi siano 27 diversi standard di diritto su cui non è possibile vigilare altrettanto bene come a livello europeo.</p>
      <p sl="de">Da ultimo formulo una domanda per me importante: come possiamo rendere appetibile la collaborazione con i paesi terzi in futuro? Prego la Commissione di lavorare in modo più coordinato. Giacché siamo disposti ad aprire i mercati europei nell’ambito dei negoziati commerciali internazionali, i paesi terzi devono concederci a loro volta la possibilità di discutere della riammissione. Anche nell’ambito dell’immigrazione legale, i paesi terzi devono farci alcune concessioni in termini di rimpatri. In sostanza, in questo ambito è importante lavorare in modo più coordinato.</p>
    </intervention>
    <intervention id="1-082" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">a nome del gruppo S&amp;D. – Signora Presidente, onorevoli colleghi, la situazione umanitaria drammatica in cui versa oggi il Pakistan ci ha obbligato a posticipare di quindici giorni il voto sull’accordo di riammissione tra l’UE e questo paese, anche se si tratta di una ben misera consolazione, lo ammetto.</p>
      <p sl="fr">Oggi la nostra scelta è determinante. Come possiamo approvare questo accordo quando rimangono tanti interrogativi senza risposta e tante perplessità? È inutile rievocare puntualmente in questa sede gli sfortunati precedenti del Pakistan in materia di rispetto dei diritti umani, tuttavia vorrei ribadire quanto già detto da altri deputati: questo paese non ha sottoscritto né la convenzione di Ginevra sullo statuto dei rifugiati, né la convenzione sugli apolidi.</p>
      <p sl="fr">Questa situazione è vieppiù preoccupante perché l’accordo intende chiaramente colpire prima di tutto gli afgani e le insistenze della Commissione europea affinché il Pakistan aderisca alla convenzione di Ginevra non servono a cambiare i fatti. Occorre affermare una posizione chiara e stabilire che la firma della convenzione di Ginevra e di altri atti relativi alla protezione dei diritti fondamentali è una condizione sine qua non per qualsiasi negoziato.</p>
      <p sl="fr">La situazione è resa più complessa da un’imprecisione cronica nell’attuazione dell’accordo in discussione oggi, caratterizzato da un ambito di applicazione, contorni, obiettivi e modalità tecniche che definirei nebulosi per quanto concerne sia la procedura di riammissione, sia gli scambi dei dati personali. A prescindere dalle criticità a livello di attuazione, è l’intero processo di negoziazione di questo accordo e degli accordi di riammissione in quanto tali a essere problematico.</p>
      <p sl="fr">In diverse occasioni abbiamo chiesto alla Commissione di presentare una valutazione degli accordi conclusi fino a oggi. Tale valutazione non è ancora disponibile e le informazioni che ci ha fornito oggi non sono sufficienti. Come possiamo in tutta coscienza approvare questo accordo senza disporre neppure di una valutazione? A questa conclusione sembra essere giunto anche lo studio richiesto dalla commissione LIBE sulla politica di riammissione nell’Unione europea che ci è stato trasmesso. Il Parlamento europeo non può esercitare appieno i suoi poteri se non viene adeguatamente informato durante il processo di negoziazione e di attuazione di questi accordi.</p>
      <p sl="fr">Il Parlamento europeo in quanto colegislatore deve affermare la propria posizione e sottolineo che il voto di domani avrà una forte valenza simbolica per il suo ruolo. Nel contesto degli attuali negoziati condotti per la stipula di accordi di partenariato con paesi come la Libia, è nostro compito respingere questo accordo per dimostrare che il Parlamento è attento al rispetto dei diritti umani e desidera una maggiore trasparenza nei negoziati.</p>
    </intervention>
    <intervention id="1-083" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Signora Presidente, signora Commissario, come hanno già detto molti altri colleghi, anch’io sono dell’opinione che dopo le terribili piene di agosto questo potrebbe essere considerato un momento poco opportuno per discutere l’accordo di riammissione tra l’UE e il Pakistan. Le immagini strazianti delle vittime sono ancora impresse nella nostra mente e siamo vicino a loro nella sofferenza.</p>
      <p sl="sv">Tuttavia non dobbiamo cadere nell’errore di confondere due problemi diversi. L’accordo di riammissione intende semplicemente chiarire alcune questioni giuridiche tra l’Unione europea e il Pakistan. A mio avviso tale accordo andrebbe visto entro un contesto più ampio di incoraggiamento dell’immigrazione regolare e di controllo dell’immigrazione irregolare. Vorrei ringraziare la Commissione per aver garantito che l’accordo sarà oggetto di un controllo. Il Commissario Malmström ci ha assicurato che si eserciteranno pressioni affinché il Pakistan firmi la convenzione di Ginevra e che la Commissione s’impegna a informare il Parlamento sul risultato dell’attuazione nelle varie fasi.</p>
      <p sl="sv">Il gruppo dell’Alleanza dei Democratici e dei Liberali per l’Europa che rappresento oggi è favorevole alla relazione sull’accordo di riammissione e vogliamo anche invitare la Commissione a farsi carico dell’introduzione tempestiva di un meccanismo di valutazione per tutti gli accordi di riammissione. Il fatto che il Pakistan non abbia sottoscritto la convenzione di Ginevra rappresenta senz’altro un’ulteriore complicazione, ma ricordiamoci che gli Stati membri sono invece vincolati al rispetto della convenzione e dei trattati UE, sicché commetterebbero una grave infrazione se rimpatriassero gli immigrati verso paesi dove sussiste il rischio che i loro diritti siano calpestati. Questo concetto è sintetizzato nel principio del non-respingimento ed è valido a prescindere che il Pakistan aderisca o meno alla convenzione di Ginevra. Il non-respingimento si applica anche in maniera indiretta e mi limiterò a ribadire molto sinteticamente che questo accordo è essenziale perché disciplina la nostra cooperazione con il Pakistan.</p>
    </intervention>
    <intervention id="1-084" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">a nome del gruppo Verts/ALE. – È scontato che una politica di asilo umana debba essere sorretta da una politica di espulsione. I richiedenti asilo che non sono stati accettati devono andare altrove, ma questo non vuol dire che giochiamo con la vita delle persone. Un bel giorno però l’Europa si è sognata di dire che se qualcuno non può essere rimpatriato al suo paese di origine, possiamo semplicemente spedirlo nel paese più prossimo a quello o nel paese attraverso cui è transitato per raggiungere l’Europa. In questo caso mi pare davvero che le persone vengono trattate come se fossero pedine.</p>
      <p sl="nl">Siamo giù giunti al punto di tentare di rispedire le persone in Libia e ce ne laviamo le mani se la Libia tenta a sua volta di espellere queste persone in Eritrea. È evidente che cerchiamo di palleggiarci le responsabilità quando si tratta di persone provenienti da altri paesi, in questo caso degli afgani deportati in Pakistan. Ho sentito che un collega del gruppo del Partito popolare europeo (Democratico cristiano) si interrogava su come rendere questi accordi di riammissione più appetibili per questi paesi terzi. Invero questo non mi sembra un modo umano di comportarsi con altri esseri umani e neppure un presupposto corretto per definire una valida politica europea in materia di asilo.</p>
      <p sl="nl">In realtà noi tutti aspiriamo a una buona politica europea in materia di asilo. Se inviamo queste persone in paesi come la Turchia, per nominare un paese in cui transitano numerosi richiedenti asilo, non diamo loro alcuna possibilità di rifarsi una vita, perché quello non è un posto dove vorrebbero essere e dove sono bene accolte; non c’è denaro che possa cambiare questa situazione.</p>
    </intervention>
    <intervention id="1-085" speaker_id="96748" name="Dennis de JONG" is_mep="True" mode="spoken" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL. – Il gruppo confederale della Sinistra unitaria europea/Sinistra verde nordica è contrario all’accordo di riammissione con il Pakistan qui proposto. È lo strumento sbagliato nel momento sbagliato.</p>
      <p sl="nl">Secondo le Nazioni Unite le infrastrutture del Pakistan (strade, ferrovie, ponti e altro) sono state così duramente colpite dalle alluvioni che il loro stato è tornato a essere quello di qualche decennio fa. In Pakistan ci sono milioni di persone in fuga dalle acque o che al loro ritorno a casa scoprono di non possedere più nulla. Verrebbe naturale credere che in queste circostanze il primo pensiero dell’Europa sia stato di aiutare queste persone. Mi pare di cattivo gusto che proprio in questo momento ci venga chiesto di decidere in merito a un accordo di riammissione che inevitabilmente comporterà l’espulsione dall’Europa e il rimpatrio in Pakistan dei richiedenti asilo irregolari le cui domande di asilo sono state rifiutate. Questo è forse un esempio della comunanza di valori di cui l’Unione europea va tanto fiera?</p>
      <p sl="nl">Inoltre l’accordo non prevede sufficienti salvaguardie per i diritti umani. Il Pakistan non è un paese stabile in questo momento. Il mio quesito alla Commissione e al Consiglio è dunque il seguente: da cosa è motivata la vostra fiducia che nelle circostanze attuali il Pakistan, un paese che non ha ratificato la convenzione di Ginevra ma che comunque accoglie un elevato numero di rifugiati, offrirà effettivamente protezione ai rifugiati?</p>
      <p sl="nl">Da un simile accordo si attenderebbero garanzie commisurate alle responsabilità che i paesi si assumono quando deportano una persona in un altro paese. Ma a questo riguardo abbiamo sentito solo che la Commissione europea dovrà assicurarsi che gli Stati membri tengano fede agli impegni assunti con la firma della Convenzione europea sui diritti umani e la Convenzione di Ginevra.</p>
      <p sl="nl">Vorrei sapere dalla signora Commissario come la Commissione intende condurre simili verifiche. Intendete forse inviare i vostri funzionari sull’aeroplano diretto in Pakistan insieme agli espulsi e per quanto tempo continuerete a vigilare sul destino di queste persone, oppure vi accontenterete di presentarci una relazione quando per loro sarà già troppo tardi? L’accordo contiene un numero di salvaguardie troppo limitato e giunge proprio al momento sbagliato. Il verdetto del mio gruppo è che dovrebbe essere respinto.</p>
    </intervention>
    <intervention id="1-086" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Vorrei richiamare la vostra attenzione sul problema che abbiamo con la Turchia. Come sapete, la Commissione europea ha cercato per svariati anni di siglare un accordo di riammissione con la Turchia ma i suoi sforzi sono stati vanificati dall’opposizione sistematica di quel paese.</p>
      <p sl="nl">La situazione è inaccettabile per due ordini di motivi. Innanzi tutto da un paese candidato ci si attende di solito una disponibilità alla cooperazione piuttosto che un’opposizione. Inoltre la Turchia non è solo un paese prossimo all’Unione europea, bensì un paese con cui condividiamo un lunghissimo confine. A questo si aggiunga che la Turchia è uno dei principali e più importanti paesi di origine e di transito degli immigrati irregolari. La mia affermazione è corroborata da un recente documento stilato da Europol, Eurojust e Frontex, in cui la Turchia viene descritta come uno dei principali paesi di transito dell’eroina proveniente da Afghanistan, Pakistan e i Balcani. La questione qui non riguarda esclusivamente il narcotraffico ma più in generale tutto il crimine organizzato.</p>
      <p sl="nl">Stando alle notizie, i negoziati per l’accordo di riammissione con la Turchia hanno subito una svolta positiva rispetto agli ultimi anni, tuttavia osserviamo che il governo turco sta imponendo talune condizioni assolutamente inaccettabili. Mentre l’Unione europea parla di un’agevolazione per l’ottenimento dei visti, il governo turco sta cominciando a prospettare l’apertura delle frontiere e la libera circolazione delle persone per i cittadini turchi e questo contribuisce solo a esacerbare il problema anziché offrire soluzioni alle criticità esistenti.</p>
    </intervention>
    <intervention id="1-087" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signora Presidente, desidero complimentarmi con l’onorevole Sógor per la relazione che ha presentato. L’importanza di questa relazione e dei negoziati svolti è chiaramente dimostrata dal fatto che ci sono voluti dieci anni per addivenire a un accordo.</p>
      <p sl="pt">Questo strumento è importante sia per il Pakistan, sia per i nostri rapporti con gli altri paesi della regione. Simili accordi sono un elemento positivo nella lotta contro l’immigrazione irregolare, tuttavia il rimpatrio degli immigrati clandestini deve avvenire solo sulla base di una decisione caso per caso e nel pieno rispetto degli obblighi e delle responsabilità sanciti dal diritto internazionale, con riferimento in particolare al principio del non-respingimento.</p>
      <p sl="pt">Il Pakistan è senz’altro un importante paese di origine o di transito degli emigranti irregolari e ci rammarichiamo che non abbia provveduto ancora a ratificare il Patto internazionale sui diritti civili e politici o la Convenzione delle Nazioni Unite contro la tortura e altre pene o trattamenti crudeli, inumani o degradanti. In questa situazione sussistono fondati dubbi quanto alla sicurezza delle persone rimpatriate, in particolare perché l’accordo non prevede salvaguardie e meccanismi forti a tutela dei diritti fondamentali.</p>
      <p sl="pt">Anche se l’accordo è ben lungi dall’essere perfetto, ritengo comunque positivo eliminare il rischio di una politica di rimpatrio degli Stati membri basata su soluzioni ad hoc. Inoltre l’accordo creerebbe una cornice definita per una cooperazione con il Pakistan che consentirebbe all’Unione europea di vigilare sui diritti umani.</p>
    </intervention>
    <intervention id="1-088" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Il tema della discussione attuale sono gli accordi di riammissione e a questo riguardo molti di noi si interrogano su come garantire la salvaguardia dei diritti e della sicurezza degli espulsi.</p>
      <p sl="sk">L’esperienza sembra indicare che gli accordi di riammissione non tengono debito conto di questa preoccupazione. In genere si presume che quando due Stati concludono un accordo si preoccuperanno anche di verificare che le sue finalità siano rispettate. Purtroppo non funziona sempre così e gli accordi di riammissione ne sono la riprova. Gli Stati stipulano spesso simili accordi nell’ambito di una più ampia cooperazione che comprende anche altri aspetti più importanti – almeno dal punto di vista delle parti contraenti – quali la sicurezza energetica, la lotta contro il terrorismo, la cooperazione di polizia o il commercio. Gli accordi di riammissione rappresentano solo una piccola porzione di rapporti bilaterali concreti.</p>
      <p sl="sk">Siamo onesti, onorevoli colleghi: per i paesi più avanzati, gli accordi di riammissione rappresentano un modo elegante di sbarazzarsi formalmente degli immigrati clandestini con il consenso dei paesi di origine meno sviluppati che riceveranno in cambio, per esempio, la possibilità di concludere un accordo commerciale strategico.</p>
      <p sl="sk">In parole povere, il consenso espresso dai paesi di origine meno sviluppati non è in alcun modo espressione da parte loro di una volontà politica o della disponibilità di risorse istituzionali in grado di gestire anche solo il semplice afflusso degli espulsi, figuriamoci poi di proteggerne i diritti umani. Per noi parlamentari interessati a tutelare i diritti umani è fondamentale riconoscere la realtà che si cela dietro agli accordi di riammissione e dobbiamo insistere acciocché i diritti umani e la trasparenza siano assunti come priorità nell’ambito degli accordi di riammissione.</p>
    </intervention>
    <intervention id="1-089" speaker_id="96737" name="Nicole KIIL-NIELSEN" is_mep="True" mode="spoken" nationality="France" birth_date="21-08-1949" birth_place="Larchamp" p_group="Group of the Greens/European Free Alliance" m_state="FR">
      <p sl="fr">Signora Presidente, la Commissione europea scriveva nel 2005 che ogni singola decisione di espulsione presa dalle autorità competenti di uno Stato membro deve rispettare la convenzione di Ginevra, il protocollo del 1967 e i trattati internazionali. Nessuno può essere allontanato, espulso o estradato verso uno Stato in cui esiste un rischio serio di essere sottoposto alla pena di morte, alla tortura o ad altre pene o trattamenti inumani.</p>
      <p sl="fr">In Pakistan si verificano gravi violazioni dei diritti umani come la pena di morte, torture, decessi durante le detenzioni, sparizioni, crimini d’onore. Altri deputati hanno già ribadito che il paese non ha sottoscritto numerose convenzioni internazionali. Come possiamo assicurarci che la sicurezza e i diritti delle persone riammesse saranno rispettati?</p>
      <p sl="fr">Non sono neppure fornite garanzie per le minoranze etniche o religiose e le donne. Nessuna menzione viene fatta delle conseguenze che l’accordo avrà sui rifugiati afgani. Non è prevista alcuna verifica sull’attuazione dell’accordo a cura dell’Agenzia dell’Unione europea per i diritti fondamentali. In nome del diritto e della dignità umana, il nostro Parlamento deve respingere questo accordo.</p>
    </intervention>
    <intervention id="1-090" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signora Presidente, sussistono motivi di palese validità per rimpatriare gli immigrati irregolari pakistani nel loro paese di origine. Il quesito cruciale da porsi è perché sia necessario stipulare un accordo con il Pakistan per consentire a queste persone di rientrare nel loro paese. Dovrei esserne sorpreso, ma non lo sono.</p>
      <p sl="en">Qualcuno si oppone al loro rimpatrio anche nel caso in cui il Pakistan lo autorizzi. La loro opposizione si fonda a quanto pare sul mancato rispetto dei diritti umani da parte del Pakistan. Questo è in parte vero, ma vale anche per la maggior parte dei paesi del terzo mondo e addirittura di alcuni paesi europei. La loro idea è forse che gli immigrati irregolari da paesi in cui i diritti umani non vengono adeguatamente garantiti dovrebbero essere autorizzati a rimanere? Se lo credono veramente, dobbiamo chiedere loro perché accettano invece che il resto della popolazione di tali paesi pericolosi rimanga a vivere lì. A questo punto non dovremmo forse invitare la popolazione intera di Pakistan, Cina, Afghanistan, Medio Oriente, America latina e Africa a trasferirsi nell’Unione europea? Il loro ragionamento si basa su questa assurdità logica.</p>
    </intervention>
    <intervention id="1-091" speaker_id="96766" name="Ernst STRASSER" is_mep="True" mode="spoken" nationality="Austria" birth_date="29-04-1956" birth_place="Grieskirchen" p_group="Group of the European People's Party (Christian Democrats)" m_state="AT">
      <p sl="de">Signora Presidente, signora Commissario, onorevoli deputati, questo accordo è giusto e necessario e dobbiamo ringraziare la Commissione se siamo riusciti ad ottenere un risultato. Il rispetto di standard umanitari minimi nel paese di origine è un principio sancito in tutti gli accordi di riammissione. È il presupposto affinché un accordo di questo tipo possa essere stipulato.</p>
      <p sl="de">L’accordo non riguarda i richiedenti asilo – questo lo specifico per i verdi o i deputati della sinistra. Leggete il testo e vi accorgerete che non si parla delle persone che necessitano di una protezione, bensì di soggetti che risiedono illegalmente. Questa è la categoria di persone cui l’accordo si riferisce. I richiedenti asilo e qualsiasi persona che necessiti di protezione non possono essere oggetto di un accordo di riammissione.</p>
      <p sl="de">In questa fase è importante adoperarsi affinché i decreti di rimpatrio trovino effettivamente esecuzione – e a questo proposito mi rallegro della valutazione che lei ha annunciato nella sua dichiarazione – giacché il numero delle espulsioni eseguite è notevolmente inferiore al numero dei decreti di espulsione. Secondo i dati di cui dispongo per il 2008, a 609 000 immigrati illegali e 608 000 decreti di espulsione è seguito il rimpatrio di 214 000 persone. In questo ambito occorre una strategia europea comune e per realizzarla abbiamo bisogno di una strategia comune con i paesi terzi.</p>
    </intervention>
    <intervention id="1-092" speaker_id="96916" name="Rita BORSELLINO" is_mep="True" mode="spoken" nationality="Italy" birth_date="02-06-1945" birth_place="Palermo" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, signora Commissaria, il dibattito di oggi sugli accordi di riammissione non può eludere la questione ormai spinosa che riguarda l'accordo tra l'Unione europea e la Libia.</p>
      <p sl="it">Sappiamo che una parte dell'accordo è incentrata sul contrasto all'immigrazione clandestina. Siamo preoccupati, perché fino ad oggi la Commissione ci ha detto poco al riguardo, nonostante il trattato di Lisbona imponga alla Commissione stessa di informare tempestivamente il Parlamento.</p>
      <p sl="it">La Libia, come è noto, non ha sottoscritto la Convenzione sui diritti umani di Ginevra, né tanto meno ha fino ad oggi dimostrato di assumere comportamenti in linea con il diritto internazionale. Penso al caso degli immigrati eritrei detenuti in modo disumano nel centro libico di Brak, o ancora alla chiusura degli uffici ACNUR; ma penso soprattutto a quanto è successo la settimana scorsa, quando una motovedetta della Repubblica libica ha aperto il fuoco contro un peschereccio italiano della marina di Mazara del Vallo, presente in acque internazionali, con la giustificazione della presenza a bordo di immigrati clandestini: una giustificazione gravissima che ci fa pensare che l'accordo siglato tra Libia e Italia – che prevede, tra l'altro, il respingimento degli immigrati verso la Libia senza disposizioni relative al diritto di richiedere l'asilo e a esami individuali caso per caso delle singole situazioni – contenga anche la possibilità di utilizzare armi da fuoco per fermare gli immigrati.</p>
      <p sl="it">Dato che anche in questo caso parte dell'accordo è segreto, mi chiedo se la Commissione sia a conoscenza del contenuto e se non ritenga necessario nel caso specifico di chiedere spiegazioni in merito alla possibilità per le autorità libiche di aprire il fuoco su imbarcazioni, se esiste il sospetto che trasportino immigrati irregolari, perché se così fosse tale disposizione …</p>
      <a text="(Il Presidente interrompe l'oratore)"/>
    </intervention>
    <intervention id="1-093" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Signora Presidente, l’asilo è un concetto giuridico preciso e ben definito che rimane totalmente estraneo all’accordo di riammissione.</p>
      <p sl="es">L’accordo con il Pakistan è uno strumento dell’UE per la lotta all’immigrazione clandestina e non riguarda la tutela internazionale o l’asilo.</p>
      <p sl="es">Non vi sono dubbi in merito alle finalità dell’accordo, ossia la riammissione di cittadini pakistani che non soddisfano, o hanno cessato di soddisfare, le condizioni in vigore per l’accesso, la presenza o il soggiorno in uno Stato membro o di cittadini di paesi terzi o apolidi che hanno un visto o un permesso di soggiorno rilasciato dalle autorità pakistane e sono entrati illegalmente in uno Stato membro direttamente dal Pakistan.</p>
      <p sl="es">Durante il processo di rimpatrio i diritti umani devono essere salvaguardati esigendo il rispetto del diritto internazionale e in particolare del principio di non-respingimento e della Convenzione europea sui diritti umani.</p>
      <p sl="es">In sostanza le disposizioni dell’accordo si applicano esclusivamente a chi soggiorna illegalmente nell’Unione europea e non riguarderanno i soggetti cui è stato riconosciuto il diritto d’asilo o la cui richiesta di protezione internazionale è ancora in fase di scrutinio.</p>
      <p sl="es">A mio avviso non possiamo e non dobbiamo confondere questioni diverse che potrebbero frapporsi al raggiungimento di un accordo fondamentale per l’elaborazione di una politica d’immigrazione comune dell’Unione europea.</p>
      <p sl="es">Noi manifestiamo pertanto il nostro consenso all’accordo ma esigiamo alcune garanzie da parte del Pakistan.</p>
    </intervention>
    <intervention id="1-094" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Il Pakistan ha subito la peggiore inondazione degli ultimi 80 anni e non se ne vede ancora la fine. Milioni di persone sono rimaste colpite, tanti hanno perso la casa e la fame si sta facendo sentire. Vogliamo rispedire la gente in Pakistan con gli stessi velivoli che utilizziamo per l’invio degli aiuti umanitari?</p>
      <p sl="nl">Sarebbe irresponsabile stipulare un accordo tra l’Unione europea e la Repubblica islamica del Pakistan. Non possiamo chiudere gli occhi dinanzi alla situazione dei diritti umani che in Pakistan lascia molto a desiderare. Il Pakistan non ha neppure firmato la convenzione di Ginevra sullo statuto dei rifugiati. Simili accordi dovrebbero essere stipulati a condizioni adeguate, per esempio esigendo la ratifica della convenzione di Ginevra o di altri accordi di protezione dei diritti fondamentali.</p>
      <p sl="nl">Sarei curiosa di conoscere anche gli accordi che l’Unione europea sta negoziando con gli altri paesi. È importante che il Parlamento abbia accesso a questi testi al fine di garantirne la correttezza. Per esempio, a che punto siamo rispetto all’accordo di riammissione con la Turchia? Pare che i negoziati siano praticamente conclusi. Alcuni Stati membri hanno ancora qualche obiezione sul testo definitivo.</p>
      <p sl="nl">Signora Commissario, potrebbe illustrarci i motivi d’impasse nei negoziati? Cosa sta facendo la Commissione europea per favorire un esito positivo? E una volta che l’accordo sarà concluso, compirà la Commissione il tanto atteso passo successivo? Gli uomini d’affari e gli studenti turchi saranno finalmente liberi di recarsi in Europa senza necessitare di un visto? Dopo tutto è scandaloso che l’Unione europea conduca una politica di eliminazione dei visti con i più svariati paesi ma non con uno dei suoi paesi candidati.</p>
    </intervention>
    <intervention id="1-095" speaker_id="96932" name="Birgit SIPPEL" is_mep="True" mode="spoken" nationality="Germany" birth_date="29-01-1960" birth_place="Bochum" m_state="DE">
      <p sl="de">Signora Presidente, nella sua introduzione il relatore ha affermato che adesso il Parlamento deve approvare l’accordo. Potrebbe essersi trattato di un errore di traduzione, in ogni caso posso dire a chiare lettere che io non devo approvare alcunché e che di certo non approverò questo accordo.</p>
      <p sl="de">Come primo accordo dopo il trattato di Lisbona, questo testo ha un significato simbolico ben preciso. Quale messaggio trasmettiamo all’Unione europea e al resto del mondo con questo accordo? A mio avviso i fautori dell’accordo incarnano essenzialmente il principio biblico del “siamo innocenti e ce ne laviamo le mani, dopotutto c’è un accordo”. In realtà non sappiamo affatto cosa succede alle persone che rimpatriamo in questi paesi. Avrei voluto che quest’Aula si dimostrasse più sensibile verso il trattamento dei rifugiati e il rispetto dei diritti umani. L’approvazione di questo accordo mette seriamente in pericolo la nostra credibilità nelle questioni attinenti alla democrazia e ai diritti umani. Rinnoverei il mio invito ai colleghi a non votare a favore dell’accordo.</p>
    </intervention>
    <intervention id="1-097" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, una combinazione di controlli restrittivi ai confini esterni dell’Unione europea e un’applicazione più severa degli accordi di riammissione può arginare l’ondata di immigrati irregolari. In questo senso, l’esempio di Lampedusa è a mio avviso eloquente. Fino al 2008 erano decine di migliaia gli immigrati che raggiungevano le coste italiane, mentre adesso i centri di accoglienza si sono notevolmente svuotati. Il Parlamento è chiamato a sostenere la Commissione per una celere conclusione dei negoziati relativi ad altri accordi, per esempio quello con la Turchia.</p>
      <p sl="de">In ogni caso nel contesto negoziale dobbiamo respingere con fermezza qualsiasi richiesta assurda come quella del capo di Stato libico Gheddafi che pretende dall’Unione europea almeno 5 miliardi di euro l’anno per la lotta contro l’immigrazione illegale in Africa. Piuttosto occorrerebbe subordinare i numerosi aiuti finanziari che l’Unione europea eroga, per esempio nella cooperazione alla sviluppo, alla disponibilità degli Stati a collaborare efficacemente con l’Unione nella lotta contro l’immigrazione clandestina. Inoltre occorre contrastare in tutta Europa il ricorso improprio al diritto d’asilo e la proliferazione dei finti aventi diritto, nonché rafforzare efficacemente l’agenzia Frontex per la protezione delle frontiere.</p>
    </intervention>
    <intervention id="1-098" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, onorevoli colleghi, all’incirca l’ottanta per cento degli emigranti clandestini intercettati alle frontiere esterne dell’Unione europea entrano dalla Grecia. Nel 2009 sono stati arrestati quasi 126 000 clandestini in Grecia e di questi all’incirca 5 000 (4 852 per l’esattezza) provenivano dal Pakistan e 36 472 dalla Turchia.</p>
      <p sl="el">Sulla base di questi dati posso concludere che l’accordo con il Pakistan è molto importante e ha richiesto tempi lunghissimi, parliamo infatti di otto anni. L’articolo 16 contiene una disposizione per la tutela dei diritti umani e ci attendiamo risultati significativi da questo accordo.</p>
      <p sl="el">Vorrei ricordare a quest’Emiciclo che Spagna, Malta e Italia hanno ridotto l’afflusso di immigrati irregolari grazie a simili accordi. Confido che l’accordo con la Turchia non richiederà altri otto anni, signora Commissario. Più volte è stato ripetuto che ci troviamo alle battute finali, ma sinora non è arrivato un annuncio ufficiale. Spero che non si verificheranno ulteriori slittamenti. Non abbiamo tempo da perdere.</p>
    </intervention>
    <intervention id="1-099" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">Signor Presidente, un punto che desidero chiarire poiché non mi sembra noto a tutti è che le persone considerate irregolari non sono necessariamente entrate nell’Unione europea per vie illegali. Sono talvolta richiedenti asilo la cui domanda di asilo è stata respinta o persone che sono arrivate con un visto turistico e non sono più andate via, dunque non sono da equiparare a chi è arrivato in modo molto illecito e criminale.</p>
      <p sl="en">Commissario Malmström, lei ha affermato di voler tenere fede alle aspettative dei cittadini europei. I nostri cittadini si aspettano un’Unione europea che rispetti i diritti umani e gli esseri umani. Anche queste aspettative devono essere tenute da conto. Mi chiedo come potrete sorvegliare le persone espulse per assicurarvi che non saranno perseguitate e torturate. Come intendete affrontare questo problema? Quali saranno le misure concrete?</p>
    </intervention>
    <intervention id="1-100" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, la grande euforia per i progressi democratici compiuti dalla Turchia che è seguita all’ultimo referendum va ridimensionata. A tutt’oggi la Turchia non è riuscita a cooperare con l’Unione europea in materia di rimpatrio dei rifugiati e degli emigrati. Oltre a essere un paese d’origine di emigranti, la Turchia è spesso il paese attraverso cui transitano i profughi dal Medio Oriente, dall’Iraq e dall’Iran. È pertanto indispensabile collaborare per una difesa comune contro l’afflusso di profughi. Frontex può fornire assistenza per le questioni tecniche ma non si può certo pretendere che l’UE si assuma tutti i costi relativi al controllo delle frontiere turche. L’Unione europea non deve diventare la gallina dalle uova d’oro di Ankara, gli aiuti preadesione sono già di per sé fin troppo munifici. La Turchia deve rispettare la convenzione di Ginevra sullo statuto dei rifugiati e le carenze sul fronte dei diritti fondamentali non devono diventare una scusa per negare il rimpatrio dei profughi. Non possiamo accettare che Ankara prema per allacciare rapporti più stretti con Bruxelles e nel contempo continui a far transitare con leggerezza tanti profughi nel presunto Eldorado dell’Unione europea. Occorre concludere un accordo di riammissione nel tempo più breve possibile.</p>
    </intervention>
    <intervention id="1-101" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Nell’ambito di questa discussione vorrei menzionare il caso specifico di un paese terzo, la Repubblica moldova.</p>
      <p sl="ro">Nel 2007 il Parlamento europeo ha ratificato l’accordo di riammissione tra la Repubblica moldova e la Comunità europea. Purtroppo questa politica ha mostrato alcune debolezze, non è stata condotta una valutazione abbastanza approfondita del suo impatto sulla Repubblica moldova e le procedure di negoziazione e attuazione dell’accordo non sono state sufficientemente trasparenti. Durante il governo comunista, dal 2001 al 2009, oltre 600 000 persone sono emigrate dalla Repubblica moldova nell’Unione europea. Uno dei motivi addotti era la violazione dei diritti umani e le numerose dichiarazioni di condanna della Moldova da parte della Corte europea dei diritti dell’uomo ne sono la riprova.</p>
      <p sl="ro">Per risolvere questi problemi, l’Unione europea deve offrire politiche commerciali più confacenti e maggiori aiuti allo sviluppo. Tenuto conto di queste necessità, credo che l’iniziativa europea per l’erogazione di aiuti finanziari alla Moldova dovrebbe proseguire.</p>
    </intervention>
    <intervention id="1-102" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signora Commissario, onorevoli deputati, per la prima volta domani il nostro Parlamento sarà chiamato a esprimere il suo consenso in relazione a un accordo di riammissione. È una responsabilità molto importante e credo che questo Parlamento non debba peccare di leggerezza quando è in gioco la sicurezza delle persone coinvolte.</p>
      <p sl="fr">Il Pakistan non ha firmato e ratificato né la convenzione di Ginevra sullo statuto dei rifugiati, né la convenzione sugli apolidi, tuttavia questo accordo potrebbe riguardare sia i cittadini pakistani, sia gli apolidi e i cittadini di un altro paese che fuggono dalla guerra e dai problemi, mi riferisco in particolare agli afgani. In virtù dell’accordo, queste persone potrebbero essere espulse verso un paese che non offre assolutamente alcuna garanzia.</p>
      <p sl="fr">Chiediamo dunque – e questa ritengo essere una richiesta più che legittima del nostro Parlamento – che sia condotta una valutazione sui precedenti accordi di riammissione, come promesso peraltro dalla Commissione.</p>
      <p sl="fr">In seconda istanza chiediamo che il Pakistan aderisca alle convenzioni di Ginevra prima che si possa parlare di un accordo.</p>
      <p sl="fr">Da ultimo, ed è il meno, chiediamo che il Parlamento possa partecipare al comitato misto per la riammissione al fine di avere la possibilità di vigilare sulle condizioni in cui un eventuale accordo futuro sarà attuato.</p>
      <p sl="fr">Alla luce di quanto esposto credo che domani non dovremmo dare il nostro consenso.</p>
    </intervention>
    <intervention id="1-103" speaker_id="photo_generic" name="Cecilia Malmström" is_mep="True" mode="spoken">
      <p sl="en">membro della Commissione. – Signor Presidente, onorevoli deputati, sarei felice di discutere con voi della Turchia, della Libia e della Moldavia, ma il tempo è tiranno e mi atterrò all’argomento in discussione. Nondimeno, avrò piacere di affrontare le altre questioni con voi in questa sede ma in un’altra occasione.</p>
      <p sl="en">Per quanto concerne il Pakistan, alcuni deputati hanno fatto presente che la discussione sull’accordo di riammissione si è protratta per diversi anni. Penso conveniate tutti con me che è molto meglio avere un unico accordo europeo con il Pakistan piuttosto che numerosi accordi bilaterali più o meno trasparenti. Un accordo di portata europea può essere monitorato e assoggettato a un controllo, è molto più trasparente, può essere discusso in questa sede nella plenaria, ci consente di influire con maggiore forza su questioni come i diritti fondamentali e i diritti umani e istituisce un quadro giuridico molto meglio definito.</p>
      <p sl="en">Vorrei sottolineare quanto ho già esposto nel mio intervento introduttivo, ossia che l’acquis comunitario in materia di asilo impone agli Stati membri di garantire una protezione internazionale ai cittadini di paesi terzi o agli apolidi nei casi in cui viene appurato tramite un esame individuale della richiesta di asilo che tale persona effettivamente necessita di questo tipo di tutela. I criteri che si applicano in questi casi sono sanciti dalla direttiva sulle procedure di asilo che vorrei rafforzare, come già sapete, e i negoziati a tal fine sono già in corso; nessun accordo di riammissione può esonerare gli Stati membri da tale obbligo fondamentale.</p>
      <p sl="en">La dichiarazione che abbiamo convenuto, relativa a relazioni informative al Parlamento e a una maggiore trasparenza, è molto importante e la Commissione può senz’altro impegnarsi a metterla in pratica. Come ho detto, è prevista una valutazione di tutti gli accordi di riammissione. Tale valutazione sarà il fondamento su cui verrà costruita la strategia futura in materia di riammissioni che avrò, spero, il piacere di discutere assieme a voi.</p>
      <p sl="en">Per quanto concerne le nostre possibilità di verificare cosa accade a queste persone, è ovvio che la Commissione non può in alcun modo controllare ogni singolo individuo e neppure gli Stati membri hanno un obbligo in tal senso. Gli Stati non sono tenuti a comunicare le informazioni alla Commissione ma nell’ottica della valutazione che dobbiamo condurre torneremo sulla questione e troveremo un modo per cooperare meglio – a livello di Stati membri, ONG e operatori sul terreno – per avanzare in questo ambito.</p>
      <p sl="en">La valutazione è cruciale perché in base ad essa si deciderà il futuro della politica di riammissione. Tuttavia ciò non dovrebbe impedirci di procedere con l’accordo in discussione.</p>
      <p sl="en">Tale accordo è importante perché ci consente di gestire adeguatamente la nostra politica migratoria e vi incoraggio a esprimere un voto favorevole sull’accordo di riammissione domani, con la promessa di presentarvi quanto prima la valutazione.</p>
    </intervention>
    <intervention id="1-104" speaker_id="39724" name="Csaba SÓGOR" is_mep="True" mode="spoken" role="relatore" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signor Presidente spero che lei non sarà troppo severo con me, giacché finora ho utilizzato solo tre minuti e venti secondi dei primi quattro minuti a mia disposizione. Mi perdoni se questa volta ci metterò un poco di tempo in più.</p>
      <p sl="hu">Siamo rimasti profondamente scossi da quanto è accaduto in Pakistan durante le alluvioni e siamo ancora molto preoccupati per le violazioni dei diritti umani che si verificano in Pakistan o in qualsiasi altra parte del mondo. Tuttavia siamo ancora più preoccupati per le violazioni dei diritti umani che si verificano in paesi firmatari della convenzione di Ginevra sullo statuto dei rifugiati. Un ulteriore motivo di preoccupazione è che alcuni dei deputati che si sono giustamente espressi a favore del popolo pakistano e che denunciano le violazioni dei diritti umani talvolta non riconoscono le minoranze nazionali all’interno del loro Stato membro.</p>
      <p sl="hu">Ribadisco quanto ho già detto nel corso della discussione; i diritti umani sono senz’altro un aspetto importante, ma questo accordo non riguarda principalmente tali diritti. Esso risponde anche al bisogno di sicurezza manifestato dai cittadini UE e dagli Stati membri. Permettetemi di raccontarvi un fatto accaduto nel Regno Unito lo scorso maggio. Due studenti pakistani, Abid Nasser e Ahmad Faraz Khan, sono stati arrestati per sospettata attività terroristica. Il tribunale britannico ha stabilito che rimandare i due studenti in Pakistan avrebbe potuto mettere a repentaglio la loro vita e pertanto è stato loro permesso di rimanere nel Regno Unito. Quando parliamo di espulsioni abbiamo certo ogni diritto di pretendere che il Pakistan renda conto delle violazioni dei diritti umani, ma dobbiamo innanzi tutto fidarci dei magistrati e dei tribunali dei nostri Stati membri; in questo modo potremo forse garantire che i diritti umani degli individui non siano violati.</p>
      <p sl="hu">Il Pakistan non soddisfa tutte le condizioni sotto diversi punti di vista, ma non dobbiamo dimenticare che dispone di un ministero per le minoranze dal 2004 e che quest’anno, forse anche a seguito delle vostre osservazioni, ha ratificato due accordi internazionali, segnatamente il Patto internazionale sui diritti civili e politici o la Convenzione delle Nazioni Unite contro la tortura e altre pene o trattamenti crudeli, inumani o degradanti del 1984. Devo dire che forse hanno deciso di procedere a queste ratifiche perché voi vi siete dimostrati critici verso l’accordo, ma parimenti posso dire che se domani esprimerete un voto negativo, questo equivarrà anche a un atto di sfiducia verso gli organi di giustizia dei vostri Stati membri. Vi invito a dare al Pakistan la possibilità di continuare questo percorso dopo quasi dieci anni di negoziati e accordi e forse un giorno riuscirà a firmare anche la convenzione di Ginevra.</p>
    </intervention>
    <intervention id="1-105" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà domani (martedì 21 settembre 2010), alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-999" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Onorevoli deputati, nell’ambito della discussione sull’accordo di riammissione tra CE e Pakistan – Accordi comunitari di riammissione con i paesi terzi vorrei richiamare la vostra attenzione sul lavoro relativo alle finalità di un accordo tra l’Unione europea e la Georgia per la riammissione di cittadini che soggiornano illegalmente. Il nostro atteggiamento in questo caso è determinato essenzialmente dal desiderio di rafforzare la cooperazione tra Unione europea e Georgia al fine di rendere più efficace la lotta contro l’immigrazione clandestina, sicché su base reciproca stiamo lavorando per la messa a punto di procedure sufficientemente rapide ed efficaci in materia di accertamento dell’identità e di sicurezza nel rimpatrio o durante il transito, in conformità con le disposizioni di legge, delle persone che non soddisfano, o hanno cessato di soddisfare, le condizioni per l’accesso, la presenza o il soggiorno in uno Stato membro o in Georgia. È mia opinione che tale accordo dovrebbe entrare in vigore il prima possibile, poiché non sussiste alcuno dei risvolti controversi con cui dobbiamo invece confrontarci nel caso del Pakistan. Difatti la Georgia rispetta i diritti umani e ha sottoscritto la Convenzione per la salvaguardia dei diritti dell’uomo e delle libertà fondamentali del 4 novembre 1950 e la Convenzione sullo statuto dei rifugiati del 28 luglio 1951 come modificata dal Protocollo sullo statuto dei rifugiati del 31 gennaio 1967, oltre a essere anche uno Stato membro del Consiglio d’Europa.</p>
    </intervention>
    <intervention id="1-106" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Vorrei innanzi tutto sottolineare il significato simbolico di questo primo accordo di riammissione firmato dall’Unione europea come entità unica. Il Pakistan è un partner importante dell’Unione europea, specialmente nella lotta contro il terrorismo. Esiste un consenso generale sulla necessità di migliorare la strategia dell’UE e di incrementare i suoi rapporti con questo paese. Credo che occorra un quadro di cooperazione chiaro e ben strutturato per gestire la questione delle riammissioni con il Pakistan. Se rinunciamo a questo accordo rischiamo che gli Stati membri vadano avanti e rimpatrino gli emigranti clandestini verso il Pakistan con misure ad hoc e senza una cornice giuridica di portata europea. In una situazione del genere l’Unione europea non avrebbe alcun diritto di parola e non potrebbe chiedere alcuna garanzia per il rispetto dei diritti fondamentali. È opportuno sottolineare che l’UE sarà rappresentata nel comitato misto per la riammissione previsto dall’articolo 16 dell’accordo e ciò le consentirà di verificare il rispetto dei diritti fondamentali nell’ambito delle procedure di riammissione. Inoltre la clausola di non-incidenza sancita dall’articolo 15 risponde alle preoccupazioni espresse in relazione al rispetto dei diritti umani in Pakistan.</p>
    </intervention>
  </section>
  <section id="creitem19" title="19. Relazioni commerciali ed economiche con la Turchia (discussione)">
    <intervention id="1-108" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca la relazione (A7-0238/2010), presentata dall’onorevole Kazak a nome della commissione per il commercio internazionale, sulle relazioni commerciali ed economiche con la Turchia.</p>
    </intervention>
    <intervention id="1-109" speaker_id="38613" name="Metin KAZAK" is_mep="True" mode="spoken" role="relatore" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="bg">Signor Presidente, signor Commissario, onorevoli colleghi, il motivo principale di questa relazione è che la Turchia figura tra i partner commerciali più importanti dell’Unione europea. Le statistiche ufficiali dimostrano che la Turchia è la diciassettesima economia più importante del mondo, la sesta in Europa. È inoltre il settimo partner commerciale dell’UE e, nel 2008, gli scambi fra questo paese e l’Unione hanno raggiunto i EUR 100 miliardi l’anno, la cifra più elevata mai registrata.</p>
      <p sl="bg">Dopo questa premessa, riassumiamo per punti gli elementi salienti e le linee guida di intervento contenuti nella relazione della commissione per il commercio internazionale.</p>
      <p sl="bg">Innanzitutto, sebbene l’unione doganale, istituita nel 1996, sia stata indubbiamente un successo per l’integrazione economica e commerciale fra l’Unione europea e la Turchia, restano in vigore barriere non tariffarie, restano un’eccessiva burocrazia e complesse procedure che la Turchia dovrebbe prontamente impegnarsi a smantellare.</p>
      <p sl="bg">In secondo luogo, la Commissione dovrebbe portare avanti i propri impegni e il dialogo con la Turchia in ambito commerciale, soprattutto nel quadro del comitato consultivo misto e del comitato misto dell’unione doganale. Occorre garantire un uso più efficace di queste piattaforme se vogliamo al più presto risolvere i problemi ancora esistenti.</p>
      <p sl="bg">La Turchia deve porre fine alle proprie pratiche discriminatorie nei confronti delle imprese straniere, pratiche che consistono nel riconoscere agli offerenti turchi un vantaggio di prezzo del 15 per cento negli appalti pubblici.</p>
      <p sl="bg">L’Unione europea ha concluso accordi di libero scambio con paesi terzi con i quali la Turchia non è ancora riuscita a siglare tali accordi. Si produce pertanto un impatto negativo sull’economia turca in quanto viene consentito ai partner dell’Unione europea un accesso preferenziale unilaterale al mercato turco.</p>
      <p sl="bg">Consapevoli delle difficoltà incontrate dalla Turchia nel concludere questi accordi, invitiamo la Commissione e il Consiglio ad assicurare che la Turchia sia inserita negli studi di valutazione dell’impatto dei futuri accordi di libero scambio con i paesi terzi e a garantire la trasmissione di informazioni sulla posizione dell’Unione europea e sullo stato di avanzamento dei negoziati su tali accordi.</p>
      <p sl="bg">In quinto luogo, le merci contraffatte costituiscono un grave problema per le relazioni commerciali bilaterali. La Turchia appare di conseguenza meno interessante per gli investimenti esteri diretti e deve pertanto applicare con efficacia la sua nuova normativa sui diritti di proprietà intellettuale.</p>
      <p sl="bg">In sesto luogo, la Turchia è un’influente potenza regionale e svolge un ruolo estremamente importante nell’area del Mar Nero e del Caucaso, nel Mediterraneo, in Medio Oriente e in Asia centrale. L’Unione europea potrebbe trarre grande vantaggio da queste piattaforme regionali perché le permettono l’accesso a nuovi mercati e offrono nuove opportunità che contribuiranno a rafforzare i legami economici fra queste regioni e l’UE.</p>
      <p sl="bg">In settimo luogo, dovremmo dare risalto alla sfida più importante che il mercato del lavoro turco deve affrontare, in altre parole il basso livello di partecipazione delle donne, che tendono a essere occupate nella cosiddetta economia grigia. La Turchia deve quindi collocare l’occupazione femminile al centro della propria politica economica e sociale.</p>
      <p sl="bg">La Commissione e il Consiglio devono rivedere le procedure di rilascio dei visti che ostacolano i movimenti degli imprenditori e degli autotrasportatori turchi e costituiscono un ostacolo al commercio. Al contempo la Commissione deve verificare l’effettiva attuazione da parte degli Stati membri delle sentenze pronunciate dalla Corte di giustizia su questa materia.</p>
      <p sl="bg">La relazione contiene altri elementi sui quali i gruppi politici del Parlamento hanno raggiunto un compromesso, ma, a prescindere da queste posizioni, mi sono preso la responsabilità di presentare due emendamenti relativi all’aggiornamento delle statistiche sulla povertà e la disoccupazione in Turchia, e di aggiungere un breve commento sul referendum sulle riforme costituzionali che dovrebbe promuovere il processo di democratizzazione nel paese e condurre a una più efficace attuazione dei principi del libero mercato.</p>
      <p sl="bg">Onorevoli colleghi, mi auguro che il dibattito che seguirà in plenaria rispecchi quello stesso spirito costruttivo e di collaborazione che ha caratterizzato la discussione in seno alla commissione per il commercio internazionale.</p>
    </intervention>
    <intervention id="1-110" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, onorevoli deputati, desidero ringraziare l’onorevole Kazak per aver redatto questa relazione equilibrata e corretta sulle relazioni commerciali ed economiche con la Turchia. Desidero inoltre ringraziare i membri della commissione per il commercio internazionale per il loro prezioso contributo alla relazione.</p>
      <p sl="en">Pur essendo il punto centrale della relazione l’unione doganale fra Unione europea e Turchia, il testo affronta anche altre tematiche – come il trasporto su strada, i contingenti, e i visti – sulle quali preferisco non soffermarmi in qualità di Commissario per il commercio.</p>
      <p sl="en">Non è necessario che io ricordi all’Assemblea che la Turchia è un interlocutore politico ed economico molto importante per l’Unione europea. La Turchia è, infatti, il settimo partner commerciale dell’UE, che a sua volta è il partner commerciale più importante della Turchia. La Turchia, inoltre, è l’unico paese con un volume di scambi considerevole con il quale l’Unione ha dato vita a un’unione doganale. Va detto altresì che la Turchia è un paese candidato. Tutti questi elementi caratterizzano relazioni bilaterali davvero uniche.</p>
      <p sl="en">Il quadro giuridico dei rapporti commerciali fra UE e Turchia è rappresentato dall’unione doganale. Come sottolinea la relazione, l’unione doganale ha svolto un ruolo fondamentale nello sviluppo degli scambi bilaterali a beneficio di entrambe le parti. Rimangono, nondimeno, alcune difficoltà, molte delle quali sono imputabili al fatto che la Turchia non ha assicurato una corretta e piena attuazione dell’unione doganale. Sono di conseguenza sorti gravi problemi commerciali che sono andati aumentando e che rimangono da molti anni senza risposta. L’Unione europea, per converso, ha dato piena attuazione all’unione doganale.</p>
      <p sl="en">Alcuni anni fa la Commissione ha offerto alla Turchia la possibilità di ampliare l’unione doganale e di concludere ulteriori accordi che comprenderebbero, fra l’altro, i servizi e gli appalti pubblici, ma tale offerta è stata respinta.</p>
      <p sl="en">La Commissione è pronta a compiere i passi necessari per continuare a rafforzare le relazioni commerciali bilaterali con la Turchia. Sono disposto a cercare con la Turchia soluzioni che possano venire incontro alle preoccupazioni turche sugli accordi di libero scambio conclusi dall’UE con i paesi terzi. È in atto uno sforzo significativo sul piano tecnico per fornire ai nostri partner turchi informazioni sui negoziati in corso sugli accordi commerciali con altri paesi. Negli studi di valutazione d’impatto abbiamo anche ripreso un riferimento all’unione doganale fra l’UE e la Turchia. Incoraggiamo costantemente la Turchia a metterci a parte dei problemi più sensibili e delle sue preoccupazioni. Informiamo inoltre i nostri partner negli accordi di libero scambio dell’esistenza dell’unione doganale con la Turchia e insistiamo affinché anch’essi concludano simili accordi con quel paese. In generale, questo impegno che i partner di un accordo di libero scambio si assumono, viene ripreso nel testo stesso dell’accordo, in un suo articolo specifico o in una dichiarazione.</p>
      <p sl="en">È vero che sono sorte delle difficoltà perché alcuni Stati membri sono riluttanti a includere questi riferimenti nei nostri accordi di libero scambio. È una situazione che deploro, ma posso assicurarvi che non smetterò di adoperarmi per garantire che l’unione doganale con la Turchia continui a funzionare nel modo migliore.</p>
      <p sl="en">Devo precisare che da parte turca registriamo una certa resistenza e mancanza di volontà a dare piena attuazione all’unione doganale. La relazione illustra in modo chiaro gli ambiti e le misure adottate dalla Turchia che non sono in linea con l’unione doganale. Sono certo che la relazione contribuirà a motivare la Turchia ad adottare quei passi positivi necessari per migliorare il funzionamento complessivo dell’unione doganale e ad avviare i negoziati per la conclusione di nuovi accordi che rafforzeranno i nostri scambi bilaterali e le relazioni economiche.</p>
      <p sl="en">Desidero cogliere questa occasione per ribadire il mio impegno personale a favore del miglioramento delle relazioni commerciali fra Turchia e Unione europea. Nel giugno di quest’anno ho ricevuto la visita del ministro turco per il Commercio con l’estero e abbiamo concordato di sentirci regolarmente. Poco tempo fa mi ha invitato a partecipare a una conferenza ad Ankara che si terrà nei prossimi mesi – invito che accetterò nella speranza che si possano rapidamente realizzare passi avanti verso una risoluzione rapida, sostenibile e amichevole dei problemi commerciali che continuano ad affliggerci.</p>
      <p sl="en">Vi ringrazio per l’attenzione</p>
    </intervention>
    <intervention id="1-111" speaker_id="1055" name="Godelieve QUISTHOUDT-ROWOHL" is_mep="True" mode="spoken" nationality="Germany" birth_date="18-06-1947" birth_place="Etterbeek " p_group="Group of the European People's Party (Christian Democrats)" m_state="DE">
      <p sl="de">a nome del gruppo del gruppo PPE. – Signor Presidente, signor Commissario, onorevoli colleghi, l’Unione europea ha trovato nella Turchia un forte partner commerciale e viceversa. Sebbene negli ultimi anni la Turchia abbia molto diversificato il suo commercio, noi, come Unione europea, siamo ancora il maggiore partner commerciale di questo paese. Si può sempre migliorare, comunque, ed è proprio questo l’intento della relazione.</p>
      <p sl="de">Ci rivolgiamo dunque alla Turchia perché riduca i dazi elevati applicati, per esempio, ai prodotti agricoli, e smantelli le barriere non tariffarie ancora esistenti che ostacolano la libera circolazione delle merci. Gli scambi trarrebbero inoltre beneficio da una semplificazione delle procedure e da una riduzione della burocrazia. Naturalmente la Turchia è riuscita ad apportare dei miglioramenti di recente, come ha ricordato il Commissario. Ciononostante, il flusso di investimenti stranieri sarebbe maggiore se si potessero migliorare le norme sulla proprietà intellettuale e se la Turchia rispettasse realmente la normativa in materia, che in questo paese non ha trovato un’attuazione efficace. Dobbiamo inoltre chiedere a questo paese di dare piena attuazione al protocollo aggiuntivo all’accordo di associazione. Esistono ancora barriere alla libera circolazione delle merci che devono essere rimosse.</p>
      <p sl="de">Ogniqualvolta ci troviamo a discutere della Turchia in seno al Parlamento – anche all’interno della commissione per il commercio internazionale – i toni si fanno spesso più accesi. Vorrei quindi ringraziare in modo particolare il relatore che, grazie alla valida e aperta collaborazione con i relatori ombra, ha saputo redigere il testo in modo che rispecchiasse le posizioni di tutti noi, così come si è evinto anche dal voto in commissione. Grazie, onorevole Kazak.</p>
    </intervention>
    <intervention id="1-112" speaker_id="96979" name="Francesca BALZANI" is_mep="True" mode="spoken" nationality="Italy" birth_date="31-10-1966" birth_place="Genova" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo S&amp;D. – Signor Presidente, onorevoli colleghi, l'Unione europea e la Turchia hanno relazioni commerciali profonde. L'unione doganale ha permesso agli scambi, al volume degli scambi tra l'Unione europea e la Turchia, di raggiungere l'importante cifra di 100 miliardi di euro l'anno.</p>
      <p sl="it">Soprattutto la posizione geopolitica della Turchia ne fa un importante punto di collegamento tra l'area mediterranea, il Medio Oriente, l'Asia, le zone del Caucaso e il Mar Nero. La Turchia è inoltre un paese in controtendenza rispetto all'Europa, un paese con dinamiche demografiche completamente diverse, un paese giovane, che ha affrontato prima la crisi e le sfide di riforma che queste hanno reso necessarie.</p>
      <p sl="it">È quindi un paese complementare perché diverso da tanti punti di vista rispetto all'Unione europea e con il quale quindi ci sono grandi potenzialità reciproche; ed è su questo che dobbiamo concentrare l'attenzione, stare attenti a non disperdere le reciproche potenzialità, farle diventare investimenti fruttuosi.</p>
      <p sl="it">È vero, l'Unione è un importante partner commerciale, ma la Turchia guarda sempre più alla Russia, all'Africa, al Medio Oriente, l'unione doganale non si applica ancora agli appalti pubblici, non si applica ai servizi, e permangono ancora grandi ostacoli per il commercio internazionale.</p>
      <p sl="it">Bisogna quindi lavorare per rimuovere gli ostacoli alla potenzialità – e in questo senso credo che vada la relazione di cui oggi discutiamo e che nei prossimi giorni voteremo – perché ci sono territori, terreni sui quali è necessario veramente far crescere le potenzialità: l'energia, l'ambiente, le reti dei servizi, le infrastrutture. E per questo, per questa relazione che è un importante passo, credo che vada condiviso il lavoro del relatore Kazak che quindi ringrazio.</p>
    </intervention>
    <intervention id="1-113" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">a nome del gruppo ALDE. – Signor Presidente, signor Commissario, onorevoli colleghi, io sono contento della relazione Kazak, che ci dice sostanzialmente che l'Unione europea ha uno strumento formidabile da sviluppare ulteriormente nelle sue relazioni, anche politiche, nei confronti della Turchia e questa è la politica commerciale.</p>
      <p sl="it">È stata già ricordata la posizione geostrategica cruciale della Turchia nei confronti del Mediterraneo, del Medio Oriente, dell'Asia centrale, del Caucaso. C'è una bella poesia di Hikmet, poeta turco, che dice "questo paese che assomiglia alla testa di una giumenta venuta al galoppo dall'Asia lontana per immergersi nel Mediterraneo". Noi vorremmo che questa giumenta della Turchia fosse davvero il fulcro di queste relazioni, per queste regioni di cui lei è uno dei centri.</p>
      <p sl="it">Per far questo occorre però stabilizzare i rapporti politici e commerciali con l'Armenia, occorre chiudere la questione di Cipro – e ricordo il paragrafo 11 della relazione Kazak sull'attuazione e l'applicazione dell'unione doganale anche alla parte di Cipro occupata dalla Turchia – quindi non tutto è oro; è stato ricordato anche dalla collega Balzani che ci sono alcuni problemi, soprattutto nel campo della contraffazione, della difesa e della tutela delle proprietà intellettuali, dell'applicazione dell'unione doganale al settore dei servizi e degli appalti.</p>
      <p sl="it">Ringrazio il collega Kazak, il Mediterraneo è destinato a cambiare e noi vogliamo cambiarlo assieme alla Turchia, la cui crescita è prevista da qui al 2020, dal Fondo monetario internazionale, di ben il 37%, e questo è un dato che dice molte cose.</p>
    </intervention>
    <intervention id="1-114" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">a nome del gruppo Verts/ALE. – Signor Presidente, desidero a mia volta congratularmi con il relatore per l’eccellente relazione, che, oltre a sottolineare l’importanza dell’unione doganale, dimostra quanto sia importante la Turchia come partner commerciale dell’Unione europea e viceversa.</p>
      <p sl="en">Restano ancora da affrontare numerosi problemi da entrambe le parti, in Turchia e nell’Unione europea. In Turchia è necessario rafforzare, fra le altre cose, i diritti dei lavoratori. Esistono, però anche problemi che dobbiamo affrontare qui, nell’Unione europea, e il primo riguarda la liberalizzazione dei visti: dovremmo liberalizzare i visti non solo per gli autotrasportatori e gli operatori economici, ma anche per gli studenti, i turisti e altri gruppi, per poter rafforzare la cooperazione non solo fra gli Stati, ma anche fra i cittadini. Per quanto riguarda gli accordi di libero scambio, dobbiamo garantire la piena partecipazione della Turchia al tavolo negoziale giacché anch’essa è interessata dagli effetti di tali accordi.</p>
      <p sl="en">In generale, i nostri rapporti con la Turchia dovrebbero ispirarsi all’equità. Di questa equità fa parte anche una dichiarazione molto chiara in cui si ribadisce che l’Unione si impegna a tener fede alle proprie promesse e accoglierà la Turchia fra i suoi membri non appena saranno soddisfatti i criteri di Copenhagen.</p>
    </intervention>
    <intervention id="1-115" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signor Presidente, il referendum sulle riforme costituzionali in Turchia ha avuto esisto positivo, ma costituisce solo un piccolo passo verso lo sviluppo di libertà personali, politiche e sindacali universali.</p>
      <p sl="el">Parte della popolazione curda e molti altri cittadini si sono astenuti dal voto o hanno votato contro il referendum proprio perché chiedono miglioramenti più significativi e diritti più certi. È deplorevole che non esista ancora una legislazione che rispetti le norme dell’Organizzazione mondiale per il lavoro che prevedono il rispetto dei diritti delle organizzazioni sindacali, la contrattazione collettiva e il diritto allo sciopero.</p>
      <p sl="el">Il nostro gruppo vuole sottolineare che il progresso non si misura solamente dalle relazioni commerciali ed economiche di un paese. Ci rallegriamo che il Parlamento abbia colto l’occasione di questa relazione per inviare alla Turchia un messaggio di coerenza. L’applicazione selettiva – o meglio, la mancata applicazione – del protocollo aggiuntivo dell’accordo di associazione fra UE e Turchia è inaccettabile e avrà ripercussioni pesanti sui negoziati di accesso.</p>
      <p sl="el">Per questo motivo, se la Turchia vuole promuovere gli scambi fra la comunità turco-cipriota e l’Unione europea, invece di cercare di ottenere indirettamente il riconoscimento di un’entità che è illegittima secondo il diritto internazionale e le risoluzioni dell’ONU, dovrebbe accettare la proposta del presidente della Repubblica di Cipro, Demetris Christofias, di ritornare Famagusta ai suoi legittimi abitanti e porre il commercio della città portuale sotto l’egida dell’UE.</p>
      <p sl="el">Questa proposta, che non nasconde altri fini, potrebbe contribuire significativamente al rafforzamento dell’economia della comunità turco-cipriota e, al contempo, rappresentare il punto di partenza di sforzi più ampi per riconciliare le due comunità dell’isola.</p>
    </intervention>
    <intervention id="1-116" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, la relazione ci dice che la Turchia è la sesta economia europea. In realtà, la superficie totale del paese chiamato Turchia supera i 480 mila chilometri quadrati di cui solo il 3,5 per cento (meno di 16 000 chilometri quadrati) si trova effettivamente in Europa. Solo l’Unione europea poteva definire la Turchia un paese europeo!</p>
      <p sl="en">L’UE ha un’unione doganale con la Turchia fin dal 1995. È un dato davvero insolito. Gli unici altri paesi che condividono questa situazione sono Monaco e Andorra. Consentitemi una considerazione. L’esistenza, e il successo, dell’unione doganale rendono del tutto inutile l’adesione turca all’UE e quindi la piena unione politica con tutte le conseguenze importanti che ne derivano. È un tema del quale si discuterà in Europa per qualche tempo.</p>
    </intervention>
    <intervention id="1-117" speaker_id="96905" name="Laurence J.A.J. STASSEN" is_mep="True" mode="spoken" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Signor Presidente, oggi discutiamo della relazione sulle relazioni commerciali ed economiche con la Turchia. Dalla nascita dell’unione doganale nel 1996, gli scambi fra la Turchia e i paesi europei sono cresciuti in modo significativo.</p>
      <p sl="nl">Il partito olandese della libertà, il PVV, è favorevole al libero scambio e appoggia le proposte di rimozione degli ostacoli burocratici e delle barriere tecniche al commercio. Il libero scambio comporta benefici per tutti noi, in Turchia e nei paesi europei, Al contempo, vorrei che fosse chiaro che la cooperazione con la Turchia deve limitarsi alle relazioni commerciali. Il PVV è contrario all’adesione di questo paese all’Unione europea. L’Unione europea ha relazioni economiche con tutto il mondo, con paesi come gli Stati Uniti, Israele e il Giappone, ma ciò non significa che questi paesi debbano entrare a far parte dell’Unione europea.</p>
      <p sl="nl">Il libero scambio con la Turchia non deve in alcun modo essere considerato come un passo verso l’adesione turca all’UE. Il PVV non è contrario ad avere la Turchia come partner commerciale dell’Unione europea, ma respinge categoricamente qualsiasi integrazione europea di larga portata e l’adesione della Turchia all’UE.</p>
    </intervention>
    <intervention id="1-118" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">In qualità di relatrice del Parlamento sulla Turchia, desidero congratularmi con l’autore della relazione per la chiarezza delle sue proposte. Sono d’accordo con lui: l’unione doganale è stata di grande beneficio sia per gli imprenditori turchi sia per quelli europei.</p>
      <p sl="nl">Come ha tuttavia ricordato anche il Commissario, questa unione doganale deve ancora essere completata ed è lungi dall’essere perfetta per diversi aspetti. Le opportunità e le sfide delle nostre relazioni commerciali con la Turchia sono evidenti. Le barriere al commercio e quelle tecniche che ancora permangono devono essere smantellate immediatamente e i progressi realizzati con l’acquis comunitario permetteranno un’ulteriore armonizzazione. È inoltre particolarmente importante avviare la lotta contro le merci contraffatte, una vera spina nel fianco di molti produttori di marchi europei. Le merci contraffatte, compresi i giocattoli, possono costituire un vero pericolo, anche per i cittadini turchi.</p>
      <p sl="nl">Diverse considerazioni merita anche il tema dell’economia sociale, in particolare in relazione ai diritti sindacali. Se vogliamo questa economia sociale, almeno un piccolo passo avanti è stato compiuto. Per quanto riguarda l’energia, condividiamo interessi comuni, sui quali dovremmo concentrarci. C’è poi la questione dei visti. Sono spesso venuta a conoscenza di casi di persone che si sono trovate in difficoltà in Turchia a causa di una diversità di trattamento e vorrei portare un nuovo caso all’attenzione del Commissario.</p>
      <p sl="nl">È di fondamentale importanza che la Turchia dia piena attuazione al protocollo aggiuntivo dell’accordo di associazione. La sua ratifica eliminerebbe un grosso ostacolo allo sviluppo delle relazioni commerciali dal quale potrebbero trarre vantaggio sia la Turchia sia l’Europa. È senza dubbio positivo che oggi si disponga di questa relazione e riprenderemo tutti i problemi politici e tutte le risposte nella prossima relazione che dovrà essere approntata dalla commissione per gli affari esteri.</p>
    </intervention>
    <intervention id="1-119" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, consentitemi innanzi tutto una considerazione di carattere generale sulla relazione che, a mio giudizio, rispecchia quelli che sono i nostri rapporti con la Turchia. Voglio dire che, nonostante le mie congratulazioni al relatore e ai relatori ombra per il loro lavoro, il testo è ambiguo. Rispecchia la nostra indecisione nei confronti di questo paese.</p>
      <p sl="fr">Mentre la commissione per il commercio internazionale votava per approvare o respingere i singoli emendamenti, continuava a riproporsi una questione sottile, quasi subliminale, che sostanzialmente non aveva nulla a che vedere con le relazioni economiche e commerciali con la Turchia: siamo favorevoli e contrari all’adesione di questo paese all’Unione europea?</p>
      <p sl="fr">Questo è il riflesso di una sorta di esitazione della quale non si è tenuto conto: la Turchia dovrebbe essere considerata come un qualsiasi paese terzo con il quale si potrebbero sviluppare relazioni commerciali, o come un candidato all’adesione, il che implica obblighi specifici che entrambe le parti devono rispettare?</p>
      <p sl="fr">È davvero difficile oggi dire se questa relazione rispecchi accuratamente la realtà delle nostre relazioni con la Turchia e, in particolar modo, se delinei effettivamente una strategia europea in questo senso. Tutto dipende da quale lato della staccionata ci troviamo: vogliamo semplicemente un partenariato preferenziale o vogliamo che la Turchia entri a far parte dell’Unione europea?</p>
      <p sl="fr">Vorrei semplicemente attirare l’attenzione sui segnali contradditori che stiamo mandando. Non possiamo mantenere un approccio ambiguo sul nostro comune destino e allo stesso tempo preoccuparci se la Turchia sembra voler prendere le distanze dall’Unione europea. Un partenariato richiede onestà ma anche fiducia. Richiede onestà perché la Turchia, di fatto, deve ancora compiere moltissimi sforzi per garantire riforme radicali e tenere fede ai propri impegni. Ma serve anche fiducia, il che presuppone che l’Unione usi toni incoraggianti e invii segnali positivi.</p>
      <p sl="fr">Con il voto sulla riforma della costituzione qualche giorno fa, la Turchia ha fatto ciò che le stiamo chiedendo: raggiungere gradualmente la conformità fra la legislazione turca e i nostri criteri per poter diventare Stato membro a tutti gli effetti. C’è ancora molto da fare, ma vorrei invitare a non creare ulteriori ostacoli e a non allontanare i nostri rapporti dalla loro finalità: l’adesione.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="1-120" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Signor Presidente, l’onorevole collega si è reso conto che gli emendamenti alla costituzione cui ha fatto riferimento hanno come effetto quello di compromettere l’indipendenza del potere giudiziario? È favorevole a questo risultato?</p>
    </intervention>
    <intervention id="1-121" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, credo che da una riforma così, che è sempre molto complessa, possano scaturire solo buone cose. I segnali che evidenziano un minore potere dell’esercito e il progresso della democrazia costituiscono, a mio parere, un messaggio molto importante inviato all’indirizzo dell’Unione europea.</p>
      <p sl="fr">Si possono sempre avanzare delle critiche, si può sostenere che restano ancora cose da fare, ma un passo avanti rimane un passo avanti. Non sono pessimista di natura e ritengo che tutti gli interventi realizzati dalla Turchia vadano nella giusta direzione e che questo paese stia manifestando la volontà di aderire all’Unione europea. Il mio è un invito a sostenere questo paese.</p>
    </intervention>
    <intervention id="1-122" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, desidero congratularmi con il relatore, onorevole Kazak. La sua è una relazione eccellente e, diversamente dall’oratore che mi ha preceduto – l’onorevole Arif – non credo che il testo dovrebbe occuparsi di ogni possibile questione: questa è una relazione specifica sul commercio e sulle relazioni economiche. Il problema dell’Unione europea è che, ogniqualvolta si produce una relazione, il testo elenca ogni possibile aspetto e alla fine non si dice nulla. In questo caso i temi oggetto della relazione sono illustrati in modo chiaro e di ciò ringrazio l’onorevole Kazak.</p>
      <p sl="fi">L’unione doganale creata nel 1996 fra l’Unione europea e la Turchia ha ancorato quest’ultimo paese ai mercati europei. La Turchia è un forte partner commerciale di tutti i paesi europei e dell’UE. È tuttavia deplorevole che l’unione doganale appaia ancora gravata da ogni sorta di problemi. In contrasto con l’accordo, le autorità turche spesso richiedono permessi e autorizzazioni per le merci importate. Sappiamo, naturalmente, che anche i paesi dell’Unione europea si macchiano di questa colpa. Occorre quindi intervenire su entrambi i fronti per risolvere il problema.</p>
      <p sl="fi">Il relatore ha menzionato le merci contraffatte. In questo caso servirà uno sforzo di gran lunga più impegnativo. Il problema della Turchia è legato alla cosiddetta economia grigia. Quest’ultima rappresenta addirittura il 50-70 per cento dell’intera economia e il suo impatto, naturalmente, si fa sentire sul commercio e sull’economia stessa. Questo è un ambito in cui la Turchia deve impegnarsi.</p>
      <p sl="fi">In futuro dovremo prestare particolare attenzione alle relazioni commerciali ed economiche fra la Turchia e l’UE e si dovrà garantire una maggiore funzionalità dell’unione doganale a tutti i livelli. La Turchia ha bisogno dell’Unione europea, ma anche l’Unione europea ha bisogno della Turchia.</p>
    </intervention>
    <intervention id="1-123" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signor Presidente, desidero anch’io congratularmi con l’onorevole Kazak per la sua relazione obiettiva. Permettetemi, tuttavia, di aggiungere alcune considerazioni realistiche.</p>
      <p sl="el">La prima riguarda il paragrafo 26 sull’approvvigionamento energetico. Credo che sia la Commissione sia il Parlamento abbiano sopravvalutato l’importanza della Turchia nel settore energetico. La Turchia non è un produttore di energia, ma un canale straordinario per le reti dell’energia. Non rappresenta per noi la soluzione ad alcun problema particolare; esistono altre reti per il trasposto dell’energia.</p>
      <p sl="el">Dovremmo dar prova di maggiore realismo e vedremmo che, nel settore energetico, tutti gli aspetti dei quali discutiamo – Nabucco e così via – non sono altro che un esercizio teorico, perché la Turchia in quanto tale non può rifornirci di energia. Al contrario, è un paese con un forte settore industriale che ha bisogno di energia ed è proprio questa la prospettiva che dovremmo adottare.</p>
      <p sl="el">Il secondo elemento sul quale vorrei soffermarmi riguarda il commercio: non possiamo pensare di aprire gli scambi con la Turchia quando il mercato delle merci di imitazione europea prospera proprio in questo paese. Ovunque in Turchia si vedono imitazioni – molto ben fatte, bisogna riconoscere – di prodotti europei, nelle vetrine, nei mercati all’aperto, e nei bazar. La Turchia, inoltre, è un paese di ingresso per le imitazioni che provengono dall’Estremo Oriente. Se non risolveremo i problemi commerciali con la Turchia, problemi che danneggiano il mercato europeo, non potremo compiere passi avanti in altri settori che sono oggetto di discussione.</p>
    </intervention>
    <intervention id="1-124" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, riconosciamo l’importanza delle relazioni commerciali fra l’Unione europea e la Turchia. Il gruppo del Partito Popolare Europeo (Democratico Cristiano) ha assunto una posizione responsabile, contribuendo il più possibile a introdurre un certo equilibrio nella parte iniziale della relazione in esame.</p>
      <p sl="el">Invitiamo la Turchia a dare piena e tempestiva attuazione a tutti gli obblighi che discendono dal protocollo aggiuntivo dell’accordo di associazione con l’Unione europea in modo non discriminatorio, e ricordiamo che, in caso contrario, potranno esserci pesanti ripercussioni sul processo negoziale.</p>
      <p sl="el">Mi unisco alle parole degli onorevoli Rinaldi e Tzavela che hanno sottolineato che la Turchia è uno dei paesi più importanti per la produzione di merci di imitazione che sono poi confiscate in Europa – e ripeto, uno dei paesi più importanti – e che non applica con efficacia le norme che disciplinano la protezione dei diritti di proprietà intellettuale.</p>
      <p sl="el">L’azione esterna dell’Unione europea, compresa la politica comune per il commercio, si prefigge di salvaguardare i principi democratici e il rispetto dei valori fondanti della Carta delle Nazioni Unite e del diritto internazionale, e di sviluppare partenariati con i paesi terzi che condividono questi stessi valori.</p>
      <p sl="el">Questo principio fondamentale del Trattato di Lisbona deve essere applicato alla lettera. Dobbiamo sempre tener presente che l’Unione europea non sta negoziando con la Turchia; è la Turchia che sta negoziando la propria adesione all’UE. L’onere dell’adeguamento ricade sulla Turchia. Quod erat demonstrandum .</p>
    </intervention>
    <intervention id="1-125" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La Turchia è il settimo partner commerciale dell’Unione europea ed è l’unico paese candidato a beneficiare di un’unione doganale con l’UE.</p>
      <p sl="ro">Di conseguenza, la Turchia e l’Unione europea sono unite da relazioni speciali all’interno delle quali l’interazione economica e commerciale svolge un ruolo importante. In un contesto di questo tipo, entrambi i partner devono collaborare per allineare le proprie politiche commerciali, soprattutto in relazione alla firma di accordi di libero scambio con paesi terzi.</p>
      <p sl="ro">L’unione doganale deve inoltre essere potenziata con l’inclusione nell’accordo dei prodotti agricoli, dei servizi e degli appalti pubblici, e deve essere risolto il problema dei visti per gli operatori commerciali turchi che desiderano avere accesso all’Unione europea.</p>
      <p sl="ro">In un periodo in cui gli effetti della crisi economica si fanno ancora sentire, è più che mai indispensabile una più stretta cooperazione economica e commerciale fra le due potenze regionali. L’Unione europea deve inviare alla Turchia un messaggio più chiaro per riuscire a trasmettere a questo paese i valori fondamentali dell’Europa.</p>
    </intervention>
    <intervention id="1-126" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">La Turchia è un paese che da tempo sta negoziando l’adesione all’Unione europea. I negoziati sono stati lunghi e complessi, in parte a causa del fatto che le tradizioni culturali della Turchia sono effettivamente molto lontane dai valori e dalla civiltà dell’Europa contemporanea.</p>
      <p sl="sk">Un serio partenariato commerciale può contribuire a sviluppare la cooperazione in settori nei quali i cittadini e la società turca condividono talune affinità con gli europei. In questo modo si potranno creare legami di lavoro e commerciali vantaggiosi per entrambe le parti. Sulla scorta di buone relazioni di questo tipo, si potranno sviluppare migliori rapporti interpersonali e costruire una fiducia reciproca. È pertanto necessario parlare apertamente ai nostri amici turchi di tutte le questioni che ci preoccupano in quanto vicini e partner commerciali del loro paese. Per esempio, dovremmo spiegare loro molto chiaramente che chiunque commercializzi merci contraffatte è un volgare ladro che ruba ai titolari di copyright, di brevetti o altri diritti di proprietà intellettuale. È inoltre necessario spiegare alla Turchia che in un’unione doganale non vi è posto per i sotterfugi né per la creazione di barriere tecniche o doganali contro un partner commerciale. Credo fermamente, quindi si possa cogliere l’occasione offerta dalle questioni commerciali per incoraggiare pazientemente i nostri amici turchi a comportarsi in modo civile e corretto.</p>
    </intervention>
    <intervention id="1-127" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Desidero in primo luogo ringraziare il relatore, onorevole Kazak, per le sue buone intenzioni e per gli sforzi profusi al fine di redigere una relazione obiettiva sui rapporti commerciali con la Turchia. La relazione tratta degli aspetti più controversi che si riferiscono ai risvolti negativi dei rapporti bilaterali. Proprio per questa ragione reputo preziosa questa relazione.</p>
      <p sl="pl">L’elemento più importante è garantire che la Turchia continui ad adeguare la sua normativa economica ai criteri dell’Unione europea. Prassi come la concessione di un vantaggio di prezzo del 15 per cento agli offerenti turchi nelle gare d’appalto costituiscono una forma di discriminazione contro gli investitori stranieri. A impedire il dialogo intervengono procedure e formalità complicate, ostacoli alla libera circolazione delle merci, barriere tariffarie e continui ritardi nell’attuazione del protocollo aggiuntivo. Solo la piena attuazione di tutti gli accordi siglati promuoverà lo sviluppo di buone relazioni commerciali e agevolerà il processo di adesione all’Unione europea. Sono certo che la Turchia riuscirà in questo sforzo e le faccio i miei migliori auguri per l’attuazione di nuove riforme.</p>
    </intervention>
    <intervention id="1-128" speaker_id="97198" name="Mara BIZZOTTO" is_mep="True" mode="spoken" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Signor Presidente, onorevoli colleghi, sul piano economico è positivo per l'Europa approfondire i rapporti commerciali con i paesi vicini in forte crescita, tuttavia l'UE ha sempre condotto, almeno a parole, una politica commerciale nei confronti dei paesi terzi tenendo conto di aspetti sociali e umanitari.</p>
      <p sl="it">Dobbiamo allora far valere queste clausole con ferma determinazione nei confronti della Turchia, un paese che si sta reislamizzando e in cui la condizione della donna sta via via peggiorando, con più di 1 500 donne uccise nel 2009 in casi di violenza domestica, un paese in cui i cristiani vivono nella paura di attacchi da parte di estremisti islamici, basti ricordare il brutale omicidio di monsignor Padovanese.</p>
      <p sl="it">Nella relazione il Parlamento incoraggia la Turchia ad assumere un ruolo guida nella promozione di un commercio equo e aperto: una cosa è sicura: dobbiamo preoccuparci del ruolo di guida politica che la Turchia sta cercando di ritagliarsi nel mondo arabo e dell'amicizia che la Turchia sta coltivando con l'Iran e gruppi terroristici come Hamas!</p>
      <p sl="it">Ad ogni modo, se politica commerciale deve essere, sia pure, ma questo non dovrà mai diventare il cavallo di Troia per facilitare l'ingresso della Turchia in Europa.</p>
    </intervention>
    <intervention id="1-129" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Signor Presidente, l’Unione europea e la Turchia intrattengono ottime relazioni economiche ed è naturalmente importante sviluppare ulteriormente gli scambi con la Turchia per garantire una crescita economica sostenibile all’Unione europea, da un lato, e alla Turchia, dall’altro. In questo contesto, sono lieta della presentazione di questa relazione di iniziativa che illustra gli attuali sviluppi delle relazioni commerciali, sviluppi che non sono solo positivi. A questo proposito vorrei ricordare temi come la lotta alla contraffazione, le restrizioni alle importazioni di prodotti farmaceutici, ma anche le incoerenze nel settore degli appalti pubblici, che dobbiamo esaminare con occhio critico.</p>
      <p sl="de">Mi sia tuttavia permesso di ricordare, in particolare, le misure protezionistiche adottate dalla Turchia nel settore del commercio dei prodotti agricoli, misure che sono in contrasto con le disposizioni dell’unione doganale. In Turchia la disoccupazione nel settore agricolo ha raggiunto il 26 per cento. È quindi comprensibile che si attribuisca particolare importanza a questo comparto e ai suoi addetti. In nessuna circostanza ciò deve andare a discapito delle aziende agricole europee o violare le linee guida dell’unione doganale. Nel quadro degli accordi in vigore la Turchia deve eliminare al più presto le barriere esistenti e le misure protezionistiche. Non può accadere che le esportazioni europee di prodotti agricoli di qualità sia impedita da misure inique che ostacolano il commercio. È importante ribadirlo in questa sede.</p>
    </intervention>
    <intervention id="1-130" speaker_id="96781" name="Danuta JAZŁOWIECKA" is_mep="True" mode="spoken" nationality="Poland" birth_date="19-05-1957" birth_place="Opole" p_group="Group of the European People's Party (Christian Democrats)" m_state="PL">
      <p sl="pl">I rapporti fra l’Unione europea e la Turchia risalgono a quasi 50 anni fa e hanno conosciuto molti alti e bassi, periodi di stretta collaborazione e di crisi. Da più di un decennio, La Turchia e l’Unione europea sono unite dall’unione doganale, che funge da fondamento per gli scambi e la cooperazione economica e che, come indica la relazione dell’onorevole Kazak, deve ancora trovare piena attuazione. Esistono ostacoli da entrambe le parti e facciamo appello a entrambe la Turchia e l’Unione europea affinché sia rimosso ogni impedimento.</p>
      <p sl="pl">La Turchia sta gradualmente diventando l’attore principale di una regione chiave. Senza questo paese, sarà vano ogni sforzo di diversificare le fonti e i fornitori di gas naturale, o di portare la pace in Medio Oriente. Per noi sarà sempre più importante portare avanti una stretta cooperazione con la Turchia. La Cina mostra un interesse crescente per il ruolo della Turchia quale porta verso il Medio Oriente e il Caucaso. Se non riusciremo a superare gli ostacoli che permangono nelle nostre relazioni commerciali, potremo perdere la Turchia così come abbiamo perso l’Africa.</p>
      <p sl="pl">Percepiamo che, a poco a poco, i cittadini si stanno stancando del continuo rinvio della decisione sull’adesione turca e delle dichiarazioni ambigue. La società turca sta perdendo interesse nei confronti dell’adesione, come dimostrato dai recenti sondaggi d’opinione. Un’unione doganale completa potrebbe tramutarsi in uno strumento per stabilire relazioni più strette e creerebbe forti legami commerciali ed economici, soprattutto alla luce della difficoltà di definire una data precisa per l’adesione della Turchia all’Unione europea.</p>
    </intervention>
    <intervention id="1-131" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, le relazioni commerciali ed economiche con la Turchia rivestono un significato anche politico. Nonostante questa consapevolezza, per l’Unione europea è sempre più difficile evitare di dare l’impressione di partecipare al gioco di “chi cede per primo” con la Turchia. Non volendo pagare il prezzo di un’interruzione dei negoziati, si aspetta che siano i turchi a lasciare il tavolo, stanchi della durata e della complessità delle trattative.</p>
      <p sl="en">La buona notizia è che, secondo gli ultimi dati, i turchi sono sempre più insoddisfatti dell’Unione europea e, nonostante l’UE sia il principale partner economico della Turchia, altri partner come la Russia, la Cina, gli Emirati Arabi Uniti, gli Stati Uniti e l’Iran stanno rapidamente guadagnando terreno. Il successo delle nostre relazioni commerciali, pertanto, non dovrebbe farci perdere di vista la necessità di prendere finalmente posizione rispetto all’adesione della Turchia, in considerazione dell’impatto di questa decisione sulla posizione internazionale dell’Unione europea.</p>
    </intervention>
    <intervention id="1-132" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, non possiamo certo essere favorevoli a un provvedimento che liberalizza ulteriormente gli scambi commerciali tra l'Unione europea e la Turchia, e in particolare nel settore agricolo.</p>
      <p sl="it">In quella realtà il costo del lavoro è nettamente più basso rispetto al nostro, quindi aprire le nostre frontiere ai loro prodotti significa danneggiare le imprese europee, significa concorrenza sleale. Pensare di favorire così facendo l'entrata della Turchia nell'Unione europea, quindi semplificando gli scambi commerciali, è un errore.</p>
      <p sl="it">Noi pensiamo che quel sistema politico, amministrativo e sociale sia troppo lontano dal nostro – anche dal punto di vista del rispetto della libertà religiosa siamo lontani anni luce: in Turchia essere cristiani significa essere diversi; l'intolleranza religiosa, presente anche nella capitale, come nelle grandi città, diventa norma nelle periferie e nelle aree rurali; quindi noi non possiamo accettare di svantaggiare le nostre imprese regalando alla Turchia semplificazioni degli scambi commerciali con i nostri paesi.</p>
    </intervention>
    <intervention id="1-133" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, quando parliamo in quest’Aula di relazioni commerciali vitali e di un miglioramento dell’unione doganale con la Turchia, dobbiamo vedere questi passi come parte di un processo di convergenza del paese verso l’Unione europea, un processo che, secondo il parere di larga parte di questa Assemblea, deve sfociare nell’adesione della Turchia all’Unione europea. Sappiamo inoltre che chi critica questa adesione ama riferirsi a un partenariato preferenziale, che deve essere un’alternativa all’adesione. Voglio ricordare che la Turchia ha già sostanzialmente un partenariato preferenziale con l’UE in virtù di un’unione doganale esistente che, naturalmente, dovrà dotarsi di altri livelli – politici. Se consideriamo le resistenze che la Turchia sta opponendo al riconoscimento del genocidio armeno, se consideriamo che la Turchia non ha ancora intenzione di risolvere la questione di Cipro per il bene dell’Europa, e se consideriamo che continuano le discriminazioni nei confronti dei curdi, non è difficile capire che un miglioramento delle relazioni commerciali, da solo, non permetterà l’europeizzazione di questo paese.</p>
    </intervention>
    <intervention id="1-134" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Vorrei innanzi tutto esprimere la mia soddisfazione per l’esito positivo del referendum costituzionale del 12 settembre. Questo risultato sottolinea l’impegno della popolazione turca a favore del sistema democratico, l’unica opzione accettabile in Europa.</p>
      <p sl="ro">Il contenuto della relazione ribadisce la necessità di procedere a un’armonizzazione delle politiche commerciali della Turchia e dell’Unione europea. L’attuazione di misure efficaci tese a rimuovere le barriere tecniche ancora esistenti nell’unione doganale aiuterebbe la Turchia nel suo cammino verso l’Europa. Questo paese ha dato prova di uno straordinario potenziale di ripresa in occasione della crisi economica. Mentre la domanda globale scendeva, il volume degli scambi della Turchia con l’estero raddoppiava e il tasso di crescita è stimato al 7 per cento per i prossimi anni.</p>
      <p sl="ro">Devo sottolineare che le relazioni fra la Romania e la Turchia si sono sviluppate in modo significativo negli ultimi anni. Entrambi i paesi sono i più importanti partner commerciali nella regione balcanica, con un volume di scambi annuali che supera i USD 7 miliardi. La Turchia svolge inoltre un ruolo fondamentale nella realizzazione dei progetti di sviluppo delle infrastrutture energetiche dell’Unione europea, fra le quali, per esempio, Nabucco.</p>
    </intervention>
    <intervention id="1-135" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, la Turchia ha tratto vantaggio dall’unione doganale creata con l’Unione europea molti anni fa. Perché l’unione doganale possa essere più funzionale, tuttavia, è necessario affrontare al più presto numerosi problemi ancora irrisolti.</p>
      <p sl="el">La Turchia deve impegnarsi maggiormente nell’allineamento delle proprie politiche commerciali e del commercio regionale: deve ridurre la burocrazia, la contraffazione e le violazioni dei diritti umani dei sindacati e delle minoranze; deve migliorare la partecipazione delle donne al mercato del lavoro; e deve promuovere l’occupazione giovanile.</p>
      <p sl="el">La Turchia, tuttavia, deve soprattutto dare piena attuazione al protocollo aggiuntivo dell’accordo di associazione, togliere l’embargo alle navi e agli aerei ciprioti, riconoscere la Repubblica di Cipro, adeguare la propria legislazione all’acquis comunitario e rispettare le convenzioni dell’Organizzazione internazionale del lavoro in materia di sindacati, diritto di sciopero e contrattazione collettiva.</p>
    </intervention>
    <intervention id="1-136" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, voglio anch’io congratularmi con l’onorevole Kazak per la sua eccellente e obiettiva relazione.</p>
      <p sl="el">Le relazioni commerciali fra l’Unione europea e la Turchia sono, infatti, estremamente importanti. Ecco perché dobbiamo essere particolarmente cauti nell’affrontare questo argomento. Al contempo, è nostro dovere evidenziare anche quegli elementi che richiedono un miglioramento.</p>
      <p sl="el">Vorrei citarne due. Il primo riguarda un punto che è stato rivisto e sul quale il dibattito prosegue ininterrotto: la Turchia è o non è un paese europeo? È nostro desiderio che questo paese sia europeo perché, prima o poi, possa entrare a far parte della famiglia europea. Se guardiamo, però, alle merci contraffatte, ai prodotti di imitazione e alla mancanza di protezione della proprietà intellettuale, la Turchia sembra più un paese asiatico che europeo.</p>
      <p sl="el">Il secondo punto che volevo sottolineare riguarda l’unione doganale: l’unione doganale è il cuore dell’iniziativa europea che vuole approdare a un’unificazione dell’Europa. È impensabile che un paese candidato non dare piena attuazione all’unione doganale e che esista uno Stato membro con il quale la Turchia si rifiuta di realizzare tale unione, come è accaduto nel caso della Repubblica di Cipro.</p>
    </intervention>
    <intervention id="1-138" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, è chiaro dagli interventi in Aula che esiste un largo consenso sulla relazione. Permettetemi alcune considerazioni sui punti seguenti: i problemi della Turchia rispetto alla conclusione di accordi di libero scambio con i partner dell’Unione europea, la questione dei visti e il rispetto dei diritti di proprietà intellettuale.</p>
      <p sl="en">Comincerò con quest’ultimo punto. Il rispetto dei diritti di proprietà intellettuale e la contraffazione sono temi ricordati più volte durante la discussione. Nutro anch’io le stesse preoccupazioni e la Commissione continuerà a insistere su questi aspetti. Dopo più di due anni di richieste ripetute, recentemente la Turchia ha finalmente accettato di istituire un gruppo di lavoro per discutere dei temi della proprietà intellettuale. Questo è un passo positivo e spero che il gruppo di lavoro contribuirà a realizzare passi avanti in questo settore tanto importante.</p>
      <p sl="en">In secondo luogo, per quanto concerne i problemi della Turchia rispetto alla conclusione di accordi di libero scambio, questo paese va ripetendo da anni di risentire dell’impatto negativo causato dalle difficoltà a concludere tali accordi con alcuni dei partner ai quali l’Unione europea è legata dallo stesso meccanismo. Va detto, tuttavia, che il numero di difficoltà critiche è davvero limitato. Inoltre, nonostante ripetute richieste da parte dei servizi della Commissione, la Turchia non presentato dati pertinenti che dimostrino i presunti effetti negativi sull’economia turca.</p>
      <p sl="en">Si noti, inoltre, che la Commissione ha pienamente rispettato l’accordo dell’unione doganale, andando persino oltre i propri obblighi e aiutando la Turchia ad avviare negoziati con i partner dell’UE negli accordi di libero scambio. Siamo disposti a ricercare con la Turchia delle soluzioni che vengano incontro alle sue preoccupazioni. Un’attenzione a parte merita invece la decisione di far eventualmente rientrare fra queste soluzioni anche l’invito esteso alla Turchia a partecipare ai negoziati sugli accordi di libero scambio con paesi terzi a fianco della Commissione europea.</p>
      <p sl="en">Per quanto concerne l’ultimo punto, i visti non sono contemplati dall’unione doganale. La Commissione sta valutando soluzioni che possano avviare un processo di ulteriore semplificazione della mobilità dei cittadini fra l’Unione europea e la Turchia tramite, in particolare, la rapida attuazione del nuovo codice UE sui visti, che comporterà migliorie concrete per i richiedenti turchi. La Commissione sottolinea inoltre il proprio impegno a un dialogo che, ottenuto il via libera dal Consiglio, potrebbe condurre a un ulteriore miglioramento della mobilità. Perché ciò avvenga, tuttavia, serve la conclusione dell’accordo di riammissione fra Turchia e Unione europea.</p>
    </intervention>
    <intervention id="1-139" speaker_id="38613" name="Metin KAZAK" is_mep="True" mode="spoken" role="relatore" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="en">Signor Presidente, desidero ringraziare tutti gli onorevoli colleghi, i relatori ombra e il Commissario De Gucht per le parole particolarmente positive e per le posizioni manifestate che hanno arricchito la discussione sulla relazione sulle relazioni commerciali ed economiche con la Turchia.</p>
      <p sl="en">Alla luce della discussione, credo si possa concludere che le relazioni fra la Turchia e l’Unione europea siano realmente importanti per entrambe le parti e che non sussistono dubbi sulla necessità di rafforzarle. Rispetto alla domanda posta da alcuni onorevoli colleghi circa il legame fra queste relazioni e l’eventuale adesione della Turchia all’Unione europea, la mia posizione è che al successo e all’estensione delle relazioni commerciali ed economiche corrisponderà un maggiore successo nell’andamento dei negoziati di adesione.</p>
      <p sl="en">La Turchia e l’Unione europea hanno ancora molto da fare, evidentemente, prima che le disposizioni dell’unione doganale possano dirsi realmente e pienamente attuate, ma in questo caso credo che l’ingrediente principale siano la buona volontà e l’onestà in dosi uguali, da parte sia dell’Unione europea sia della Turchia.</p>
      <p sl="en">Vorrei ancora una volta ringraziare tutti coloro che hanno contribuito a questa discussione. Sono convinto che i temi sollevati saranno valutati con attenzione dalla commissione e che, in seno al meccanismo consultivo dell’unione doganale, saranno dati un nuovo slancio, una nuova dimensione e nuovo spirito a tutte le questioni ancora aperte per consentirne la soluzione nel prossimo futuro.</p>
    </intervention>
    <intervention id="1-140" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">La discussione è chiusa.</p>
      <p sl="unknown">La votazione si svolgerà domani, martedì 21 settembre, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-141" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Appoggio la relazione sulle relazioni commerciali ed economiche con la Turchia. Il potenziamento dei legami fra la Turchia e l’Unione europea tramite il rafforzamento delle relazioni commerciali ed economiche andrà sicuramente a beneficio di entrambe le parti. È stata ricordata la gravità della disoccupazione giovanile in Turchia; l’eliminazione delle inutili barriere al commercio e delle procedure gravose porterà a un incremento del volume degli scambi che, a sua volta, produrrà un impatto positivo sui livelli di occupazione. Meritano il nostro sostegno gli sforzi profusi per completare l’unione doganale e, in modo particolare, l’estensione dell’unione fino a comprendere i prodotti agricoli. Un simile sviluppo dimostrerebbe un impegno da parte turca a completare le riforme necessarie. La risoluzione invita inoltre a compiere quei passi che potrebbero introdurre un elemento di gradito dinamismo nei rapporti fra Turchia e Unione europea.</p>
    </intervention>
  </section>
  <section id="creitem20" title="20. Normativa UE per la conservazione della biodiversità (discussione)">
    <intervention id="1-143" speaker_id="28576" is_mep="True" mode="spoken" role="Presidente" name="Stavros LAMBRINIDIS" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="unknown">L’ordine del giorno reca la relazione (A7-0241/2010) presentata dall’onorevole de Lange, a nome della commissione per l’ambiente, la sanità pubblica e la sicurezza alimentare, sull’applicazione della normativa UE per la conservazione della biodiversità [2009/2108(INI) ].</p>
    </intervention>
    <intervention id="1-144" speaker_id="38398" name="Esther de LANGE" is_mep="True" mode="spoken" role="relatore" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Con questa relazione di iniziativa, il Parlamento europeo suona un campanello d’allarme per la nostra biodiversità, ovvero per la ricchezza delle nostre specie e per i nostri ecosistemi. Il tasso di estinzione delle specie è più alto che mai: rischiano l’estinzione il 30 per cento degli anfibi, oltre il 40 per cento dei mammiferi, dei volatili, dei lepidotteri e dei rettili e addirittura oltre il 50 per cento dei pesci d’acqua dolce. Ovviamente, questa situazione è inaccettabile, non soltanto da un punto di vista puramente biologico o ecologico; a mio modo di vedere, abbiamo anche il dovere etico di lasciare il pianeta in condizioni tali per cui possano goderne anche i nostri figli e i nostri nipoti.</p>
      <p sl="nl">Alla fine, investire nella biodiversità è anche un nostro interesse economico. Gli ecosistemi sani catturano l’anidride carbonica, forniscono acqua dolce e garantiscono migliori raccolti e più cospicue materie prime. Il degrado di tali ecosistemi ci costa, a livello mondiale, 50 miliardi di euro all’anno e questa cifra è destinata ad aumentare. In quanto Unione europea e Stati membri, abbiamo miseramente fallito in questo settore. Il nostro obiettivo di arrestare la perdita di biodiversità entro il 2010 è lungi dall’essere raggiunto.</p>
      <p sl="nl">La questione centrale, adesso, è come assicurarci di perseguire il nuovo obiettivo che ci siamo dati per il 2020. Innanzi tutto, naturalmente, è una questione di volontà politica, ma la mia relazione offre anche numerosi suggerimenti specifici. Per esempio, bisogna porre fine agli atteggiamenti provinciali. La politica e gli stanziamenti per l’ambiente sono ancora troppo distanti l’una dagli altri ed è necessario invertire questa tendenza, in favore di un approccio integrale. La biodiversità deve costituire parte integrante non soltanto della politica ambientale europea, ma anche di altre politiche, come quelle regionale, pesca e agricola. So che sono stati compiuti dei primi passi in questa direzione, ma bisogna agire in modo più convinto. La riforma della Politica agricola comune, per esempio, offre un’opportunità in tal senso, garantendo una remunerazione per i servizi sociali o indennizzi agli agricoltori per una produzione sostenibile all’interno di riserve naturali o nelle loro adiacenze.</p>
      <p sl="nl">Il secondo punto che intendo sollevare è la necessità di creare situazioni reciprocamente vantaggiose, in cui l’economia e l’ecologia possano progredire di pari passo: questo garantirebbe anche maggiori opportunità di creare posti di lavoro verdi a livello europeo.</p>
      <p sl="nl">In terzo luogo, dobbiamo garantire una migliore cooperazione e connessione tra i siti Natura 2000. Oggi la lacuna più evidente è costituita dalla mancanza di un approccio transfrontaliero, benché la flora e la fauna siano del tutto incuranti dei confini nazionali. Inoltre, esortiamo la Commissione a dar prova di maggiore chiarezza e di una forte leadership . Del resto, sono enormi le differenze tra gli Stati membri, quando parliamo dell’applicazione di Natura 2000, per esempio.</p>
      <p sl="nl">In sintesi, sosteniamo le proposte e l’ambizione della Commissione europea di voler fermare la perdita di biodiversità entro il 2020; nondimeno, si tratta del minimo livello di ambizione. Dovremmo anche aspirare al ripristino della biodiversità e accrescere l’attenzione per la biodiversità a livello internazionale. A tal fine, l’Europa deve parlare all’unisono, con voce alta e chiara, alla conferenza di Nagoya del prossimo mese.</p>
      <p sl="nl">Quanto ai nuovi programmi, gli studi di valutazione sono molto importanti, per gli effetti sia ecologici che socioeconomici, e non come strategia per temporeggiare, non come pretesto, ma per fornire maggiore chiarezza.</p>
      <p sl="nl">Infine, chiediamo una nuova politica da parte della Commissione europea, per esempio sulle specie esotiche invasive. Del resto, la tutela di una specie può passare per la gestione attiva di un’altra specie: senza un piano di intervento sullo scoiattolo grigio, ci sono poche speranze per lo scoiattolo rosso autoctono nel Regno Unito. Oppure, il rilascio di migliaia di criceti selvatici nel Limburgo meridionale ha dimostrato di avere effetti limitati, se pensiamo che una sola volpe ne mangia trecento in un anno. In sintesi, da noi ci si aspetta ambizione e realismo nei prossimi anni.</p>
      <p sl="nl">Vorrei concludere ringraziando i relatori ombra per la costruttiva cooperazione che è sfociata nell’adozione unanime di questa relazione in seno alla commissione per l’ambiente, la sanità pubblica e la sicurezza alimentare e vorrei ringraziare il Commissario Potočnik, il quale non ha potuto partecipare alla riunione di oggi perché è a New York, a parlare di biodiversità. Confido, tuttavia, nel Commissario De Gucht, che ha potuto ascoltare questo intervento nella sua madrelingua, affinché lo riporti fedelmente al suo collega.</p>
    </intervention>
    <intervention id="1-145" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, onorevoli deputati, mentre discutiamo il Commissario Potočnik è a New York per il dibattito presso le Nazioni Unite sull’Anno internazionale della biodiversità; sono pertanto certo che comprenderete la sua impossibilità a partecipare personalmente alla riunione di oggi.</p>
      <p sl="en">Spetta quindi a me, a nome della Commissione, ringraziare l’onorevole de Lange per aver preparato questa relazione così tempestiva sulla tutela della biodiversità e sull’applicazione della normativa ambientale europea. Vorrei sottolineare il termine “tempestiva”, poiché l’Unione europea si trova adesso a un crocevia politico nella gestione della biodiversità e della tutela dell’ambiente.</p>
      <p sl="en">La Commissione condivide la profonda inquietudine dei parlamentari per la perdita estremamente rapida di biodiversità provocata dall’uomo. La Commissione è consapevole e preoccupata del notevole degrado dei servizi ecosistemici offerti dalla biodiversità, perché da essi dipende la nostra sopravvivenza.</p>
      <p sl="en">Fin dall’adozione dell’obiettivo per il 2010, nell’Unione europea abbiamo realizzato diverse iniziative di cui essere fieri. La rete europea delle aree protette Natura 2000 si è ampliata fino a coprire circa il 20 per cento del territorio europeo, e continua ad ingrandirsi, includendo nuove zone marine e terrestri. Ciononostante, non siamo riusciti a raggiungere il nostro precedente obiettivo europeo di arrestare la perdita di biodiversità entro il 2010. Eppure, nonostante questo fallimento e il difficile dibattito su una crisi economica senza precedenti in Europa, il Consiglio europeo di primavera ha approvato una nuova visione e nuovi obiettivi in materia di biodiversità.</p>
      <p sl="en">Il nostro nuovo obiettivo lascia trasparire una grande ambizione. Esorta l’Unione europea a dimezzare la perdita di biodiversità e il degrado dei servizi ecosistemici entro il 2020 e a ripristinarli, ove possibile, accrescendo contemporaneamente il contributo dell’Unione europea nel prevenire la perdita di biodiversità a livello mondiale. Nel suo discorso sullo stato dell’Unione, il Presidente Barroso ha recentemente dichiarato il suo impegno in tal senso, essendo questo un argomento al quale viene riservata la massima importanza e che deve essere affrontato con urgenza.</p>
      <p sl="en">Sappiamo quali siano state le principali sfide per raggiungere gli obiettivi. Uno dei problemi fondamentali è rappresentato dalla natura stessa della politica sulla biodiversità, tema complesso e trasversale. La responsabilità della questione è ampiamente condivisa e tale compartecipazione è stata uno svantaggio, poiché, alla fin fine, la colpa è di tutti e di nessuno.</p>
      <p sl="en">È un momento di metamorfosi nell’Unione europea ed è in corso la revisione di molte politiche a forte impatto sulla biodiversità, come la Politica agricola comune, la Politica comune della pesca e la Politica di coesione. Siamo pertanto a un crocevia capitale: possiamo seguire la strada maestra inserendo la biodiversità in queste politiche e arrivando sani e salvi a casa, oppure possiamo sbagliare e imboccare un’altra strada, senza mai giungere alla meta (obiettivo concordato per il 2020) andando incontro a una perdita irreversibile di biodiversità e a conseguenze potenzialmente catastrofiche.</p>
      <p sl="en">Nella risoluzione si dedica molto spazio all’evoluzione allarmante della perdita di biodiversità in Europa e, a livello globale, alla decisa pressione esercitata sulle specie e sugli ecosistemi, alle possibili soluzioni, al valore dei servizi ecosistemici e ai loro forti legami con gli obiettivi di sviluppo del Millennio e con la lotta contro i cambiamenti climatici.</p>
      <p sl="en">È immane il compito di preservare la vita sul nostro pianeta, ma non dobbiamo lasciarci sconfortare dalla mole della sfida. La Commissione non ne è scoraggiata ed elaboreremo una nuova strategia europea per non mancare l’obiettivo 2020 in materia di biodiversità.</p>
      <p sl="en">La Commissione sta altresì lavorando su una comunicazione relativa al finanziamento della rete delle aree protette Natura 2000. Un utilizzo migliore dei fondi disponibili offrirà certamente una maggiore biodiversità e una più efficace tutela ambientale.</p>
      <p sl="en">Siamo pienamente d’accordo con il forte accento posto dalla relazione sulla necessità di applicare integralmente la normativa ambientale, senza la quale non riusciremo mai a raggiungere il nostro nuovo obiettivo.</p>
      <p sl="en">Attendiamo le discussioni con il Parlamento per elaborare insieme un pacchetto di misure che ci permetta di raggiungere il nostro nuovo obiettivo in materia di biodiversità. Vorrei cogliere l’occasione per esprimere il mio apprezzamento per il validissimo contributo alla discussione offerto dalla relazione dell’onorevole de Lange.</p>
    </intervention>
    <intervention id="1-146" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="sv">relatore per parere della commissione per la pesca. – Signor Presidente, ringrazio l’onorevole de Lange per il lavoro svolto su questa relazione. Sono molto lieta del fatto che la commissione per la pesca condivida la forte importanza attribuita alla conformità tra le diverse politiche. Dal 70 al 90 per cento dei grandi pesci predatori degli oceani del mondo sarà sottoposto a pesca eccessiva nel corso dei prossimi 50 anni: è un aspetto che l’Unione europea deve considerare molto seriamente, poiché potrebbe inficiare la capacità di recupero degli ecosistemi dei nostri mari, di cui oggi abbiamo un disperato bisogno per assorbire l’anidride carbonica, diventando così uno degli alleati nella prevenzione dei cambiamenti climatici.</p>
      <p sl="sv">L’Unione europea deve schierarsi in prima linea su questo argomento a Nagoya, in autunno, e anche al momento della riforma della Politica comune della pesca. La commissione per la pesca desidera sottolineare la necessità di una pianificazione dello spazio marittimo e di una politica marittima integrata. Non possiamo più permettere che diversi settori operino separatamente, come se l’ambiente non fosse un sistema integrato; gli obiettivi fissati per arginare la perdita di biodiversità devono essere presi in seria considerazione anche nella Politica della pesca.</p>
    </intervention>
    <intervention id="1-147" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">a nome del gruppo PPE. – Signor Presidente, vorrei congratularmi con l’onorevole de Lange per l’eccellente relazione e con i relatori ombra per l’encomiabile collaborazione. I fatti e le cifre sono davanti a noi, in questa relazione, ed è chiaro che abbiamo il dovere morale di preservare la biodiversità, ma abbiamo anche degli obblighi di natura ambientale ed economica.</p>
      <p sl="de">Sarebbe assurdo, per noi, non riuscire in questo intento, in futuro. Vedo un unico problema, ovvero il consenso da parte dei cittadini. Quando parliamo della rete Natura 2000, in particolare, vediamo che in alcuni paesi siamo riusciti a istituirla e a farla funzionare, mentre in altri non abbiamo riscosso lo stesso successo. La Commissione dovrebbe davvero vigilare maggiormente sull’applicazione delle stesse regole in tutti i paesi. Molti cittadini non hanno dubbi sulla tutela della biodiversità, ne comprendono l’importanza. Ciò che non capiscono, tuttavia, è che in alcuni Stati il problema viene affrontato in modo svogliato, mentre in altri viene trattato con eccessivo rigore. Se riuscissimo a creare pari condizioni, guadagneremmo il consenso politico dei cittadini, che è conditio sine qua non per il successo di questa politica sul lungo termine.</p>
      <p sl="de">Esorto, pertanto, la Commissione a presentare degli orientamenti che, in ultima analisi, impongano direttive comuni in questo settore. Signor Presidente, rispetto agli altri, lei conosce bene un paese in cui proprio la gestione di certi aspetti della biodiversità risulta sciatta e si accusa sempre l’Europa di non essere in grado di valutare tutti con lo stesso metro di giudizio.</p>
    </intervention>
    <intervention id="1-148" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, signor Commissario, onorevoli colleghi, non punterò il dito contro un determinato paese, ma credo che il dito sia puntato contro noi tutti, poiché la strategia dell’Unione europea per il 2010 non ha funzionato e dobbiamo pensare a nuove prospettive per il decennio che ci porterà al 2020. Tra qualche settimana si terrà a Nagoya la conferenza ONU delle parti della convenzione sulla diversità biologica e spero che non sia deludente come la conferenza ONU sui cambiamenti climatici di Copenaghen. Non possono essere infruttuosi i lavori di una conferenza così importante sulla conservazione dell’ambiente mondiale e l’Unione europea deve svolgere un ruolo di primo piano per assicurare che la conferenza sia un successo. Dobbiamo spingere per un programma ambizioso di tutela della biodiversità a livello globale, dimostrando solidarietà nel finanziare questi provvedimenti ed esprimendoci all’unisono, e non con 27 voci diverse.</p>
      <p sl="de">È stato menzionato lo studio sull’economia degli ecosistemi e della biodiversità (TEEB). Ogni anno si perdono 50 miliardi di euro per il declino di diverse specie. In tal caso, è molto scarna e misera la percentuale dello 0,2 per cento delle risorse finanziarie del bilancio dell’Unione europea destinata alla tutela dell’ambiente. Nel programma finanziario a medio termine, sono semplicemente necessarie maggiori risorse per la conservazione delle specie. Per quanto riguarda la solidarietà dell’Unione europea nei confronti del resto del mondo, è anche utile uno strumento per compensare le specie che eliminiamo, in particolare per le piante officinali, così come è necessario indennizzare i paesi in via di sviluppo.</p>
      <p sl="de">Credo anche che la chiave per il successo risieda nel considerare la biodiversità come un settore trasversale. L’agricoltura, la silvicoltura, la pesca, lo sfruttamento dei mari: tutti questi ambiti devono essere esaminati dal punto di vista della tutela delle specie. Acquisterà nuova importanza anche la direttiva per la protezione del suolo: il terreno ha una funzione di tampone per l’anidride carbonica e avrebbe tragiche conseguenze la modifica della composizione del suolo.</p>
      <p sl="de">Il Parlamento si schiererà a favore della biodiversità. Congratulazioni alla relatrice.</p>
    </intervention>
    <intervention id="1-149" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE. – Anch’io desidero ringraziare la relatrice per il lavoro svolto su questa relazione, nata dal triste fallimento della nostra strategia europea per la biodiversità. Dal 2000 questa strategia avrebbe dovuto arrestare la perdita di biodiversità. Si è dimostrata non soltanto un fallimento, ma un fiasco assoluto. Del resto, non siamo neanche riusciti a rallentare il ritmo del declino. Come locuste umane, continuiamo a defraudare il nostro pianeta e la nostra fame sembra insaziabile.</p>
      <p sl="nl">Stiamo agendo in qualche modo? Certo. Natura 2000 ha riscontrato ampio successo in molti Stati membri. Sono stati raggiunti dei risultati, ma troppo circoscritti: lo dimostra l’aumento costante delle specie animali in pericolo. Sono state pronunciate tante belle parole, dal Consiglio europeo, per esempio – e altre se ne aggiungeranno domani all’Assemblea generale delle Nazioni Unite – ma, alla resa dei conti, tutti distolgono lo sguardo. Quando si arriva al dunque e bisogna scegliere, all’improvviso i pescatori sono considerati più importanti della sopravvivenza di tante specie ittiche, a un dato agricoltore si permette di estendere la sua proprietà a discapito di un sito naturale sensibile, o si attribuisce all’industria del legname più importanza che alla conservazione dei boschi.</p>
      <p sl="nl">Da studi autorevoli sappiamo che, sul lungo termine, queste scelte ci costano il 7 per cento del nostro prodotto nazionale lordo annuo, per un totale di 14 mila miliardi di euro (una cifra a 12 zeri) ogni anno! È difficile immaginare una cifra più elevata. Nei prossimi mesi abbiamo l’opportunità di dimostrare il nostro serio impegno, non soltanto con la definizione di una nuova strategia per la biodiversità, ma anche di una nuova politica agricola, di una nuova politica della pesca e di nuovi accordi commerciali. Sarà infatti deciso in altri settori il destino della nostra flora e della nostra fauna.</p>
      <p sl="nl">Lasciamo che i ministri pronuncino le loro belle parole e nelle stesse occasioni, a testa alta, dimostrino di aver coraggio e di compiere le scelte giuste, altrimenti la nuova strategia per la biodiversità, come la precedente, sarà una tigre di carta. Mi anima una certezza: a differenza delle tigri vere, le tigri di carta non si estingueranno mai, la specie umana ne produce più di quante ne servano.</p>
    </intervention>
    <intervention id="1-150" speaker_id="96738" name="Sandrine BÉLIER" is_mep="True" mode="spoken" nationality="France" birth_date="02-09-1973" birth_place="Longjumeau" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, onorevoli deputati, come è stato già detto, questo è l’Anno internazionale della biodiversità e, quest’anno, siamo invitati a impegnarci per risolvere una triplice crisi. I tre elementi che la compongono, intrecciati tra loro, richiedono un approccio integrato e coerente per uscire da una crisi ecologica, che ha delle ripercussioni dirette sulla nostra economia e sul nostro modello sociale.</p>
      <p sl="fr">Questa crisi a tre facce riguarda la sicurezza alimentare, i cambiamenti climatici e la perdita di biodiversità. Ricordiamo che la biodiversità non ha prezzo, ma la perdita, il declino, la distruzione della stessa hanno un costo che contribuisce all’aumento della povertà, generando squilibri e perdite considerevoli in termini economici, culturali e di benessere.</p>
      <p sl="fr">Come è stato già detto – e adesso lo sappiamo – il 40 per cento della nostra economia mondiale dipende direttamente dai servizi ecosistemici e il 60 per cento di essi è in grave declino. L’Europa ha perso il 30 per cento della propria biodiversità in quarant’anni. Oggi si stima che tale perdita costi ogni anno l’1 per cento del prodotto interno lordo dell’Unione, 50 miliardi di euro all’anno, che arriveranno a 14 mila miliardi nel 2050 se non interveniamo, perché il fenomeno è in accelerazione e sono ben note e chiaramente indicate nella relazione le cause del fallimento delle precedenti politiche europee in questo settore. La relazione presenta altresì le misure da adottare. Auspichiamo una votazione ampiamente a favore della relazione, ringraziando l’onorevole de Lange per il lavoro svolto.</p>
      <p sl="fr">Adesso bisogna passare dalle parole ai fatti, dagli obiettivi ai mezzi. È difficile tacere diversi rimpianti: la scarsa reattività del Consiglio e della Commissione, nonostante fosse necessario agire tempestivamente; il fatto che la direttiva IV per la protezione del suolo sia ancora bloccata dal Consiglio; la posizione della commissione per l’ambiente, la sanità pubblica e la sicurezza alimentare, che ha respinto per un voto la biocondizionalità di tutti i finanziamenti pubblici; la mancata integrazione delle sfide relative alla biodiversità nella strategia 2020 dell’Unione europea, in modo da garantire un’uscita sostenibile dalla crisi, attraverso la conversione ecologica del nostro modello economico.</p>
      <p sl="fr">C’è bisogno di coerenza e c’è ancora tempo per comprendere e impegnarsi a garantire la conservazione e la rivalutazione del nostro capitale ambientale. È un investimento vincente per il futuro.</p>
    </intervention>
    <intervention id="1-151" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">a nome del gruppo ECR. – Con dispiacere notiamo che, oggi più che mai, nel 2010,Anno internazionale della biodiversità, gli obiettivi non sono stati affatto raggiunti. La biodiversità in Europa e nel mondo si sta rapidamente degradando, una prospettiva davvero allarmante. La biodiversità è al centro della creazione divina e rappresenta il capitale naturale del pianeta. Costituisce la base della nostra alimentazione e delle materie prime, assicurando anche un clima stabile.</p>
      <p sl="nl">Pertanto, è giunto il momento di smettere di parlare – anche in quest’Aula – e di avviare insieme serie azioni concrete. La Commissione, gli Stati membri e quest’Aula devono esprimersi all’unisono, se vogliamo raggiungere l’ambizioso obiettivo del 2020, ovvero interrompere la perdita di biodiversità, instaurando una visione globale che assicuri la tutela, la valorizzazione e il ripristino degli ecosistemi.</p>
    </intervention>
    <intervention id="1-152" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">a nome del gruppo GUE/NGL. – La definizione di una rete ecologica coerente a livello europeo, che riunisca gli habitat più rappresentativi e importanti – molti dei quali sono minacciati – è una condizione imprescindibile per assicurare la conservazione della biodiversità, ma non è sufficiente.</p>
      <p sl="pt">Devono essere stanziate risorse sufficienti per gestire questa rete, per garantire non soltanto il monitoraggio delle minacce e la conservazione delle aree esistenti, ma anche il ripristino e la riqualificazione delle aree degradate. È pertanto deplorevole che la creazione della rete Natura 2000 non sia stata associata alla creazione di specifici strumenti finanziari per la gestione delle zone coinvolte: è un aspetto che ha contribuito e continua a metterne a rischio l’efficacia. Sono altresì deplorevoli i tagli allo strumento finanziario europeo per l’ambiente, imposti nel bilancio 2010, nello stesso bilancio in cui si aumenta la spesa militare.</p>
      <p sl="pt">Un’efficace conservazione della biodiversità in tutti i suoi infiniti aspetti, tuttavia, richiede anche l’integrazione di questo tema in un ventaglio di importanti politiche settoriali ed è a questo punto che bisogna rivedere radicalmente e con urgenza le politiche perseguite dall’Unione europea, dalla politica agricola a quella commerciale, approfittando della presenza del Commissario responsabile della materia. Molti passi restano da compiere, così come molti sono gli investimenti da destinare alle politiche dell’Unione europea per il bene della nostra biodiversità.</p>
    </intervention>
    <intervention id="1-153" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">a nome del gruppo EFD. – Signor Presidente, è in effetti riprovevole avere qui, oggi, una relazione sulla biodiversità che afferma la necessità di prenderci cura del pianeta. Dovrebbe essere ovvio; nondimeno, poiché non siamo in grado di prenderci cura da soli del suolo, delle acque, delle montagne, della flora e della fauna, abbiamo adesso una relazione approfondita ed esaustiva che affronta criticamente la perdita quotidiana di biodiversità. Concordo pertanto con la relatrice nel dire che la Politica comune della pesca debba salvaguardare la biodiversità. Saranno necessarie delle modifiche, ma sono indispensabili.</p>
      <p sl="da">Lo stesso discorso valga per l’agricoltura. Non è auspicabile continuare a percorrere la vecchia strada dei pesticidi. Anche in questo caso, bisogna inserire la conservazione della biodiversità, in modo che diventi parte integrante di questo settore.</p>
      <p sl="da">L’industria svolge un ruolo centrale. È complesso essere competitivi a livello globale e, al tempo stesso, tener conto dei desiderata del Parlamento. Vorrei ricordare, tuttavia, ai protagonisti del mondo dell’industria, dell’agricoltura e della pesca, che sono anche degli abitanti di questo pianeta e che anche i loro figli devono poter ascoltare il canto degli uccelli. In ogni caso, la questione principale è che tutti i cittadini europei traducano quotidianamente in azioni concrete le belle parole espresse nei confronti della natura.</p>
    </intervention>
    <intervention id="1-154" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Signor Presidente, ritengo che nell’Anno della biodiversità si sia parlato molto del disastro in corso, ma molto poco delle soluzioni. Penso che la società abbia bisogno di soluzioni e di nuovi percorsi per affrontare il problema.</p>
      <p sl="es">Innanzi tutto, la divisione dell’Europa in regioni biogeografiche deve tradursi in politiche specifiche, poiché ogni area vive problemi diversi. Sarà pertanto necessario improntare una micro-politica della biodiversità, perché la biodiversità è una questione locale.</p>
      <p sl="es">In secondo luogo, è orribile che si volgano le spalle a tutte le iniziative che riguardano la conservazione del suolo e l’abbandono dei terreni agricoli quando tutti i cicli trofici della fauna richiedono uno studio dettagliato su ogni singola regione, un’analisi non ancora condotta. Non è ben noto che in molte aree, piantando determinate colture, ci saranno più volatili e piantando altre piante ci saranno anche più insetti. Gli esperti ammettono che la mancanza di insetti sia l’aspetto più tragico della perdita di biodiversità, in particolare per quanto attiene ai volatili. Nulla si è detto sui problemi che riguardano la protezione del suolo, gli insetti e la ricchezza biologica del terreno. Sembra un delitto parlare di tutela del suolo in Europa.</p>
      <p sl="es">Infine, vorrei ribadire la centralità degli agricoltori. È stata respinta una modifica riguardante le parti interessate che avevo presentato in commissione. Ma se parliamo di volatili o di altri animali, non avranno voce in capitolo i coltivatori che piantano colture di cui gli animali si nutrono? Non avranno diritto di parola i proprietari del loro habitat? Gli agricoltori avranno qualcosa da dire? Penso che sia necessario abbandonare in Europa il metodo di imporre dettami ideologici, se vogliamo una più ampia biodiversità.</p>
    </intervention>
    <intervention id="1-155" speaker_id="96989" name="Andrés PERELLÓ RODRÍGUEZ" is_mep="True" mode="spoken" nationality="Spain" birth_date="01-07-1957" birth_place="Buñol" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, l’onorevole de Lange afferma a ragione che sta suonando un campanello d’allarme. Inoltre, dagli interventi in Parlamento, traspare anche la frustrazione per non aver raggiunto gli obiettivi di sviluppo del Millennio.</p>
      <p sl="es">La verità è che la questione è complessa. Il nostro ambiente naturale è così fragile che, se un giorno i pesci grandi decidessero di non mangiare più i pesci piccoli, pagheremmo noi questa decisione, in termini di salute e benessere.</p>
      <p sl="es">L’Unione europea è attualmente al primo posto nella lotta contro i cambiamenti climatici e lo è stata, per un po’ di tempo, nell’ideare le prime misure di salvaguardia. Come dimostra il mancato raggiungimento degli obiettivi, tuttavia, sembra che sia intervenuta una mancanza di volontà, non soltanto per gli aspetti legati all’attuazione e al coordinamento, già menzionati, ma anche per superare i confini delle ristrettissime zone speciali di conservazione.</p>
      <p sl="es">È ovvio che la biodiversità non sia un pezzo da museo da chiudere in una teca di vetro e monitorare di tanto in tanto, come invece sembra essere. La biodiversità palpita e non ha confini, copre l’intero pianeta producendo un effetto domino: questo vuol dire che se una tessera cade, cade anche l’intero sistema.</p>
      <p sl="es">Vorrei altresì attirare la vostra attenzione sulla necessità di una volontà globale e maggiormente europea, per quanto attiene alla protezione del suolo, poiché la sussidiarietà come unico metodo di gestione dei suoli potrebbe essere uno dei nuovi e peggiori nemici della biodiversità. Richiamo pertanto l’attenzione sul paragrafo 67 e sull’eventuale risultato della votazione e vi chiedo di respingere la seconda parte, poiché sono persuaso del fatto che una politica comune di tutela del suolo possa aiutarci a salvaguardare tutto il territorio europeo che – nel bene e nel male – è molto vario, ma carente di volontà politica da parte degli Stati membri e molto bisognoso di un impegno più forte a livello europeo nel senso più ampio del termine: più Unione, anche per il suolo.</p>
    </intervention>
    <intervention id="1-156" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Signor Presidente, vorrei ringraziare la collega, onorevole de Lange, per la relazione sulla biodiversità europea. Alla fin fine, l’Europa non riesce a fermare la perdita di biodiversità. È una questione seria che richiede attenzione e, giustamente, l’onorevole de Lange chiede questa attenzione.</p>
      <p sl="nl">Noi parlamentari sosteniamo la Commissione nello sforzo di arrestare la perdita di biodiversità almeno entro il 2020. Ciò non vuol dire, però, che non abbiamo raggiunto l’obiettivo, se non concludiamo tutto entro il 2020. Significa modificare la nostra politica agricola e le spese relative alla politica della pesca; significa cambiare la nostra politica delle infrastrutture e il nostro approccio allo sviluppo regionale.</p>
      <p sl="nl">Discuteremo di tutti questi aspetti nel dibattito sulle prospettive finanziarie per il prossimo ciclo e suppongo che l’onorevole de Lange e l’onorevole van Dalen, che hanno pronunciato discorsi eccellenti sulla biodiversità, concretizzeranno questi propositi durante la discussione sulle prospettive finanziarie. Del resto, ciò che conta è che noi, in quanto Unione europea, rafforziamo e tuteliamo davvero la nostra politica della biodiversità, altrimenti resterà ancora un’altra scatola vuota.</p>
    </intervention>
    <intervention id="1-157" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, questa relazione riconosce saggiamente il ruolo degli agricoltori nella salvaguardia della biodiversità e il loro contributo generale alle buone prassi ambientali.</p>
      <p sl="en">Nel parlare dell’imminente riforma della Politica agricola comune, uno dei principali argomenti in discussione è la centralità della responsabilità dei coltivatori su questo tema e le compensazioni da istituire per i benefici ambientali e i beni pubblici prodotti.</p>
      <p sl="en">Ritengo che sia necessario modificare il nostro approccio su questo punto. Auspico che gli agricoltori siano incentivati a impegnarsi nell’adottare misure agroambientali, invece di essere soggetti a severi obblighi di condizionalità.</p>
      <p sl="en">A tal proposito, io sono un partigiano della carota, e non del bastone. La relazione dell’onorevole de Lange cita l’idea di un pagamento complementare diretto aggiuntivo: la ritengo una possibilità molto interessante che incentiverebbe gli agricoltori a collaborare maggiormente alla tutela dell’ambiente.</p>
      <p sl="en">Non concordo con quanti prospettano la necessità di una direttiva per la protezione del suolo. Non credo sia utile, perché abbiamo un numero sufficiente di strumenti a disposizione. Dobbiamo raccogliere le sfide che si prospettano oggi in questo settore e sono certo che riusciremo nel nostro scopo con le future riforme.</p>
    </intervention>
    <intervention id="1-158" speaker_id="96702" name="Elena Oana ANTONESCU" is_mep="True" mode="spoken" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Anch’io vorrei congratularmi con la relatrice, onorevole de Lange, per lo sforzo profuso nella stesura e nella gestione di questa relazione.</p>
      <p sl="ro">Che si tratti di conservare l’ecosistema naturale, la regolazione del clima, le acque e l’aria, la fertilità dei terreni o la produzione di alimenti, carburanti, fibre e medicamenti, si parla sempre di biodiversità. La Commissione europea e, segnatamente, gli Stati membri devono impegnarsi attivamente nella salvaguardia dei beni naturali necessari per uno sviluppo sostenibile delle comunità, utilizzando le risorse rinnovabili e tutelando il valore paesaggistico e ricreativo, oltre all’equilibrio ecologico necessario a proteggere un ambiente salubre.</p>
      <p sl="ro">Sarebbe una bella notizia l’aumento delle risorse destinate allo strumento finanziario per l’ambiente dell’Unione europea, anche se è ancora costituito da una piccola frazione del bilancio comunitario. Sono necessari nuovi programmi d’investimento e nuove modalità che incentivino investimenti a favore della biodiversità, scoraggiando i finanziamenti, sia pubblici che privati, che la danneggiano. Dobbiamo anche definire delle buone prassi che garantiscano l’efficacia e il valore aggiunto dei progetti.</p>
      <p sl="ro">Condivido, inoltre, il punto di vista della relatrice nel chiedere alla Commissione di considerare tutti i fattori determinanti per la sostenibilità dei progetti, introducendo metodi di monitoraggio sistematico.</p>
    </intervention>
    <intervention id="1-159" speaker_id="5729" name="Kathleen VAN BREMPT" is_mep="True" mode="spoken" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Signor Presidente, ascoltando gli interventi dei colleghi parlamentari in quest’Aula, si denota un ampio consenso sulla necessità di affrontare con urgenza questo argomento. È così, naturalmente, ma in questo caso dobbiamo trovare il coraggio di entrare nel vivo della materia.</p>
      <p sl="nl">Il programma per l’ambiente delle Nazioni Unite ha stimato il ritorno potenziale generato da un investimento in biodiversità: ogni euro speso può rendere da tre a 75 volte, pertanto l’investimento in biodiversità può anche rappresentare un considerevole valore aggiunto economico. In tal caso, però, dobbiamo trovare il coraggio di seguire questo approccio in modo coerente in tutti i settori, inclusi la pesca, l’agricoltura e i fondi strutturali. Benché molti siano i progressi compiuti negli ultimi dieci o quindici anni nel campo dell’agricoltura, il nostro obiettivo finale è ancora molto lontano.</p>
      <p sl="nl">Se si vuole, l’agricoltura può contribuire alla promozione della biodiversità, invece di distruggerla. Pertanto, la sfida da raccogliere in tutta Europa è, di fatto, non soltanto l’utilizzo dello strumento finanziario per l’ambiente (LIFE), ma anche l’adozione coerente di questo approccio in tutti i settori possibili.</p>
    </intervention>
    <intervention id="1-160" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signor Presidente, signor Commissario, l’importanza di questa relazione riflette la necessità di intensificare gli sforzi profusi per la biodiversità. È deplorevole non aver raggiunto l’obiettivo europeo concordato a Goteborg nel 2001, ovvero stabilizzare la perdita di biodiversità entro il 2010. Le conseguenze della perdita di biodiversità mettono a rischio il nostro futuro e il nostro benessere, con ripercussioni economiche dirette. L’applicazione corretta della normativa sulla rete Natura 2000 ha un ruolo centrale nel raggiungimento degli obiettivi in materia di biodiversità.</p>
      <p sl="pt">In tale contesto, esorto gli Stati membri a conferire la massima priorità alla realizzazione della rete Natura 2000. È altresì importante che la Commissione garantisca una maggiore integrazione delle questioni riguardanti la biodiversità in altre politiche, come la politica regionale, la politica dell’agricoltura, della pesca, del turismo e dello sviluppo. Perché sia commisurato alle sfide da raccogliere, nell’ottavo programma quadro è necessario rimpinguare lo stanziamento per la ricerca scientifica sull’ambiente e sulla biodiversità A tal fine bisogna fissare un nuovo obiettivo principale per il 2020, che impedisca la perdita di biodiversità nell’Unione europea e a livello mondiale.</p>
    </intervention>
    <intervention id="1-161" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, una canzone dice che tutte le creature di Dio hanno un ruolo nel coro: alcune cantano a voce più alta, altre a voce bassa e alcune battono soltanto le mani. Sfortunatamente, vediamo che molte di queste creature iniziano a estinguersi, principalmente a causa delle attività dell’uomo, homo sapiens . È giunta l’ora di dare un senso a tutta questa faccenda.</p>
      <p sl="en">Sono pienamente d’accordo con l’onorevole de Lange e gli altri oratori nel dire che è arrivato il momento di agire. Le argomentazioni di natura economica sono irrefutabili: una perdita corrente di 50 miliardi di euro, l’1 per cento del prodotto interno lordo, che può arrivare a 14 mila miliardi di euro nel 2050, se non si interviene.</p>
      <p sl="en">Può diventare una situazione doppiamente vantaggiosa per noi, ma sono necessarie due componenti. Concordo con l’onorevole Nicholson: la carota, certo, per i pescatori e gli agricoltori, ma anche l’educazione, soprattutto dei giovani.</p>
    </intervention>
    <intervention id="1-162" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">L’Assemblea generale delle Nazioni Unite ha dichiarato il 2010 l’Anno internazionale della biodiversità. Le celebrazioni dello stesso offrono un’opportunità per promuovere una campagna volta a sollecitare la sensibilità della società sulla biodiversità. Secondo i dati di Eurobarometro di aprile 2010, soltanto il 38 per cento della popolazione intervistata conosce la definizione di biodiversità. Dobbiamo accrescere la consapevolezza del significato della biodiversità in relazione alla qualità della vita, sottolineando le conquiste maturate finora nel campo della tutela delle risorse naturali e incoraggiare uno sforzo supplementare più intenso per contrastare la perdita di biodiversità.</p>
      <p sl="pl">Riscuotono grande successo le giornate del patrimonio, che generalmente celebrano il patrimonio storico o architettonico, che i francesi chiamano patrimoine . Ritengo che la Commissione possa attuare un’iniziativa affine e fissare delle giornate per la celebrazione del nostro patrimonio naturale, al fine di accrescere la visibilità e l’importanza della biodiversità. Penso, inoltre, e vorrei formulare un appello alla luce della prossima conferenza delle parti della convenzione sulla diversità biologica che si terrà a Nagoya, che sia vitale, per l’Unione europea, affermare la propria posizione sulla strategia per la biodiversità post-2020, in termini di politica finanziaria e di consenso tra gli Stati membri sui provvedimenti da recepire, in futuro, nella normativa nazionale.</p>
    </intervention>
    <intervention id="1-163" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, il dono supremo della natura deve essere trattato in modo sostenibile e responsabile. A tal proposito, ritengo anche che l’ambiente possa essere preservato con una buona gestione della terra, poiché lo sfruttamento del suolo e la conservazione della biodiversità non sono concetti contrapposti; al contrario, una gestione integrata crea nuovi habitat.</p>
      <p sl="de">Questa prassi è diffusa nel mio paese, per esempio, e gli effetti si ripercuotono nelle zone non coltivate dove sono stati dismessi i vigneti. Sta ritornando in queste zone una rara specie di lepidottero, denominata Apollo, che vive lungo muretti spogli, invece che nella sterpaglia. L’introduzione di una protezione integrata della flora e della possibilità di incentrare la tutela della vegetazione su singoli elementi patogeni apporta grandi benefici alla biodiversità. In cambio di un servizio speciale, l’agricoltura ha bisogno di remunerazioni speciali. È importante, per il futuro, garantire queste compensazioni per mezzo di una buona Politica agricola comune.</p>
      <p sl="de">Abbiamo già impostato numerose norme di diritto comune. Alcune di esse devono ancora essere verificate. Registriamo che i regolamenti europei non vengono applicati allo stesso modo in tutti gli Stati membri. A tal riguardo, sono necessari obblighi più stringenti sul rispetto di queste leggi e controlli omogenei sulla loro applicazione. Per quanto riguarda la tutela del suolo, gli Stati membri possono iniziare da subito: non c’è bisogno di attendere una direttiva europea.</p>
    </intervention>
    <intervention id="1-164" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Sono molto grato all’onorevole de Lange per la possibilità di esprimere la mia esperienza personale su questo argomento. Molti agricoltori ungheresi mi hanno contattato lo scorso anno, lamentandosi della riduzione delle indennità per le superfici a pascolo prevista dalla Politica agricola comune, nel caso in cui non vengano rimossi alberi o arbusti autoctoni, segno di un evidente contrasto tra il sostegno all’agricoltura e la biodiversità. Da una parte, paghiamo gli agricoltori perché installino le cassette nido per uccelli; dall’altra, li esortiamo a distruggere l’habitat naturale dei volatili e di altri animali. Un detto ungherese sintetizza questa situazione: la mano destra non sa ciò che fa la mano sinistra. È per questo che è molto importante attribuire la priorità alla biodiversità nella revisione del programma Natura 2000 del prossimo anno, nella riforma della PAC e nello sviluppo di una nuova politica delle acque nel 2011-2012.</p>
    </intervention>
    <intervention id="1-165" speaker_id="38595" name="Rovana PLUMB" is_mep="True" mode="spoken" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Vorrei congratularmi con la relatrice per questa importante relazione. Devo citare lo strumento principale dell’Unione europea per proteggere la biodiversità e gli ecosistemi, ovvero la rete Natura 2000, che copre il 18 per cento del territorio europeo e il 17,84 per cento di quello rumeno.</p>
      <p sl="ro">Secondo le stime finanziarie della Commissione, il costo annuale per la gestione della rete Natura 2000 è pari a 6,1 miliardi di euro e, nel caso della Romania, è di 342 milioni di euro. Alla luce dell’obiettivo di tutela della biodiversità che ci siamo posti, credo che la Commissione debba rimpolpare i fondi destinati alla protezione della biodiversità nel nuovo quadro finanziario pluriennale che inizia nel 2014 e impostare una valutazione intermedia dell’attuale quadro di bilancio, soprattutto in ragione del mancato raggiungimento dell’obiettivo di arrestare la perdita di biodiversità entro il 2010.</p>
    </intervention>
    <intervention id="1-166" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, la conservazione delle biodiversità è una questione importante e attuale, ma purtroppo sottovalutata da molti.</p>
      <p sl="it">Buona parte dei cittadini dei 27 paesi che compongono l'Europa non comprendono il grave rischio di estinzione delle biodiversità, né tanto meno delle ripercussioni che questo provoca su clima, ambiente ed economia dei nostri paesi.</p>
      <p sl="it">Sono certa che tocchi a noi dare piena ed efficace attuazione della vigente legislazione europea, integrare le fonti di finanziamento alle politiche per la conservazione della biodiversità in Europa nonché semplificare le norme per l'accesso ai finanziamenti dei progetti a livello locale, parlo del programma LIFE come ha citato la collega Antonescu.</p>
      <p sl="it">La preservazione, poi, degli habitat terrestri come marini deve essere una priorità dell'agenda europea, ma anche di tutti gli Stati membri che devono tendere a uniformare i propri interventi. Occorre introdurre a tutti i gradi nel livello locale il criterio della conservazione della biodiversità!</p>
      <p sl="it">Concludo ricordando che questa legislatura ha la responsabilità di dare un segnale forte all'Europa, per migliorare la qualità della nostra vita, ma soprattutto di coloro che verranno.</p>
    </intervention>
    <intervention id="1-167" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Sulla scorta di questa relazione vorrei sollevare l’emergenza rappresentata da una situazione preoccupante: molti studi condotti recentemente hanno osservato un aumento senza precedenti della mortalità dei pesci del Mar Nero. Le maggiori fonti di inquinamento che intaccano la biodiversità marina dell’area sono i fiumi Dnepr, Don, Dnestr e Danubio, responsabili dello sversamento nel Mar Nero di 600 000 tonnellate di fosforo e di 340 tonnellate di azoto inorganico all’anno. Un’équipe di esperti ha stimato che nel Mar Nero, tra 30 anni, potrebbero scomparire tutte le forme di vita marina a causa del solfuro di idrogeno.</p>
      <p sl="ro">Penso che l’agenda europea debba attribuire la massima priorità a questi argomenti e, pertanto, accolgo con favore la relazione discussa oggi in Parlamento e mi congratulo con la relatrice.</p>
    </intervention>
    <intervention id="1-168" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Vorrei complimentarmi con l’onorevole de Lange per l’eccellente relazione. La nostra discussione sulla biodiversità è di importanza capitale, ma sembra che nella nostra discussione abbiamo trascurato un punto molto significativo inerente alle coltivazioni geneticamente modificate, una seria minaccia per la biodiversità. In Europa si coltivano ancora poche specie geneticamente modificate, ma subiamo pressioni per estendere la diffusione di queste colture. È una prospettiva molto rischiosa. È una visione dell’agricoltura che costituisce un grave pericolo per la biodiversità.</p>
      <p sl="pl">La perdita di biodiversità è proprio il prezzo da pagare se autorizziamo monocolture su vasta scala di organismi geneticamente modificati. Pertanto, l’Unione europea deve agire per prevenire questo scenario. Politicamente parlando – come vedo dalle posizioni adottate dai vari gruppi – pur ammettendo che non è possibile oggi un divieto a livello europeo, potremmo considerare la possibilità di ritirare i sussidi europei destinati a quelle aree dove si coltivano organismi geneticamente modificati, affinché non siano finanziati con fondi dell’Unione europea.</p>
    </intervention>
    <intervention id="1-169" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, onorevoli deputati, la biodiversità riguarda tutti noi. Sono essenziali delle direttive omogenee, perché la distruzione degli ecosistemi con la conseguente perdita di biodiversità non conosce confini. Pertanto mi associo all’invito rivolto alla Commissione e agli Stati membri, affinché migliorino molti aspetti delle proprie strutture decisionali e rispettino i regolamenti.</p>
    </intervention>
    <intervention id="1-170" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, la biodiversità indica una misura della varietà di specie animali e vegetali nella biosfera: essa è il risultato di lunghi processi evolutivi.</p>
      <p sl="it">L'evoluzione è il meccanismo che da oltre tre miliardi di anni permette alla vita di adattarsi al variare delle condizioni sulla Terra e che deve continuare ad operare perché questa possa ancora ospitare forme di vita in futuro. Va intesa non solo come il risultato di processi evolutivi, ma anche come il serbatoio da cui attinge l'evoluzione per attuare tutte le modificazioni genetiche e morfologiche che originano nuove specie viventi.</p>
      <p sl="it">La biodiversità è l'assicurazione sulla vita del nostro pianeta, quindi la sua conservazione deve essere perseguita senza limiti, poiché essa costituisce un patrimonio universale che può offrire vantaggi immediati per l'uomo, come il mantenimento degli equilibri climatici, sia a scala locale che planetaria, come fonte di materiale di studio che permette di avere fondamentali conoscenze anche per comprendere meccanismi biologici analoghi nell'uomo, come uso sostenibile della flora e della fauna per fini alimentari e medicinali.</p>
      <p sl="it">Giustamente, la sua conservazione è uno degli obiettivi europei per il post-2010, anno della biodiversità.</p>
    </intervention>
    <intervention id="1-171" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, mi permetta di cercare di rispondere a qualche questione centrale e di formulare delle note conclusive.</p>
      <p sl="en">Innanzi tutto, quanto alle norme comuni in materia di biodiversità, la Commissione sta lavorando con gli Stati membri e i soggetti interessati all’elaborazione di orientamenti per i settori più importanti legati all’ambiente naturale, per esempio l’energia eolica, i porti e le foci dei fiumi. Stiamo anche progettando una campagna di comunicazione su Natura 2000.</p>
      <p sl="en">La nuova strategia per la biodiversità sarà fortemente basata sul rafforzamento dell’integrazione con le principali politiche comunitarie aventi delle ripercussioni sulla biodiversità, sull’agricoltura, sulla pesca e sullo sviluppo regionale. Essa mira a formulare ambizioni quantificabili e obiettivi raggiungibili per programmare le priorità di intervento fino al 2020. La Commissione elaborerà, in tal senso, una nuova strategia di intervento.</p>
      <p sl="en">Sulla protezione del suolo, è ferma la proposta di una direttiva quadro avanzata dalla Commissione. Consideriamo questo punto come una lacuna fondamentale delle nostre politiche sull’utilizzo delle risorse e sulla sostenibilità. Condividiamo le vostre preoccupazioni sul degrado del suolo e sulle conseguenze ambientali che ne derivano. Siate certi che stiamo lavorando alacremente per avanzare sull’argomento in seno al Consiglio.</p>
      <p sl="en">Infine, è confortante riscontrare che la Commissione e i deputati del Parlamento condividano la stessa opinione sull’urgenza e sull’importanza delle azioni volte a fermare la perdita di biodiversità e il ripristino dei servizi ecosistemici. Sembra esserci consenso anche sui motivi che, purtroppo, non ci hanno permesso di raggiungere l’obiettivo europeo in materia di biodiversità fissato per il 2010. L’appello della risoluzione è chiaro e inequivocabile: non possiamo fallire nuovamente. Non possiamo guardare in faccia i cittadini europei nel 2020 e riconoscere che l’Unione europea non ha utilizzato tutti i mezzi in suo possesso per cercare di arrestare la perdita di biodiversità in Europa.</p>
      <p sl="en">Concludo condividendo con gli onorevoli deputati lo slogan di una campagna europea per la biodiversità, lanciata nel 2010, che è l’Anno della biodiversità: “Siamo tutti coinvolti”. Soltanto insieme riusciremo a trasformare un pianeta destinato all’estinzione di massa in un pianeta ricco, colmo di forme viventi diverse.</p>
      <p sl="en">Trasmetterò tutti i vostri commenti al Commissario Potočnik, competente in materia. Come sapete, è a New York per una conferenza di rilievo proprio su questo tema.</p>
    </intervention>
    <intervention id="1-172" speaker_id="38398" name="Esther de LANGE" is_mep="True" mode="spoken" role="relatore" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Signor Presidente, vorrei ringraziare i colleghi deputati per i contributi formulati da diverse prospettive. In ogni caso, tutti gli interventi hanno indicato l’importanza di un approccio integrato, di mainstreaming . Mi compiaccio delle parole espresse dal Commissario europeo circa la volontà di prendere in considerazione questo aspetto e metterlo in primo piano nella strategia della Commissione. Spero, pertanto, che tale strategia ci offra la chiarezza necessaria per capire le ampie differenze tra gli Stati membri, per esempio, un aspetto su cui ha attirato la nostra attenzione l’onorevole Seeber.</p>
      <p sl="nl">Quanto all’approccio integrato di mainstreaming , sono state formulate tutte le considerazioni necessarie sulla politica agricola. In effetti, un ramo che gestisce più del 50 per cento delle campagne ha un ruolo determinante nella ricerca della soluzione a questa sfida. Sono state altresì menzionate la pesca e la politica strutturale e, per rispondere direttamente all’onorevole Eickhout, questo approccio integrato si riferisce, naturalmente, anche ai finanziamenti: non mi interessa la provenienza o il nome del fondo di finanziamento, l’importante è che sia efficace. Se, in passato, eravamo abituati a colpire un piccione con una fava, ovvero a raggiungere un obiettivo con un finanziamento, nella nostra futura politica dovremo colpire più piccioni – anche tre – con una fava. Uno stanziamento in questo settore deve raggiungere degli obiettivi della politica non soltanto nel particolare settore coinvolto, ma anche in un altro e, possibilmente, anche in un terzo ambito. Si tratta di creare situazioni vantaggiose su diversi fronti, anche in termini finanziari.</p>
      <p sl="nl">È stata sollevata l’importanza di un approccio internazionale e foriero di successi per la conferenza di Nagoya del prossimo mese. Vorrei aggiungere ancora un punto sulla tutela del suolo. L’onorevole Perello Rodriguez ha ribadito l’importanza di un metodo omogeneo in Europa circa la politica di conservazione del suolo. Non è questo un nostro auspicio, data la differenza dei suoli in Europa. Invito l’onorevole Perello Rodriguez a venire a vedere dove vivo, tre metri al di sotto del livello del mare. Credo che i problemi del suolo nella mia regione siano completamente diversi da quelli della penisola iberica. La relazione sottolinea la centralità di una politica di tutela del suolo e invita gli Stati membri ad assumersi le proprie responsabilità, ma l’omogeneità in questo ambito mi pare estremamente pericolosa.</p>
      <p sl="nl">Una nota conclusiva: adesso abbiamo parlato soltanto di interventi pubblici, di iniziative degli organismi pubblici e di finanziamento pubblico. Non abbiamo parlato, tuttavia, della responsabilità sociale delle imprese (RSI), che pure deve essere inserita in questo dibattito. Del resto, sarà possibile progredire in questo settore soltanto quando i consumatori saranno pronti a pagare il giusto prezzo per beni prodotti in modo equo e sostenibile.</p>
    </intervention>
    <intervention id="1-174" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani, martedì, 21 settembre 2010.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-998" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">Signor Presidente, purtroppo dobbiamo tutti ammettere che non è stato raggiunto l’obiettivo di arrestare la perdita di biodiversità entro il 2010. Secondo alcune stime, l’indicatore del tasso di biodiversità è sceso di circa il 30 per centro negli ultimi 40 anni, mentre non sono diminuite le cause di un eccessivo declino della biodiversità. Alla luce di questi dati, abbiamo il compito primario di trovare prima possibile una soluzione alle cause della perdita di biodiversità insite nelle politiche settoriali. È una sfida di rilievo per i politici, poiché molti altri interessi economici e sociali importanti sono in contrasto con gli sforzi tesi a preservare la biodiversità. È utile ricordare, tuttavia, che nel mantenere il nostro benessere e lo sviluppo economico, non possiamo privare le generazioni future dei benefici della biodiversità. Penso sia importante sottolineare quella parte della relazione che invita a porre fine alla perdita delle diversità genetiche e delle specie autoctone. Cosa sarebbe il paesaggio ungherese senza il bestiame grigio, il maiale Mangalitza, il bestiame pezzato ungherese o il gallo screziato ungherese? Potrei proseguire, citando le mele Törökbálint, le noci Milota o le prugne Beszterce. La conservazione della diversità genetica nell’agricoltura e nella zootecnia riveste un interesse primordiale per diversi paesi europei, per il valore economico, sociale, ambientale e, non ultimo, alimentare di diverse specie domestiche autoctone. Infine, per quanto riguarda il programma LIFE+, suggerisco alla Commissione di prendere in seria considerazione l’aumento della percentuale di cofinanziamento dell’Unione europea, poiché il contributo estremamente alto richiesto agli Stati membri porta a un’applicazione blanda del programma.</p>
    </intervention>
    <intervention id="1-997" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">È vitale preservare la biodiversità. Si stima che il tasso globale di estinzione sia tra 50 e 1 000 volte più elevato del tasso naturale. Nell’Unione europea, il 42 per cento dei mammiferi, il 43 per cento dei volatili e il 52 per cento dei pesci d’acqua dolce sono a rischio di estinzione. Si stima, inoltre, che il tasso di perdita sarà dieci volte più elevato di qui al 2050. Dobbiamo garantire che il declino della biodiversità non continui a un ritmo così preoccupante.</p>
      <p sl="ga">Come ho riferito al Consiglio durante l’ultima sessione, ci preoccupa fortemente il mancato raggiungimento dell’obiettivo di fermare il declino della biodiversità entro il 2010, fissato a Goteborg nel 2001. Se vogliamo evitare perdite sostanziali a livello ambientale, ecologico ed economico, bisogna rivolgere l’attenzione dovuta al valore centrale della biodiversità.</p>
      <p sl="ga">Condivido la visione di lungo termine di ripristinare la biodiversità dell’Unione europea entro il 2050, ma per raggiungere questo scopo, l’obiettivo deve essere inserito tra le priorità dell’agenda dei negoziati in corso sull’avvenire della agricoltura e dell’ambiente; bisogna altresì adottare provvedimenti concreti per conseguire risultati sicuri.</p>
    </intervention>
    <intervention id="1-996" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La condizionalità è parte della Politica agricola comune, comporta diverse implicazioni per la conservazione del suolo e offre un meccanismo di sanzione e di controllo per ridurre il sostegno diretto, nel caso in cui non si riescano a raggiungere gli standard stabiliti che riguardano non soltanto la tutela ambientale, la salute pubblica, la flora e la fauna, ma anche il benessere animale. Condizionalità significa anche mantenere il suolo in buone condizioni agricole e ambientali. Credo che la condizionalità debba applicarsi ai pagamenti diretti a sostegno dei redditi e alla maggior parte delle indennità compensative erogate per lo sviluppo rurale. Gli Stati membri devono altresì definire questa prassi a livello nazionale o regionale, rispettando il quadro comune europeo esistente.</p>
    </intervention>
    <intervention id="1-175" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La perdita di biodiversità continua a un ritmo estremamente elevato. Il tasso di estinzione di alcune specie è da 50 a 1 000 volte superiore rispetto al tasso naturale. Fermare la perdita di biodiversità deve diventare una priorità per noi, innanzi tutto per motivi etici, perché abbiamo il dovere di mantenere un pianeta sostenibile per le generazioni future e, secondariamente, per motivi ambientali, perché è essenziale un certo livello di interazione tra le specie di organismi viventi per garantire l’abitabilità del nostro pianeta. In terzo luogo, è necessario fermare la perdita di biodiversità per motivi economici, poiché la natura e la sua originaria diversità ci offrono le risorse fondamentali per la vita (il cibo, l’acqua, i carburati e le fibre) rigenerano la fertilità del suolo e garantiscono l’impollinazione della vegetazione. La salvaguardia della biodiversità è anche essenziale al fine di ridurre gli effetti e le conseguenze dei cambianti climatici, poiché i sistemi terrestri e marini assorbono anidride carbonica e sono l’unico meccanismo naturale in grado di assimilare e immagazzinare carbonio. La direttiva sull’ambiente renderà possibile l’attuazione di misure adeguate alle situazioni locali. È necessario, tuttavia, garantire che non ci siano grosse differenze tra gli Stati membri quanto alla protezione della biodiversità. È indispensabile fissare i principi di tutela da rispettare in ogni situazione, estendendo la difesa della biodiversità al settore della pesca. Gli agricoltori hanno un ruolo centrale nella tutela concreta della biodiversità. Quanto alla crescita della popolazione, sarà essenziale aumentare la produzione e, al tempo stesso, sostenere il popolamento delle aree rurali e la conservazione della biodiversità, in modo che i tre aspetti convivano in equilibrio.</p>
    </intervention>
    <intervention id="1-995" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Le Nazioni Unite hanno dichiarato il 2010Anno internazionale della biodiversità ma, purtroppo, l’Unione europea non raggiungerà l’obiettivo prefissato per il 2010 in questo settore. Il degrado della biodiversità avanza a ritmi allarmanti: si stima che il tasso di perdita stia accelerando verso un livello che, entro il 2050, sarà dieci volte superiore a quello attuale. Nell’Unione europea il 42 per centro dei mammiferi, il 43 per cento dei volatili, il 45 per cento dei lepidotteri, il 30 per cento degli anfibi, il 45 per cento dei rettili e il 52 per cento dei pesci d’acqua dolce sono minacciati di estinzione. Nella revisione intermedia dell’attuazione del piano d’azione comunitario sulla biodiversità, formulata nel 2008, la Commissione ha registrato che il 50 per cento delle specie e fino all’80 per cento degli habitat la cui conservazione è di rilevanza europea sono in una situazione di degrado. Questa perdita di biodiversità è inaccettabile, non soltanto da un punto di vista etico, ma anche ecologico ed economico, poiché stiamo privando le future generazioni dell’opportunità di godere di una sana biodiversità. È necessario coordinare e integrare le politiche europee sulla protezione della biodiversità con altre politiche settoriali, in particolare quelle riguardanti l’agricoltura, la silvicoltura e la pesca, e con le politiche di prevenzione delle calamità naturali, per garantire la massima tutela della biodiversità.</p>
    </intervention>
    <intervention id="1-176" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">L’inserimento della biodiversità tra le attività previste dalla normativa europea deve essere riconosciuto per il suo valore economico. Vorrei contribuire a questa relazione insistendo sulla remunerazione dei servizi aggiuntivi a favore della biodiversità offerti dagli agricoltori, sotto forma di un “bonus” di condizionalità per compensarli delle attività svolte oltre a quelle obbligatorie. Inoltre, sottolineiamo altrettanto giustamente la necessità di promuovere la diversità genetica con l’impiego di varietà agricole tradizionali, tipiche di alcune regioni.</p>
      <p sl="fr">Questo argomento è essenziale e mi è familiare, poiché è destinata a scomparire una razza bovina da latte tradizionale dei Vosgi, la mia regione di provenienza, se non ci sarà un sostegno esterno al momento opportuno. Vorrei altresì precisare che la valutazione dei progetti finanziati con il programma LIFE+ deve essere incentrata sulla sostenibilità, poiché osserviamo, purtroppo, che quando si interrompe il finanziamento, viene sospesa una parte dei progetti.</p>
      <p sl="fr">Infine, condivido la centralità della raccolta dei dati e sono lieta della creazione, in Francia, di un osservatorio nazionale faunistico che si occupi della migrazione e dello svernamento delle specie migratorie terrestri sulla base delle rilevazioni dei cacciatori: se ce ne fosse bisogno, questa attività sarebbe la dimostrazione che i cacciatori si impegnano attivamente per la protezione della biodiversità.</p>
    </intervention>
    <intervention id="1-177" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">La conservazione della biodiversità e degli ecosistemi ha un valore inestimabile per la società. La nostra idea di impegno ci obbliga a conservare il pianeta in condizioni tali da offrire un ambiente vivibile anche alla prossima generazione. Purtroppo la situazione attuale non è incoraggiante: diminuisce drasticamente la biodiversità e il tasso attuale di estinzione delle specie nel mondo supera di 1 000 volte il tasso naturale. I ricercatori sostengono che, in assenza di una reazione, questo valore potrebbe aumentare di dieci volte entro il 2050. La distruzione degli ecosistemi è il risultato anche dell’emissione di quantità significative di gas serra, che porta a un ulteriore incremento del surriscaldamento del pianeta e a una riduzione delle capacità di assorbimento dell’anidride carbonica da parte della Terra. La rete Natura 2000 è lo strumento più importante dell’Unione per preservare la biodiversità: esso istituisce zone speciali di conservazione (ZSC) individuate dagli Stati membri, il cui obiettivo principale è contribuire alla salvaguardia della biodiversità conservando gli habitat naturali, la flora e la fauna selvatiche. Affinché Natura 2000 sia efficace, si rende urgentemente necessaria un’armonizzazione normativa, che includa provvedimenti concertati ed espliciti per ogni Stato membro.</p>
    </intervention>
    <intervention id="1-994" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La massiccia perdita di api a cui abbiamo assistito negli ultimi anni, dovuta forse alla riduzione della biodiversità, forse alle colture geneticamente modificate – ancora non è chiaro – ci dimostra, innanzi tutto, che tanti aspetti ancora sfuggono alla nostra conoscenza. Non soltanto gli effetti della biodiversità sulla stabilità degli ecosistemi sono ancora ampiamente ignoti, ma non sappiamo, neanche a livello regionale, quale percentuale di variabilità sussista in una data zona. Il 2010, Anno della biodiversità, dovrebbe pertanto essere un pretesto per raccogliere le conoscenze che ci mancano e accrescere la consapevolezza a due scopi: da una parte, affinché i paesi e le autorità locali possano inserire la biodiversità nelle politiche di sviluppo sostenibile, di conservazione delle lande e delle acque e di ripristino delle risorse naturali; dall’altra, affinché anche i cittadini comuni possano svolgere un ruolo in questo ambito. Pensiamo, per esempio, al poligono del Giappone, in origine una pianta ornamentale per giardini, oggi una specie invasiva che si sostituisce alla vegetazione autoctona, con un sistema radicale che danneggia seriamente le strutture di rinforzo degli argini. In nessun caso è necessario esecrare le monocolture agricole o forestali. La riforma agricola può essere lo strumento per abbandonare la produzione di massa verso una maggiore sostenibilità e la promozione della conservazione del paesaggio. Sono altresì necessarie nuove strategie volte a evitare una contesa del territorio tra la biodiversità e gli impianti energetici ecocompatibili.</p>
    </intervention>
    <intervention id="1-178" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Accolgo con favore questa relazione e credo che offra dei suggerimenti per procedere nella giusta direzione. Ritengo, tuttavia, che sia carente di un approccio sostanzialmente critico alle iniziative in atto nel settore e di un atteggiamento ambizioso per il futuro. Bisogna prendere atto dello stato dell’arte attuale. L’Unione europea non è riuscita a raggiungere l’obiettivo di arrestare la perdita di biodiversità entro il 2010. Sia la normativa europea sia l’approccio generale in questa materia sono ancora incentrati sulla protezione delle specie. Bisogna passare alla protezione degli ecosistemi, anche dell’ecosistema mondiale. Senza vincoli dogmatici o ideologici, è necessario prendere atto che l’uomo è parte della biosfera terrestre e che senza l’ecosistema planetario l’essere umano non può esistere. Gli attuali problemi urgenti, tra cui i gas serra, la distruzione del suolo, le minacce all’ecosistema marino, la scarsità di cibo e altri, hanno tutti un denominatore comune, ovvero la pressione demografica dell’homo sapiens . Se non guardiamo all’intera questione dalla prospettiva dell’ecologia della nostra specie, approfondendo gli aspetti sociali, economici e politici, nel 2020 scopriremo, ancora una volta, di non aver raggiunto l’obiettivo di arrestare la perdita di biodiversità e, aspetto ben peggiore, scopriremo che l’ecosistema mondiale è sempre più proiettato verso una condizione di non sostenibilità della coesistenza delle nostre specie.</p>
    </intervention>
  </section>
  <section id="creitem21" title="21. Interventi di un minuto su questioni di rilevanza politica">
    <intervention id="1-180" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-181" speaker_id="28398" name="Carlos ITURGAIZ" is_mep="True" mode="spoken" nationality="Spain" birth_date="20-10-1965" birth_place="Santurce" p_group="Group of the European People's Party (Christian Democrats)" m_state="ES">
      <p sl="es">Signor Presidente, onorevoli colleghi, desidero trasmettervi un messaggio da parte di Oswaldo Payá, insignito del Premio Sacharov da questo Parlamento.</p>
      <p sl="es">“Cari amici, il popolo di Cuba chiede un cambiamento; gli abitanti vogliono entrare pacificamente in una nuova fase della loro vita, lasciandosi alle spalle odio, violenza, repressione, bugie e paura. Sono aperti alla riconciliazione e pronti a imboccare la via del progresso, in ogni ambito.</p>
      <p sl="es">I cambiamenti, che ci sono stati imposti per legge, sono già presenti nel cuore e nella mente del popolo cubano, ma è necessario rispettare i diritti civili e politici dei cittadini: il desiderio di essere liberi, la volontà di tenere elezioni democratiche, la libertà di viaggiare, lavorare e partecipare alla vita economica, politica e culturale del paese.</p>
      <p sl="es">I cambiamenti sono un diritto, un diritto che però manca a Cuba, dove molti cittadini continuano ad essere perseguitati e incarcerati perché promuovono i dei diritti dei cubani.</p>
      <p sl="es">La posizione comune europea fa leva sulla solidarietà e deve essere mantenuta. Dovete sapere che, nonostante il governo cubano non stia apportando i cambiamenti desiderati dai numerosi cubani che sostengono il progetto Varela e altre iniziative civili, molti stanno lavorando per raggiungere questi cambiamenti pacifici. È necessario che voi sosteniate queste iniziative, rimanendo coerenti con la posizione comune, al fine di sviluppare un approccio congiunto”.</p>
    </intervention>
    <intervention id="1-182" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">La tutela dei diritti umani, il rispetto delle differenze tra gli individui e dimostrare questo rispetto sono importanti in una società democratica, esattamente come la lotta contro la violenza.</p>
      <p sl="sk">Laddove una persona di spicco della società, che gode del rispetto degli altri, non fa propri tali principi nei suoi discorsi pubblici o addirittura se ne prende gioco, può incentivare o sostenere comportamenti aggressivi nella società. Se il capo di governo di uno Stato membro dell’Unione, durante un’assemblea pubblica, scherza su Hitler e sulle sue atrocità e conferisce loro una prospettiva positiva, è da condannare pubblicamente, perché altrimenti un simile atteggiamento potrebbe incontrare ampio consenso sociale. Esorto dunque Silvio Berlusconi a riconsiderare le sue barzellette idiote su Hitler e i consigli di cattivo gusto e, aggiungerei, stupidi, che derivano forse da una perdita parziale di giudizio o da una mancanza di decenza e di rispetto per le donne.</p>
    </intervention>
    <intervention id="1-183" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il giornale italiano Il fatto quotidiano ha pubblicato sabato un documento autografo dell'ex sindaco mafioso di Palermo Vito Ciancimino, in cui lo stesso scriveva che Marcello Dell'Utri e Silvio Berlusconi erano come lui figli della stessa lupa, ovvero appartenevano allo stesso sistema politico-mafioso.</p>
      <p sl="it">Questa notizia arriva al vaglio della magistratura mentre sta venendo a galla la verità sulle stragi mafiose del '92, in cui morirono i giudici Falcone e Borsellino, ovvero che lo Stato trattò con la mafia per la fine della stagione delle bombe e che ciò favorì, come sembra, la nascita del partito del premier, Forza Italia, fondato proprio assieme a Dell'Utri, condannato a sette anni per mafia e tutt'ora senatore del Parlamento italiano.</p>
      <p sl="it">Alla luce di ciò e alla luce del recente omicidio del sindaco Angelo Vassallo, ucciso dalla camorra, ribadisco l'importanza della richiesta dell'ALDE, che dietro mia continua pressione ha chiesto nuovamente in commissione LIBE una relazione sulla mafia a livello dell'Unione europea.</p>
      <p sl="it">L'Europa non può continuare a voltare la faccia dall'altra parte per paura di affrontare un problema che non è più locale ma globalizzato, e che in questo momento riguarda da vicino il governo di uno Stato membro.</p>
    </intervention>
    <intervention id="1-184" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Signor Presidente, le aree verdi sono di fondamentale importanza per l’ambiente urbano. Gli esperti raccomandano 7-10 metri quadrati di verde per ogni abitante, in linea con la media europea. Tuttavia, le grandi città greche oggi stanno soffocando, con solo il 25-35 per cento dei metri quadrati raccomandati consigliati e necessitano con urgenza di più spazi verdi.</p>
      <p sl="el">La soluzione più ovvia è di trasformare in aree verdi alcuni spazi pubblici già esistenti, quali le numerose caserme militari intrappolate nelle città e l’ex aeroporto Hellenikon di Atene.</p>
      <p sl="el">Il memorandum tra il governo greco, la Commissione e il Fondo monetario internazionale, prevede, a pagina 28, il riesame della possibilità di utilizzare le aree di proprietà statale per pagare il debito pubblico. Se solo limitate riserve terriere nazionali vengono effettivamente utilizzate a questo scopo, l’equilibrio ambientale si incrinerebbe in modo significativo, a spese delle generazioni future.</p>
      <p sl="el">Tutte le politiche europee in materia di aree urbane vengono cancellate dalle poche parole contenute in un documento imposto a uno Stato membro dalla Commissione stessa. Desidero chiedere alle istituzioni europee se hanno intenzione di accettare questa situazione.</p>
    </intervention>
    <intervention id="1-185" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">In Polonia, l’opinione pubblica è preoccupata per i ritardi nell’inchiesta sull’incidente che ha coinvolto l’aereo del Presidente polacco il 10 aprile scorso nei pressi di Smolensk. È inaccettabile che la controparte russa non trasmetta i documenti, se non molto lentamente, al chiaro scopo di guadagnare tempo. Le indagini dovrebbero divenire di interesse internazionale, cosicché l’Unione europea (Parlamento incluso) possa ricorrere alla propria influenza per velocizzarle, aggiungendo pressione sulla Russia a livello internazionale. Temo che senza la pressione internazionale da parte del Parlamento e dell’Unione europea, la questione non sarà mai chiarita. Invito quindi a dimostrare solidarietà nei confronti della Polonia in quest’ambito.</p>
    </intervention>
    <intervention id="1-186" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dopo il disastro causato dall’incontrollata speculazione finanziaria, dopo mesi di inerzia e di promesse di misure per i mercati finanziari, questa settimana ci è giunta la conferma dalla Commissione europea: fondamentalmente, tutto continuerà a essere come prima. La speculazione finanziaria proseguirà e continueranno a esistere gli strumenti di cui si avvale: derivati, vendite allo scoperto, swap o CDS (credit default swaps); sembra non ci sarà fine a questi rifiuti tossici. Continuano anche a esistere i paradisi fiscali, su cui, dopo tutte le parole chiassose e vuote che ne promettevano la fine, ora vige il silenzio.</p>
      <p sl="pt">Questa situazione stride però con la profonda violenza con cui sono stati imposti pesanti sacrifici ai lavoratori e ai cittadini, chiamati a sostenere gli abusi del capitale finanziario. L’Unione europea non ha idea di come stia affrontando le conseguenze di una crisi cui essa stessa ha contribuito; la risposta è in Portogallo, Francia, Spagna e in tutta Europa, dove il popolo sta insorgendo per combattere contro la profonda regressione sociale che l’UE vuole imporre.</p>
    </intervention>
    <intervention id="1-187" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Il prossimo oratore è l’onorevole Batten, il primo politico della storia a indossare i colori del proprio partito.</p>
    </intervention>
    <intervention id="1-188" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, sembra che il vice Primo ministro del Regno Unito, Nick Clegg, annuncerà a breve la decisione del governo di coalizione di conformarsi alla sentenza della Corte europea dei diritti dell’uomo, relativamente al diritto di voto per i detenuti delle carceri di Sua Maestà.</p>
      <p sl="en">Un portavoce del Primo ministro, David Cameron, ha dichiarato che sarebbe “inopportuno” revocare completamente il divieto. Non ha spiegato però per quale motivo un divieto parziale dovrebbe essere più accettabile dal punto di vista morale e su che basi un criminale o un ladro potrebbe godere del diritto di voto, mentre un assassino, uno stupratore o un pedofilo no.</p>
      <p sl="en">del Concedere il diritto di eleggere i propri legislatori a chi ha infranto la legge è un insulto a chi rispetta le norme e alle vittime dei crimini. Posso dire una cosa con assoluta certezza: nel prossimo documento programmatico del UK Independence Party ci sarà un impegno speciale per abrogare tale disposizione.</p>
    </intervention>
    <intervention id="1-189" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Dipenderà da chi sarà il leader dell'UKIP.</p>
    </intervention>
    <intervention id="1-190" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, desidero oggi parlare nuovamente della regione transfrontaliera dell’Alpe-Adria, nell’Europa centrale, comprendente il Friuli-Venezia Giulia, la Slovenia e la Carinzia. Questa regione riflette la diversità linguistica e culturale dell’Europa e dimostra come si possano superare grandi differenze storiche. Per esempio, il Kärntner Konsensgruppe (gruppo carinziano di consenso) si impegna da anni per garantire la coesistenza pacifica tra la maggioranza tedesca e la minoranza slovena in Carinzia ed è stato insignito per il suo lavoro del Premio del cittadino europeo da questa Camera.</p>
      <p sl="de">Tuttavia, non ha certo giovato alla cooperazione pacifica la dichiarazione da parte della Slovenia, a Lubiana alla vigilia del referendum sull’accordo frontaliero con la Croazia, che la Carinzia slovena, Trieste e Gorizia le sarebbero state sottratte, benché i cittadini della Carinzia del sud avevano votato a favore dell’annessione all’Austria tramite un referendum assolutamente democratico, tenutosi nel 1920, esattamente 90 anni fa. Inoltre, la Slovenia non rappresenta in alcun modo il successore dell’ex Iugoslavia non è quindi firmataria del trattato di Stato austriaco. Al massimo, segue le tracce della Iugoslavia con il mantenimento, contrario alle leggi internazionali, delle decisioni AVNOJ, un aspetto sicuramente non positivo.</p>
    </intervention>
    <intervention id="1-191" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Desidero portare alla vostra attenzione una questione urgente che riguarda la Romania, ma credo che sia presente in tutti gli Stati membri dell’Unione europea, in forme differenti. Mi riferisco a una situazione seria che colpisce le piccole imprese e distrugge le loro possibilità di crescita e di ripresa dopo la crisi economica.</p>
      <p sl="ro">Secondo il Consiglio nazionale per le piccole e medie imprese, 8 società su 10, dopo aver ricevuto i fondi europei, abbandonano i progetti già avviati a causa della mancanza di cofinanziamenti; la situazione riguarda tutti i programmi che ricorrono ai fondi europei. In tali circostanze, l’Unione da una parte e gli Stati membri dall’altra devono identificare e applicare nuove misure per sostenere le piccole imprese, tenendo ben presente che il 70 per cento della forza lavoro nell’Unione europea è impiegata in queste società.</p>
    </intervention>
    <intervention id="1-192" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Inizieremo presto la revisione di medio termine per il quadro finanziario pluriennale 2007-2013, che deve contare sulla cooperazione interistituzionale e presentare soluzioni concrete per alleviare l’impatto della crisi economica e finanziaria. Inoltre, l’entrata in vigore del trattato di Lisbona e la strategia Europa 2020 offrono una nuova prospettiva per la revisione di medio termine dell’attuale situazione economica.</p>
      <p sl="ro">Esorto la Commissione a dimostrare flessibilità e prontezza laddove uno Stato membro richieda, conformemente al regolamento del FESR, una revisione dei programmi operativi o del quadro strategico nazionale di riferimento.</p>
      <p sl="ro">L’attuale crisi economica potrebbe modificare le priorità di bilancio, in particolare per garantire fondi adeguati alle aree principali. In un simile contesto, faccio appello alla solidarietà e all’efficienza nell’ambito delle risorse energetiche, delle infrastrutture dei trasporti, dell’agricoltura, delle infrastrutture per la banda larga nelle aree rurali e in tutte le aree prioritarie che favoriscano la creazione di posti di lavoro.</p>
    </intervention>
    <intervention id="1-193" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Desidero portare alla vostra attenzione un episodio di grave violazione dei diritti umani di un cittadino bulgaro, accusato di aver commesso un reato. Mario Abdel Gani el Makusi, figlio di un palestinese e studente di farmacia, è stato arrestato il 7 giugno nella sua abitazione a Sofia e condotto alla centrale di polizia locale con l’accusa di aggressione.</p>
      <p sl="en">Secondo due testimoni, al momento dello svolgimento dei fatti, Mario era prima a casa e poi in un supermercato a fare spesa; la sua presenza è stata confermata dalle 6 telecamere a circuito chiuso del negozio. È stato tuttavia arrestato a tempo indefinito; ad oggi sono 70 giorni e in questo periodo la polizia si è rifiutata di prendere visione dei filmati delle telecamere e di interrogare i testimoni che si trovavano con lui nella sua abitazione, ben lontani dal luogo dell’aggressione.</p>
      <p sl="en">La causa contro questo giovane ragazzo e la sua famiglia non ha precedenti, ma lo scorso anno casi simili sono diventati prassi comune in Bulgaria. Non possiamo tollerare che la polizia arresti e tenga in carcere per 70 giorni un uomo innocente, prima che ne sia dimostrata la colpevolezza e senza alcuna inconfutabile prova.</p>
      <p sl="en">Chiedo maggiore trasparenza nelle procedure del ministro degli Interni e della procura generale.</p>
    </intervention>
    <intervention id="1-194" speaker_id="96745" name="Catherine GRÈZE" is_mep="True" mode="spoken" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Signor Presidente, 32 detenuti mapuche portano avanti uno sciopero della fame da ormai 70 giorni e rischiano la vita. Sono stati raggiunti oggi da alcuni membri del parlamento cileno.</p>
      <p sl="fr">Stanno protestando per chiedere l’applicazione del diritto comune e rivendicare il loro diritto di accedere alle terre. I popoli indigeni devono avere accesso alle proprietà comuni nei territori dei loro avi; il Parlamento si è già pronunciato a favore della difesa di questo principio, sancito anche nelle convenzioni internazionali in materia.</p>
      <p sl="fr">Questo diritto, mai riconosciuto in Cile, ha portato a una proliferazione di misure con un iniquo ed eccessivo impatto sul popolo mapuche, che rappresenta ben il 5 per cento della popolazione.</p>
      <p sl="fr">Se si vuole salvare la comunità mapuche, condannata a vivere senza terra o risorse, il Cile dovrà trovare il coraggio di riconoscerne i diritti e accettarne le richieste.</p>
      <p sl="fr">È importante per il Parlamento europeo, le Nazioni Unite e qualsiasi altra istituzione internazionale, combattere per il rispetto dei diritti delle popolazioni indigene. Signor Presidente, cosa intende fare in merito?</p>
    </intervention>
    <intervention id="1-195" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Due anni fa, il collasso della Lehman Brothers ha causato il crollo dei mercati finanziari che ha condotto alla crisi economica e sociale che gli europei stanno vivendo ancora oggi. La risposta deve essere equilibrata: l’Unione europea è stata rapida, spietata e intransigente nei programmi di austerità ed estremamente lenta o persino negligente in tutti gli altri aspetti che porterebbero giustizia nell’economia.</p>
      <p sl="pt">Solo questa settimana il Parlamento sta adottando le prime misure per il controllo del sistema finanziario e solo nei prossimi nove anni il sistema bancario applicherà tali norme al proprio capitale e farà fronte a tutte le richieste dell’opinione pubblica: la lotta ai capitali speculativi, la fine dei paradisi fiscali, una tassa sulle transazioni finanziarie. Tutte queste misure sono state posticipate: proprio per questo motivo la Giornata europea di azione del 29 settembre è tanto necessaria e importante in Europa.</p>
    </intervention>
    <intervention id="1-196" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Onorevoli colleghi, riuscite a immaginare un gruppo di vittime di atti criminali, colpite ogni giorno dalle forme di violenza più estreme: violenza fisica, pestaggi, molestie, violenze sessuali e psichiche, minacce e terrore? Mi riferisco alle donne vittime di violenze, in particolare all’interno delle mura domestiche o nelle relazioni di coppia. Uno dei gruppi più coraggiosi e forti mi ha contattata la scorsa settimana per informarmi che in Ungheria le donne vittime di violenza non sono sostenute né aiutate in alcun modo. Nel caso in cui si rivolgano alla polizia, si sentono rispondere che si tratta di questioni private nelle quali la polizia non si immischia; se si rivolgono ai centri per l’infanzia o per la protezione infantile viene detto loro di porre rimedio alla situazione altrimenti si vedranno sottratti i figli. Desidero fare un appello ai membri del Parlamento europeo, affinché si impegnino in quest’ambito, organizzando un’audizione dedicata alle donne vittime di violenza e rappresentandone i diritti in tutti i forum.</p>
    </intervention>
    <intervention id="1-197" speaker_id="96974" name="Nuno TEIXEIRA" is_mep="True" mode="spoken" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Signor Presidente, durante l’estate il Portogallo è stato nuovamente colpito da una serie di incendi che hanno devastato le foreste e le aree agricole, distruggendo case e infrastrutture private e minacciando costantemente i cittadini, che vivevano nel timore di essere colpiti dalla continua furia delle fiamme.</p>
      <p sl="pt">Solo ad agosto, sono stati registrati in Portogallo oltre 9 000 incendi, un dato record dal 2006. Data la gravità della situazione, è fondamentale cercarne le cause, ma anche trovare le soluzioni. Mi riferisco non solo alla pianificazione e alla fornitura dei materiali e delle risorse umane necessari per combattere gli incendi, ma anche alla necessità di rimboschimento di molte aeree e al sostegno delle vittime.</p>
      <p sl="pt">Nella regione autonoma di Madeira, dalla quale provengo, molti comuni sono stati colpiti dagli incendi. Dopo il disastro naturale dello scorso febbraio, gli incendi di agosto hanno aggravato ulteriormente la situazione di difficoltà della popolazione locale, che spera di poter contare sull’aiuto e sulla solidarietà di tutti per ricostruire la propria vita, in particolar modo dopo le gravi sofferenze dell’ultimo anno.</p>
    </intervention>
    <intervention id="1-198" speaker_id="96667" name="Alan KELLY" is_mep="True" mode="spoken" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, non mi fa piacere sapere che questa sera, nel momento in cui sono qui di fronte a lei, l’Unione europea sta osservando con estrema attenzione gli sviluppi economici nel mio paese, l’Irlanda.</p>
      <p sl="en">Oggi le obbligazioni irlandesi hanno toccato un elevato tasso di interesse, pari al 6,5 per cento, e la situazione nel paese è piuttosto complessa: il costo dei prestiti, infatti, ha toccato un record storico e i cittadini della mia circoscrizione elettorale si chiedono come si è arrivati a questo punto. La risposta è semplice: per pura avidità.</p>
      <p sl="en">Condivido le recenti pressioni del Commissario Almunia per la chiusura dell’ultima banca traballante, la Anglo Irish. La Commissione è stata chiamata ad adottare alcune misure quando questa banca stava mettendo in pericolo il futuro dell’Irlanda. La Anglo Irish doveva costare inizialmente 2 miliardi di euro, poi 5 miliardi, e infine 10. Scopriremo il prossimo mese che ci costerà 30 miliardi di euro?</p>
      <p sl="en">Gli irlandesi hanno sono resistenti per natura. Affronteremo con successo questa fase, ma solo con l’aiuto della BCE e con la stabilità politica necessaria, che sarebbe certamente favorita da un cambiamento immediato dell’amministrazione nazionale.</p>
    </intervention>
    <intervention id="1-199" speaker_id="23691" name="Jelko KACIN" is_mep="True" mode="spoken" nationality="Slovenia" birth_date="26-11-1955" birth_place="Celje" p_group="Group of the Alliance of Liberals and Democrats for Europe" m_state="SI">
      <p sl="sl">Questo fine settimana la Slovenia è stata colpita da piogge incessanti che hanno causato allagamenti e gravi danni economici. In molte località, il livello dei fiumi ha segnato livelli record che non si toccavano da secoli. Ci sono state vittime e mi riferisco a quanti hanno perso la vita nelle loro auto intrappolate dall’acqua nei sottopassaggi. Solo nella capitale, Lubiana, si sono allagate oltre 1 200 abitazioni. Anche le vie di comunicazione e le infrastrutture sono state gravemente danneggiate.</p>
      <p sl="sl">La Slovenia è un paese piccolo, ma le conseguenze di queste inondazioni potrebbero essere comparate agli allagamenti catastrofici che hanno colpito alcuni paesi dell’Europa centrale all’inizio dell’estate. Colgo l’occasione per mettervi al corrente della situazione attuale del mio paese perché credo che anche questa Camera dovrà impegnarsi a fondo per far fronte alle conseguenze.</p>
    </intervention>
    <intervention id="1-200" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Signor Presidente, dalla nostra ultima riunione, oltre 50 sindaci curdi in Turchia sono stati condannati in via definitiva. Per quale motivo? Si sono presi la libertà di scrivere una lettera aperta all’allora Primo ministro danese. La situazione in Turchia, paese candidato all’adesione all’Unione europea, è così assurda che i sindaci sono stati puniti per aver scritto lettere ai capi di Stato di paesi membri dell’UE. E le assurdità non sono finite: lunedì 18 ottobre, 151 politici e avvocati curdi saranno processati in tribunale, tra questi anche Diyarbakir, Osman Baydemir e Muharrem Erbey, vicepresidente dell’organizzazione turca per i diritti umani IHD. Le accuse potrebbero portare addirittura all’ergastolo. Desidero esortare il Presidente a garantire la presenza del Parlamento europeo a questi processi.</p>
    </intervention>
    <intervention id="1-201" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Le deportazioni dei rom dalla Francia mostrano che il paese non sa come comportarsi, ad esempio in relazione alle norme volte all’espulsione dei senzatetto dai centri città.</p>
      <p sl="sk">Il problema dei rom maschera in realtà la povertà estrema e l’esclusione sociale. Chi vive in simili condizioni ha bisogno di solidarietà e assistenza: le madri con i figli, gli anziani o gli infermi, le comunità isolate, persone precipitate in situazioni così estreme da non riuscire ad uscirne autonomamente. Non si tratta solo di una questione economica, ma di iniziare a comportarsi come una società a cui stanno a cuore tutte queste persone, per il bene del singolo e della comunità. Cerchiamo di coinvolgere quanti più volontari possibili nell’assistenza dei gruppi socialmente svantaggiati e cerchiamo di facilitare l’accesso di questi volontari alle risorse finanziarie esistenti, altrimenti non usciremo mai da questo circolo vizioso.</p>
    </intervention>
    <intervention id="1-202" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Onorevoli colleghi, quando il parlamento del mio paese ha respinto gli emendamenti che prevedevano il bando della violenza sui bambini, incluse le punizioni corporali, la società moderna ha dimostrato ancora una volta l’intolleranza nei confronti delle opinioni dei suoi membri più giovani e deboli, sottolineando la riluttanza e l’incapacità di comprendere l’importanza dei diritti dei bambini e dei loro interessi. Ancora una volta, è stata ribadita l’urgenza di discutere della protezione dei diritti dei bambini e della lotta alle violenze di cui sono vittime.</p>
      <p sl="lt">Tuttavia, nel mio paese molti ritengono che picchiare i bambini costituisca un’eredità culturale e un metodo educativo. Dissento nel modo più assoluto da questa posizione e sottolineo che nascondere uno scarso controllo emotivo che porta a un’aggressione dietro al concetto di educazione è sbagliato e ingiustificabile.</p>
      <p sl="lt">La violenza rappresenta una seria minaccia alla salute psicofisica dei bambini e al loro sviluppo sociale. I bambini sono il gruppo più vulnerabile della società e per questo motivo incito la Commissione e il Consiglio a rafforzare le misure volte a combattere la violenza che li vede vittime, stabilendo standard obbligatori in tutti gli Stati membri dell’Unione e collaborando in modo più attivo con gli Stati e le organizzazioni non governative per porre fine alla violenza sui bambini.</p>
      <p sl="lt">Desidero esortare gli Stati membri ad agire e ad adottare le misure preventive necessarie per combattere la violenza contro i bambini.</p>
    </intervention>
    <intervention id="1-203" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, desidero portare alla sua attenzione un’iniziativa che molti conoscono, ma che necessita di un sostegno maggiore da parte nostra: il Model European Council. Questa iniziativa, congiuntamente alla sessione plenaria virtuale di Strasburgo, è utilizzata da molti giovani che desiderano capire meglio il funzionamento dell’Unione europea.</p>
      <p sl="el">In un periodo di scarsa affluenza alle urne e di apatia generale, è fondamentale sostenere e aiutare chiunque sia interessato e voglia contribuire al processo di integrazione dell’Unione europea. Per questo motivo, alla luce della relazione annuale sul Model European Council, desidero chiedere a tutti voi di incontrare i membri delle delegazioni nazionali per far vedere loro direttamente come lavoriamo. Più promuoviamo questa iniziativa, più valore essa acquisirà per il futuro dell’Europa che stiamo costruendo.</p>
    </intervention>
    <intervention id="1-204" speaker_id="96978" name="Nuno MELO" is_mep="True" mode="spoken" nationality="Portugal" birth_date="18-03-1966" birth_place="Joane" m_state="PT">
      <p sl="pt">Signor Presidente, la recente decisione del Consiglio di aprire il mercato dell’Unione europea ai prodotti tessili e di abbigliamento provenienti dal Pakistan è un errore. L’industria tessile e dell’abbigliamento rappresenta circa il 20 per cento dell’industria manifatturiera in Portogallo, con 200 000 lavoratori e 7 000 aziende. È un’attività fondamentale per il mio paese, così come lo è l’industria automobilistica in Italia, Germania o Francia.</p>
      <p sl="pt">Queste aziende ora entreranno in competizione diretta con le imprese pakistane, che non sono soggette a contributi per la protezione sociale dei lavoratori, per la tutela ambientale e non hanno l’obbligo di prestare attenzione nell’utilizzo di determinate materie prime. Come ben sappiamo, inoltre, in Pakistan, anche lo sfruttamento minorile è purtroppo una realtà diffusa.</p>
      <p sl="pt">Signor Presidente, non voglio dire che le aziende europee temono la competizione con imprese straniere, ma certamente non possono lavorare con lo sconvolgimento radicale delle normali regole di mercato.</p>
      <p sl="pt">Vorrei dunque esprimere in questa sede la mia opposizione, presentando anche il mio punto di vista sulla situazione. È importante che il Parlamento discuta quanto prima di questo tema fondamentale per il settore tessile europeo e per l’industria dell’abbigliamento.</p>
    </intervention>
    <intervention id="1-205" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’Europa sociale si trova in un momento delicato, in cui la risposta alle misure di austerità viene manifestata attraverso vari scioperi.</p>
      <p sl="ro">In Francia lavoratori attivi nei settori dell’istruzione, dei trasporti, della giustizia, dell’amministrazione e dell’industria stanno scioperando; in Grecia scioperano i lavoratori del settore dei trasporti e in Romania i sindacalisti. Questo diffuso malcontento sociale certamente aumenterà nei prossimi mesi. Dobbiamo dunque attribuire la priorità alla crescita economica, ma in stretta correlazione alla creazione di nuovi posti di lavoro e alla tutela di quelli già esistenti.</p>
      <p sl="ro">Condividiamo la responsabilità per l’uscita dalla crisi. La solidarietà deve essere al centro delle politiche economiche e sociali europee. Dobbiamo fornire maggiore assistenza agli Stati membri in difficoltà per l’attuazione di misure per la ripresa economica volte a prevenire l’aumento delle disparità tra le economie dei diversi Stati membri e a mitigare il doloroso impatto sociale.</p>
    </intervention>
    <intervention id="1-206" speaker_id="96911" name="Tanja FAJON" is_mep="True" mode="spoken" nationality="Slovenia" birth_date="09-05-1971" birth_place="Ljubljana" m_state="SI">
      <p sl="sl">Amarezza, paura e disappunto sono parole che riassumono i sentimenti di molti sloveni in merito alle prime nomine dei diplomatici europei, non solo perché la Slovenia è stata eliminata sin dalla prima tornata, ma principalmente perché solo quattro delle 29 posizioni chiave saranno assegnate a rappresentanti dei nuovi Stati membri.</p>
      <p sl="sl">Non credo che non ci siano candidati adeguati in questi paesi; al contrario, sono fermamente convinta che la spinta e l’ambizione siano sempre più presenti nei nuovi Stati membri. Tuttavia, le posizioni più rilevanti in seno alle istituzioni europee sono ancora ampiamente ricoperte da rappresentanti degli Stati più grandi.</p>
      <p sl="sl">Una simile politica europea non mi trova d’accordo, in quanto non è vicina agli interessi dei nuovi paesi che vi hanno aderito. Facciamo tutti parte dell’Unione perché vogliamo prendere decisioni insieme: questa è una critica e un promemoria per i nostri governi. Non è un buon momento per alimentare divisioni e mancanza di fiducia; i cittadini crederanno in noi solo se siamo solidi e uniti al nostro interno e solo se la nostra voce sarà la voce comune dei 27 Stati membri e non solo di pochi.</p>
    </intervention>
    <intervention id="1-207" speaker_id="96936" name="Gabriel MATO" is_mep="True" mode="spoken" nationality="Spain" birth_date="29-04-1961" birth_place="Madrid" m_state="ES">
      <p sl="es">Signor Presidente, parliamo ancora una volta degli accordi sul libero commercio tra l’Unione europea e i paesi terzi. Ho già richiamato l’attenzione sugli accordi con Colombia e Perù, estremamente dannosi per l’industria delle banane delle isole Canarie, ma oggi desidero parlare del Marocco.</p>
      <p sl="es">Il 16 settembre la Commissione ha adottato la proposta su un nuovo capitolo dell’accordo di associazione con il Marocco in ambito agricolo: una proposta che aumenta le quote dei pomodori, mantiene il periodo da ottobre a maggio anziché estenderlo all’intero anno e non rivede il regime dei prezzi di entrata che l’Ufficio europeo per la lotta antifrode ha dichiarato fraudolento.</p>
      <p sl="es">La Commissione è ben consapevole che il presente accordo danneggia seriamente i produttori europei (in particolar modo in Andalusia, a Murcia, Valencia e nelle isole Canarie), ma non può voltare lo sguardo e proporre un nuovo accordo privo di garanzie, mentre quello attuale viene violato senza che si adottino misure per contrastare tali violazioni.</p>
      <p sl="es">L’intero regime dei prezzi di entrata deve essere rivisto con urgenza e invito la Commissione ad avviare una revisione senza ulteriori ritardi. La Commissione ha l’obbligo di difendere gli agricoltori e tutti noi ci aspettiamo che lo faccia.</p>
    </intervention>
    <intervention id="1-208" speaker_id="38595" name="Rovana PLUMB" is_mep="True" mode="spoken" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Desidero sollevare una questione in merito al rispetto dello stato di diritto e della professionalità del settore amministrativo in Romania.</p>
      <p sl="ro">All’inizio del 2009 sono stati nominati nuovi prefetti e sottoprefetti. Il testo della decisione attraverso cui è avvenuta la nomina riportava che le nuove cariche sarebbero state solo temporanee, fino all’organizzazione di un concorso per nomine permanenti. Alla fine del settembre 2009, l’esecutivo ha organizzato tali concorsi, i cui risultati sono stati annunciati all’inizio di ottobre. Il governo avrebbe dovuto pubblicare le decisioni relative alle nomine permanenti, ma non lo ha ancora fatto. Data la situazione, vorrei denunciare al Parlamento europeo l’abuso perpetrato dal governo romeno, cui desidero chiedere di rispettare i principi dello stato di diritto e di promuovere la professionalità nel settore amministrativo.</p>
    </intervention>
    <intervention id="1-209" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Il servizio europeo per l’azione esterna sarà presto operativo grazie all’iniziale successo della politica estera comune. Tuttavia, siamo meno entusiasti della mancata applicazione del principio di equilibrio geografico nella squadra dirigente. Esaminando la lista dei nomi resi pubblici la scorsa settimana, si nota che solo quattro dei circa trenta capimissione provengono dai nuovi Stati membri: un fatto inaccettabile. Non crediamo che l’eleggibilità professionale dipenda dalla nazionalità; le nomine devono prendere in considerazione le competenze e il principio di rappresentanza proporzionale. Facciamo dunque appello all’Alto rappresentante Ashton, affinché garantisca una proporzionalità regionale adeguata in occasione di future nomine, anche per i capimissione e altri funzionari, nel rispetto del principio di equilibrio geografico. L’approvazione del Parlamento europeo non può essere considerata una mera formalità.</p>
    </intervention>
    <intervention id="1-210" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="sk">L’allargamento dell’Unione europea continua a essere un tema di fondamentale importanza. L’adesione prevista di Islanda e Croazia infonderà coraggio a quanti sostengono il processo di ampliamento e si auspicano che continui.</p>
      <p sl="sk">Incoraggerà anche i paesi dei Balcani occidentali, soprattutto oggi, in un periodo di crisi economica e di crescente incertezza nella regione. La forza dell’Unione europea nella risoluzione di questioni complesse nell’area in questione è stata confermata dal recente compromesso raggiunto tra Serbia e paesi dell’Unione europea sull’adozione della risoluzione dell’Assemblea generale delle Nazioni Unite, per un parere consultivo della Corte internazionale di giustizia relativamente alla dichiarazione di indipendenza del Kosovo.</p>
      <p sl="sk">L’Unione europea si è impegnata a favore del dialogo tra Serbia e Kosovo; non dobbiamo dimenticare che la stabilità della regione nel lungo termine e la credibilità dell’Unione e della sua politica estera dipendono dal successo di questo dialogo.</p>
    </intervention>
    <intervention id="1-211" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Grazie per avermi dato la parola. Desidero cogliere quest’opportunità per denunciare la giunta birmana e la commissione elettorale che agisce ai suoi ordini, poiché la scorsa settimana hanno annunciato la dissoluzione della Lega nazionale per la democrazia e di altre nove organizzazioni politiche. La leader della Lega nazionale per la democrazia, Aung San Suu Kyi, è stata insignita del Premio Sachharov dal Parlamento europeo per il suo impegno a supporto del dialogo tra la giunta e l’opposizione, come ha dimostrato nel 2000, negoziando con i generali il graduale ritiro del potere militare dalla vita politica. Purtroppo, i negoziati non portarono ad alcuna svolta.</p>
      <p sl="pl">Le elezioni che si terranno in Birmania a novembre saranno le prime dal 1990, anno in cui la giunta militare non accettò la schiacciante vittoria dell’opposizione e mise Aung San Suu Kyi agli arresti domiciliari. Il Parlamento europeo deve esprimere con chiarezza la propria opposizione al regime militare, alle violazioni dei diritti umani e alla mancanza di rispetto per le libertà civili fondamentali in Birmania.</p>
    </intervention>
    <intervention id="1-212" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Gli obiettivi della strategia Europa 2020 riconoscono una rilevanza particolare all’istruzione e allo sviluppo di competenze.</p>
      <p sl="ro">Durante l’attuale periodo di programmazione, il raggiungimento della coesione economica, sociale e territoriale è l’obiettivo principale in grado di creare un quadro di riferimento per lo sviluppo dell’istruzione e delle competenze, al fine di poter utilizzare le risorse locali.</p>
      <p sl="ro">Ogni regione può migliorare il proprio profilo fornendo una dimensione regionale all’istruzione e alla formazione professionale. Alcuni mestieri vengono praticati solo in alcune aree e rischiano di scomparire semplicemente perché non possono più essere inclusi in programmi professionali nazionali. Lo stesso vale per alcune risorse locali, che sopravvivono solo nei racconti.</p>
      <p sl="ro">Le regioni necessitano di aiuti finanziari tramite programmi adeguati e devono essere incoraggiate a sviluppare una dimensione regionale per l’istruzione e la formazione professionale. I fondi europei sarebbero estremamente utili in questo settore, altrimenti molte professioni scompariranno.</p>
    </intervention>
    <intervention id="1-213" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente secondo il Sistema europeo di informazione sugli incendi boschivi (EFFIS), il 70 per cento delle aree bruciate quest’anno si trova in territorio portoghese; fino al 3 settembre sono stati bruciati circa 115 000 ettari, 13 000 dei quali appartengono ad aree protette di alto valore ambientale, con un impatto socioeconomico pari a 385 milioni di euro.</p>
      <p sl="pt">La distruzione delle foreste comporta seri danni socioeconomici e ambientali e la prevenzione è più importante dei rimedi, perché la ripresa è lenta, difficile e costosa. Il problema degli incendi emerge ogni anno nelle discussioni qui in Parlamento; se non riguarda il Portogallo, interessa un altro paese.</p>
      <p sl="pt">Alla luce di quanto detto, vorrei dunque esortare la Commissione europea a considerare con attenzione le risoluzioni che il Parlamento ha pubblicato sin dal 1995 sulla protezione e la lotta agli incendi, in particolare quella del 16 settembre dello scorso anno, e il meccanismo volto alla prevenzione di catastrofi naturali e di origine antropica, per cui ho avuto l’onore di essere relatore ombra per la commissione per l’agricoltura. Queste risoluzioni sono state applicate solo parzialmente e talvolta in modo non omogeneo né efficace. Se venissero attuate in modo adeguato probabilmente eviteremo di discutere nuovamente degli incendi forestali nel 2012.</p>
    </intervention>
    <intervention id="1-214" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si concludono gli interventi.</p>
    </intervention>
  </section>
  <section id="creitem22" title="22. Completamento del mercato interno per il commercio elettronico (breve presentazione)">
    <intervention id="1-216" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A7-0226/2010), presentata dall’onorevole Arias Echeverría a nome della commissione per il mercato interno e la protezione dei consumatori, sul completamento del mercato interno per il commercio elettronico.</p>
    </intervention>
    <intervention id="1-217" speaker_id="96808" name="Pablo ARIAS ECHEVERRÍA" is_mep="True" mode="spoken" role="relatore" nationality="Spain" birth_date="30-06-1970" birth_place="Madrid" m_state="ES">
      <p sl="es">Signor Presidente, come tutti sappiamo, Internet e le nuove tecnologie costituiscono una rivoluzione senza precedenti che ci impone di modernizzare i meccanismi che regolano il commercio elettronico nella nostra economia al fine di riuscire a gestire le sfide che stiamo affrontando.</p>
      <p sl="es">Solo pochi anni fa non esistevano né i nuovi sistemi di commercio su Internet, né le nuove tecnologie e le opportunità che possiamo sfruttare oggi. In ogni caso, esistono ora e presto diventeranno strumenti indispensabili.</p>
      <p sl="es">In qualità di legislatori, dobbiamo essere tanto lungimiranti da creare per i cittadini strumenti che risolvano i problemi di oggi, ma che anticipino anche le sfide di domani e vi si possano adeguare. Dobbiamo assumerci questo impegno e questa responsabilità.</p>
      <p sl="es">Dobbiamo preparare la strada per il futuro e per chi verrà dopo di noi e questo significa superare gli ostacoli tra noi e raggiungere i nostri obiettivi.</p>
      <p sl="es">Tra gli strumenti a nostra disposizione, il commercio elettronico dispone di potenzialità enormi sia per rilanciare e sviluppare la competitività della nostra economia, sia per rafforzare il mercato interno. Si tratta di uno strumento che può generare un elevato valore aggiunto e offrire molte opportunità ai cittadini e alle imprese d’Europa nell’attuale periodo di crisi.</p>
      <p sl="es">È essenziale che i leader dell’Unione europea mettano in atto le misure necessarie per superare le barriere che ostacolano il commercio elettronico transfrontaliero in Europa. Anche noi inoltre dobbiamo creare fiducia in questo mezzo e semplificarlo, anche attraverso una maggiore trasparenza delle normative che lo regolano.</p>
      <p sl="es">Solo in questo modo potremo garantire che i cittadini e le imprese usufruiscano dei vantaggi offerti dalle grandi potenzialità del commercio elettronico ed è anche l’unico modo per essere competitivi in un mercato globale che non aspetta nessuno. Se non adottiamo le misure necessarie con energia, determinazione e autorità, i nostri concorrenti ci lasceranno indietro.</p>
      <p sl="es">La relazione che presento oggi propone alcune misure finalizzate al superamento delle barriere che ostacolano il commercio transfrontaliero. Abbiamo l’occasione non soltanto di preparare il mercato interno per il commercio elettronico, ma anche, grazie a quest’ultimo, di contribuire all’integrazione del mercato interno.</p>
      <p sl="es">Le misure che propongo nella relazione sono volte a migliorare la qualità dell’accesso a Internet in Europa, aumentare la fiducia dei consumatori attraverso la creazione di un marchio di qualità europeo, potenziare la supervisione e il controllo della rete e condurre campagne d’informazione affinché gli utenti conoscano i propri diritti e sappiano come e dove reclamare nel caso incontrino problemi. Con le misure proposte vogliamo anche proteggere la proprietà privata e i dati personali degli utenti, promuovere lo sviluppo di iniziative che spingano le imprese a vendere i propri prodotti online, migliorare i sistemi di pagamento e semplificare la legislazione relativa al pagamento delle imposte.</p>
      <p sl="es">Infine, ho ritenuto necessario sottolineare l’esigenza di aumentare la protezione dei minori che usano Internet.</p>
      <p sl="es">Ritengo che tutte le misure sopra esposte siano necessarie per promuovere il commercio elettronico e adeguare i regolamenti attuali a un futuro che stiamo già vivendo. Abbiamo il dovere di offrire al mercato meccanismi che rendano le nostre imprese più competitive e rafforzino le nostre economie. Il piano in esame costituisce sicuramente una base sulla quale continuare a costruire senza ostacoli e senza impedimenti.</p>
      <p sl="es">Per i motivi sopra esposti, chiedo a quest’Aula il sostegno necessario per procedere con tale iniziativa.</p>
    </intervention>
    <intervention id="1-218" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mi compiaccio del fatto che il relatore abbia voluto attingere anche dalla mia relazione sulla fiducia dei consumatori nell’ambiente digitale, già approvata dal Parlamento europeo nel corso dell’ultima sessione. Malgrado il commercio elettronico mostri livelli di crescita del 50 per cento, le potenzialità di questo mezzo sono ancora sfruttate solo in minima parte dall’economia europea. Tra l’altro, ben un terzo dei rivenditori o distributori online si rifiuta di operare con clienti di altri Stati membri; i motivi sono da ricercarsi da un lato nel tentativo di alcune imprese di creare artificialmente mercati nazionali isolati per poter applicare prezzi diversi, dall’altro, nei continui impedimenti legislativi che non abbiamo ancora superato a livello europeo. Noto con piacere che la relazione odierna presenta anche proposte finalizzate ad aumentare la sicurezza dell’accesso a Internet da parte di bambini e giovani, mettendo in guardia contro i pericoli principali, quali la pornografia, l’acquisto in forma anonima di alcolici e di tabacco, il gioco d’azzardo e la comunicazione con sconosciuti attraverso i social network . Mi auguro che la Commissione consegua maggiori successi rispetto a quanto realizzato sinora nel sostegno al commercio elettronico, almeno in relazione alla tutela dei bambini dai contenuti pericolosi su Internet.</p>
    </intervention>
    <intervention id="1-219" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il commercio elettronico è soltanto all’inizio e, affinché si sviluppi e contribuisca alla costituzione di un mercato interno più efficiente, è essenziale che gli utenti abbiano sempre maggiore fiducia nella sicurezza delle transazioni.</p>
      <p sl="ro">La relazione sottolinea l’importanza della firma digitale e dell’infrastruttura pubblica di base al fine di garantire un servizio di e-government paneuropeo sicuro e la sicurezza del commercio elettronico. Ritengo sia necessario prendere provvedimenti per accelerare la creazione di un portale delle autorità europee di certificazione al fine di garantire l’interoperabilità transfrontaliera per le firme elettroniche. Invitiamo anche la Commissione a presentare misure concrete a sostegno dell’iniziativa sulla fatturazione elettronica per assicurare l’impiego di questa possibilità in tutta Europa entro il 2020.</p>
      <p sl="ro">Mi auguro infine che entro il 2015 almeno il 50 per cento delle procedure di aggiudicazione degli appalti pubblici si svolga per via elettronica, in conformità con il piano d’azione stabilito nel corso della conferenza ministeriale sull’e-government tenutasi a Manchester nel 2005.</p>
    </intervention>
    <intervention id="1-220" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, voglio sottoporre alla vostra attenzione tre questioni che ritengo importante chiarire nell’ambito della discussione sul commercio elettronico.</p>
      <p sl="pt">La prima riguarda la necessità di conciliare il diritto d’autore con i diritti dei consumatori. La seconda è relativa alla protezione dei diritti dei bambini, che non possiamo mettere a repentaglio, e alla sicurezza del commercio elettronico, che abbiamo il dovere di garantire. La terza questione, invece, riguarda gli obiettivi per la banda larga stabiliti dalla Commissione, in particolare il raggiungimento della disponibilità della banda larga di base per tutti i cittadini europei entro il 2013.</p>
      <p sl="pt">Sapendo che, al momento, almeno il 30 per cento delle famiglie non dispone nemmeno dell’accesso a Internet e che il 20 per cento dei cittadini dell’Unione europea vive sotto la soglia di povertà, in che modo la Commissione europea intende raggiungere l’obiettivo della banda larga per tutti entro il 2013?</p>
    </intervention>
    <intervention id="1-221" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">La relazione in esame prende in considerazione una serie di misure formali per migliorare il commercio elettronico, ma presta scarsa attenzione alle abitudini sociali e culturali specifiche dei singoli paesi.</p>
      <p sl="sk">La vendita di alcuni prodotti farmaceutici è libera in alcuni paesi, mentre in altri è regolamentata in modo rigoroso. In alcuni paesi le droghe leggere o i prodotti per migliorare le prestazioni sessuali si possono acquistare liberamente, mentre in altri le autorità impongono limiti molto restrittivi all’accesso a questo genere di prodotti. L’approccio liberale all’apertura del mercato elettronico deve pertanto tenere in considerazione la necessità di proteggere i regolamenti dei singoli paesi in merito a tali, specifiche tipologie di prodotti, in particolare se si tratta di proteggere i giovani.</p>
    </intervention>
    <intervention id="1-222" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, il commercio elettronico ha procurato enormi vantaggi sia alle imprese, sia ai consumatori. C’è un aspetto, però che mi disturba e sul quale voglio richiamare la vostra attenzione: la vendita di biglietti su Internet. I biglietti, in particolare quelli per i grandi concerti e per gli eventi sportivi, hanno prezzi di vendita esorbitanti e questo non è accettabile.</p>
      <p sl="en">Nel mio paese, nel fine settimana si è tenuta la finale di coppa d’Irlanda. È un’organizzazione amatoriale e il prezzo massimo dei biglietti era di 70 euro. Nessuna società e nessuno con un minimo di coscienza personale venderebbe quei biglietti a un prezzo superiore; un bagarino che venisse trovato a venderli per strada verrebbe arrestato. Tuttavia, quegli stessi biglietti erano liberamente acquistabili su Internet a prezzi che variavano dai 350 ai 500 euro. Obietterete che non avrebbero potuto venderli se non ci fosse stata domanda, ma ritengo comunque che si tratti di una pratica scorretta, disonesta e dannosa: questo è il lato negativo del commercio elettronico, che comporta tanti altri vantaggi ai consumatori.</p>
    </intervention>
    <intervention id="1-223" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. – Signor Presidente, ringrazio innanzi tutto il relatore, l’onorevole Arias Echeverría, e il Parlamento per un’analisi così esauriente del mercato europeo del commercio elettronico.</p>
      <p sl="en">La relazione in esame ci ricorda, nel momento più opportuno, che per molte imprese e per molti consumatori il mercato del commercio elettronico ancora non esiste. Un e-commerce frammentato è anche un sintomo preoccupante della mancanza di collegamenti in seno al più ampio mercato interno. La maggior parte dei consumatori entra in contatto diretto con il mercato interno effettuando acquisti online, che permettono di conoscere rivenditori da tutta l’Europa. Molti venditori, in particolare le piccole e medie imprese, sono entusiasti di potersi sviluppare in nuovi mercati grazie alle nuove opportunità create da Internet.</p>
      <p sl="en">Occupandoci degli ostacoli che i cittadini si trovano ad affrontare nel mondo di Internet, possiamo contribuire in modo determinante a trasformare in realtà la promessa di un mercato interno integrato. Ma cosa possiamo fare per colmare le lacune del mercato interno e migliorare il funzionamento del commercio elettronico?</p>
      <p sl="en">La Commissione valuterà con attenzione la propria risposta alla relazione. Molte delle questioni esaminate sono già contemplate dalle politiche di diversi settori, compresa l’agenda digitale. In breve, la relazione individua due strade da seguire: la prima è una semplificazione, sia per i consumatori sia per le imprese, che può essere ottenuta armonizzando, ad esempio, le norme che regolano i contratti stipulati con i consumatori e ottimizzando le procedure per ridurre i costi alle imprese che eseguono transazioni transfrontaliere. Mi riferisco, ad esempio, alle procedure relative al pagamento delle spese per la gestione dei rifiuti, al versamento dei diritti d’autore, agli obblighi di dichiarazione IVA e alla fatturazione.</p>
      <p sl="en">In un simile contesto, la Commissione accoglie con favore il sostegno fornito nella relazione a una direttiva sui diritti dei consumatori che la commissione per il mercato interno e la protezione dei consumatori sta attualmente vagliando. Semplificheremmo la vita dei consumatori attuando la legislazione europea che, per quanto riguarda la direttiva sui servizi in particolare, vieta la discriminazione geografica contro i consumatori. Un altro fattore essenziale per sviluppare il commercio elettronico sarà l’appianamento dei problemi connessi alla consegna e al pagamento. Possiamo inoltre rendere più agevole l’interazione dei cittadini e delle imprese con le amministrazioni nazionali istituendo degli sportelli unici.</p>
      <p sl="en">La Commissione ha creato un apposito gruppo di Commissari per l’agenda digitale al fine di assicurare un approccio sinergico al processo decisionale sulle questioni concernenti il digitale. Il gruppo si sta impegnando anche a promuovere soluzioni di autodisciplina valutando la possibilità di istituire un marchio europeo per il commercio elettronico a complemento del codice dei diritti elettronici.</p>
      <p sl="en">In secondo luogo, dobbiamo verificare più attentamente l’attuazione della normativa e vigilare sul mercato interno, poiché i diritti che non trovano attuazione pratica sono inutili. Come descritto nella relazione, un metodo alternativo di risoluzione delle controversie può costituire un rimedio conveniente, semplice e veloce per i consumatori che effettuano acquisti su Internet. Valuteremo in che modo migliorare l’ADR nell’Unione europea ed, entro il 2012, presenteremo una proposta per un sistema comunitario di risoluzione delle controversie online per le transazioni commerciali elettroniche.</p>
      <p sl="en">Vogliamo anche garantire che i consumatori che partecipano a un ricorso collettivo possano ottenere un risarcimento in tutta Europa. Contiamo di presentare le proposte relative ad ADR e azioni collettive alla fine del 2011. Sapere che le autorità pubbliche stanno collaborando per vigilare sul mercato interno è essenziale al fine di creare fiducia; in quanto membri della commissione per la protezione dei consumatori, infatti, le autorità nazionali collaborano costantemente per sradicare le pratiche illegali su Internet.</p>
      <p sl="en">La Commissione vigila inoltre sul mercato del commercio elettronico per mezzo del suo quadro di valutazione annuale del mercato del consumo. All’inizio del mese abbiamo avviato uno studio dettagliato del commercio elettronico e, all’inizio del 2011, dedicheremo una comunicazione all’esame dell’attuazione della direttiva sul commercio elettronico, stabilendo al contempo le modalità di attuazione più efficace.</p>
      <p sl="en">Ringrazio di nuovo tutti coloro che si sono impegnati nella stesura di questa relazione utilissima e chiarificatrice. Mi scuso anche a nome del Commissario Dalli che non è potuto intervenire per motivi personali.</p>
    </intervention>
    <intervention id="1-224" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si conclude il punto all’ordine del giorno.</p>
      <p sl="unknown">La votazione si svolgerà domani, martedì 21 settembre, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-225" speaker_id="96975" name="António Fernando CORREIA DE CAMPOS" is_mep="True" mode="written" nationality="Portugal" birth_date="14-12-1942" birth_place="Viseu" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, come ha affermato Mario Monti, nel momento in cui il mercato unico è più necessario che mai, è anche meno popolare che mai. Dobbiamo trovare il modo per migliorarlo e rafforzarlo e, innanzi tutto, garantirne un funzionamento trasparente, affidabile ed efficiente.</p>
      <p sl="pt">Una soluzione è il commercio elettronico. Il mercato digitale possiede le potenzialità per generare posti di lavoro e scambi commerciali, ma è necessario che superi la frammentazione giuridica per diffondersi oltre i confini, garantendo i diritti dei consumatori e aumentando la fiducia collettiva. Abbiamo bisogno, dunque, di normative chiare sui contratti, che riescano a coordinare l’IVA, la proprietà intellettuale, i sistemi di pagamento e la spedizione postale a prezzi equi e competitivi, oppure di metodi rapidi di risoluzione delle controversie. Dobbiamo garantire il rispetto dell’articolo 20 della direttiva sui servizi, nonché la mancanza di discriminazioni in base al paese d’origine del consumatore. L’atto per il mercato unico costituisce un’ottima opportunità per fissare degli obiettivi. Ringrazio l’onorevole Arias Echeverría per l’apertura dimostrata dall’inizio fino al raggiungimento di un testo completo e consensuale.</p>
    </intervention>
    <intervention id="1-226" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Il benessere dell’Unione europea nel corso degli anni è stato prodotto dal commercio. L’Unione, infatti, esporta e importa di tutto, dalle materie prime ai prodotti finiti, in tutto il mondo. Per permettere al mercato unico di raggiungere gli obiettivi della strategia Europa 2020, i nostri mercati dovranno operare in modo efficiente ed essere ben collegati affinché la concorrenza e un facile accesso da parte dei consumatori possano accelerarne la crescita e l’innovazione. Le indagini confermano le notevoli disuguaglianze tra il commercio elettronico a livello nazionale e a livello transnazionale, legate principalmente agli ostacoli incontrati dagli operatori del mercato interno. I risultati dell’analisi condotta specificamente nei negozi online sono preoccupanti: ben il 61 per cento circa delle operazioni transfrontaliere non ha avuto esito positivo per diversi di motivi. Alla luce di queste stime, ritengo sia necessario mettere a punto immediatamente uno standard europeo comune per il settore, che elimini le incongruenze tra le legislazioni dei diversi Stati membri. Dobbiamo impegnarci per regolamentare questo tipo di attività commerciale e capitalizzare tutte le sue potenzialità come parte della strategia volta a promuovere la competitività dell’Unione europea a livello globale.</p>
    </intervention>
  </section>
  <section id="creitem23" title="23. Tutela dei diritti di proprietà intellettuale nel mercato interno (breve presentazione)">
    <intervention id="1-228" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A7-0175/2010) presentata dall’onorevole Gallo a nome della commissione giuridica sulla tutela dei diritti di proprietà intellettuale nel mercato interno [COM(2009)0467 - 2009/2178(INI) ].</p>
    </intervention>
    <intervention id="1-229" speaker_id="96896" name="Marielle BOULLIER GALLO" is_mep="True" mode="spoken" role="relatore" nationality="France" birth_date="19-05-1949" birth_place="Lons-le-Saunier" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, il Parlamento deve cogliere l’opportunità di aprire un’importante discussione che la votazione in merito a questa relazione di iniziativa ci offre; il testo non è la mia relazione, ma il frutto di numerosi compromessi. Per quasi 10 anni abbiamo ribadito in tutti i nostri testi che l’economia europea deve basarsi sulla conoscenza. L’avvento dell’era digitale ci dimostra che è giunto il momento di raccogliere questa sfida globale.</p>
      <p sl="fr">L’industria creativa e innovativa, che attualmente rappresenta il 7 per cento del PIL comunitario e 14 milioni di posti di lavoro e che deve affrontare una concorrenza spietata, è e deve rimanere la risorsa fondamentale dell’economia europea. Dobbiamo, dunque, proteggerla, o sparirà.</p>
      <p sl="fr">Quale strumento ci permette di proteggerla? Qual è lo strumento che incoraggia i creatori a innovare? Quale strumento può tutelare la diversità culturale europea e assicurare la sua diffusione a livello globale? Quale strumento garantisce che i nostri ricercatori, creatori, artisti, ingegneri e intellettuali vengano remunerati? Quale strumento permette al settore economico delle industrie creative e innovative di funzionare e di svilupparsi? Quale strumento promuove l’imprenditorialità delle piccole e medie imprese e dei giovani creatori e li spinge a trasformare l’economia europea per il 2020?</p>
      <p sl="fr">La risposta a queste domande è ovvia: il diritto di proprietà intellettuale. Tutti concordano su questo diritto quando si tratta di beni materiali, ma alcuni di noi non si sono ancora resi conto di quanto sta succedendo dopo la creazione di Internet: non hanno ancora capito che anche tutti i prodotti digitali (musica, film, libri, videogiochi, software) vanno protetti.</p>
      <p sl="fr">Non dobbiamo avere paura di Internet: costituisce una straordinaria opportunità che accogliamo con entusiasmo. Noi garantiamo l’accesso a Internet a tutti i cittadini dell’Unione europea, è un loro diritto. Dobbiamo, però, anche applicare a Internet una regolamentazione a tutela della proprietà intellettuale, che costituisce, parimenti, un diritto. Se non lo facessimo, diventerebbe una giungla e vincerebbe la legge del più forte.</p>
      <p sl="fr">È questo che vogliamo? Vogliamo davvero distruggere il settore dell’industria creativa e innovativa sacrificandolo senza motivo? Noi legislatori europei ci arrenderemo e ricorreremo alla demagogia e al populismo oppure saremo in grado di riflettere e di assumerci le nostre responsabilità?</p>
      <p sl="fr">Vi pongo questa domanda perché l’obiettivo della relazione in oggetto è mandare un segnale alla Commissione affinché si possano unire i nostri sforzi e individuare le soluzioni adeguate. Liberiamoci dalla demagogia e cerchiamo di superare le nostre divergenze politiche per lavorare nell’interesse di tutti. Non lasciamo campo libero alla Commissione. Il destino dell’industria creativa e innovativa e di tutte le persone che da questa dipendono è nelle nostre mani. Non sottraiamoci al nostro dovere, la discussione è solo all’inizio.</p>
    </intervention>
    <intervention id="1-230" speaker_id="96799" name="Piotr BORYS" is_mep="True" mode="spoken" nationality="Poland" birth_date="11-01-1976" birth_place="Bolesławiec" p_group="Group of the European People's Party (Christian Democrats)" m_state="PL">
      <p sl="pl">In primo luogo, ringrazio l’onorevole Gallo per una relazione valida ed equilibrata, che conferma la volontà dell’Unione europea di difendere i diritti di proprietà intellettuale e i diritti d’autore e di proteggere il settore più creativo d’Europa. La sfida si combina bene con la comunicazione della Commissione europea sull’agenda digitale europea che, a sua volta, fa riferimento a temi quali le opere orfane o le opere fuori catalogo.</p>
      <p sl="pl">Ribadisco che la relazione in esame è equilibrata, ben studiata e dotata di un approccio non particolarmente restrittivo al problema della pirateria e della contraffazione, giacché propone essenzialmente un sistema basato sulla prevenzione con l’obiettivo di aumentare nei cittadini, che spesso violano la legge in modo involontario, la consapevolezza dell’importanza che riveste la questione del diritto d’autore. Oggi – e mi riferisco anche alla relazione dell’onorevole Arias Echeverría – abbiamo bisogno di un modello imprenditoriale valido, che tuteli i diritti d’autore e i diritti di proprietà intellettuale, consentendo anche l’acquisto di opere letterarie o film a prezzi ragionevoli.</p>
      <p sl="pl">Credo che la relazione debba costituire il punto di partenza per ulteriori discussioni e ringrazio la relatrice per aver evidenziato in modo efficace nella relazione l’esigenza di tutelare sia il diritto d’autore, sia un sistema che mantenga il più alto livello di creatività.</p>
    </intervention>
    <intervention id="1-231" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Accolgo con favore la relazione in esame, che rientra in una più ampia iniziativa del Parlamento europeo volta a rafforzare la tutela dei diritti di proprietà intellettuale. Giudico molto positivamente il lavoro della relatrice, l’onorevole Gallo.</p>
      <p sl="ro">Voglio, però, evidenziare alcuni punti che, per principio, avrebbero dovuto essere affrontati nella relazione. In primo luogo, è necessario distinguere in modo chiaro l’impatto socioeconomico che una violazione di diritto d’autore può avere: è inaccettabile che violazioni gravi, con un impatto potenzialmente rilevante sulla salute e sull’integrità dell’individuo rientrino nella stessa categoria delle violazioni che provocano danni finanziari limitati. Ultimo, ma non meno importante, è necessario prendere provvedimenti affinché i fornitori di accesso a Internet non siano ritenuti responsabili delle azioni dei loro clienti e non siano obbligati a impegnarsi nel controllo e nella selezione del traffico sulle loro reti.</p>
    </intervention>
    <intervention id="1-232" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Voglio ringraziare la relatrice per la natura della nostra collaborazione. Infatti, onorevole Gallo, tute le parti si sono riunite in seno alla commissione giuridica e hanno raggiunto un compromesso. In questo modo ha avuto inizio una discussione molto ampia e sentita, nella quale anche io sono stato coinvolto all’interno del mio gruppo. In conclusione, abbiamo presentato una risoluzione alternativa che costituisce una via di mezzo tra le posizioni di chi sostiene e di chi invece si oppone alla relazione.</p>
      <p sl="nl">Confido che la relazione venga approvata domani, ma mi dispiace che, malgrado la durata così prolungata della discussione, non si sia ancora giunti a una soluzione. Vogliamo tutti più innovazione, più commercio elettronico e un mercato interno, ma non vogliamo proteggere i diritti di proprietà intellettuale che, in definitiva, costituiscono il fondamento della nostra innovazione. Ritengo che questa posizione sia deplorevole ed esorto tutti a votare, domani, nel modo giusto, ovvero a favore della risoluzione alternativa presentata dal gruppo dell’Alleanza dei Liberali e dei Democratici per l’Europa.</p>
      <p sl="nl">Abbiamo bisogno di un approccio europeo ed esorto anche il Commissario Barnier ad avanzare proposte su un quadro giuridico europeo per i diritti di proprietà intellettuale, poiché è necessario, ad esempio, rilasciare licenze multiterritoriali, possibilità che al momento risulta impossibile, impedendo lo sviluppo del mercato interno.</p>
    </intervention>
    <intervention id="1-233" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Signor Presidente, onorevoli colleghi, non è un caso se non riusciamo a trovare facilmente un accordo sull’argomento in esame, giacché stiamo combinando due questioni incompatibili. Se ci fossimo concentrati sulla protezione dei marchi, probabilmente saremmo riusciti a raggiungere un accordo soddisfacente. Unire, invece, il marchio alla questione di Internet è sostanzialmente scorretto, perché, in quest’ultimo caso, si richiedono strategie diverse e più nuove rispetto a quelle necessarie per il diritto sostanziale. Non è facile trasferire le strategie da un campo all’altro.</p>
      <p sl="de">Dobbiamo anche avere chiaro in mente che pagheremo per ogni indagine su Internet con violazione dei diritti civili, perché non possiamo individuare questo tipo di violazioni in modo automatico.</p>
      <p sl="de">È a mio avviso evidente, infine, che se metto a disposizione su Internet dei contenuti di intrattenimento culturale, sapendo che potrei essere punita e che, in pratica, rischio di finire in prigione ogni volta che visualizzo un contenuto online, non potrò sfruttare tutte le opportunità che la rete offre in materia di arte, cultura e creatività. Esorto, dunque, quest’Aula a discutere la questione in modo più approfondito. Sarebbe, questo, un approccio più intelligente.</p>
    </intervention>
    <intervention id="1-234" speaker_id="39769" name="Martin EHRENHAUSER" is_mep="True" mode="spoken" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Signor Presidente, ovviamente la lotta ai beni contraffatti ha la priorità anche in quest’Aula. Ciononostante, devo dire che mercoledì non potrò appoggiare la relazione della mia onorevole collega perché, tra le altre cose, condivido la preoccupazione di moltissimi giovani e cittadini riguardo al tentativo di far passare il blocco di Internet come un’azione legittima grazie a dei sotterfugi, ad esempio nell’articolo 22.</p>
      <p sl="de">É deplorevole che la Commissione abbia usato, anche nella relazione in esame, i termini “pirateria” e “contraffazione” siano stati usati come sinonimi, dando adito a possibili ulteriori incertezze del diritto. Il termine pirateria non è appropriato per indicare servizi non commerciali di scambio su Internet: se lo fosse, milioni di cittadini diventerebbero, di fatto, criminali, come si puntualizza giustamente nella relazione alternativa presentata dal gruppo Verde/Alleanza libera europea e dal gruppo dell’Alleanza progressista di Socialisti e Democratici al Parlamento europeo.</p>
      <p sl="de">Sono decisamente contrario all’istituzione di una nuova autorità. Reputo che le strutture attualmente disponibili siano in grado di gestire la questione in modo molto economico.</p>
    </intervention>
    <intervention id="1-235" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, la proprietà, sia essa intellettuale o materiale, è un caposaldo dell’economia di mercato: è dunque essenziale riflettere su come disciplinare la materia con un ampio consenso. In ogni caso, è necessario uno sportello unico: l’acquisizione delle rispettive licenze deve essere più semplice per i consumatori, i lavoratori autonomi e le piccole e medie imprese.</p>
      <p sl="de">La possibilità di ottenere una licenza per i diritti di proprietà intellettuale che sia valida in tutta l’Unione europea riveste particolare importanza. Abbiamo bisogno di un mercato interno per la proprietà intellettuale e, soprattutto, serve che il testo in lingua originale sia disponibile in tutta Europa. Ogni lingua costituisce un importante prodotto culturale e le licenze rilasciate in una lingua devono essere applicabili in tutta l’Europa ed essere quindi utilizzate da tutti i cittadini. Servono interoperabilità e neutralità tecnica per usare la proprietà intellettuale in tal modo. Abbiamo bisogno anche e soprattutto di sanzioni per chi viola la legislazione commerciale e sulla concorrenza.</p>
    </intervention>
    <intervention id="1-236" speaker_id="96676" name="Christian ENGSTRÖM" is_mep="True" mode="spoken" nationality="Sweden" birth_date="09-02-1960" birth_place="Stockholm" p_group="Group of the Greens/European Free Alliance" m_state="SE">
      <p sl="en">Signor Presidente, la relazione in oggetto presenta diversi problemi, ma ne evidenzierò uno fondamentale: l’incoerenza. Il testo comincia sottolineando la mancanza dei dati necessari per legiferare e la conseguente necessità di istituire un Osservatorio sulla proprietà intellettuale per procurarci tali dati; la relazione prosegue poi criticando la Commissione per non aver proposto un programma legislativo e suggerisce misure non legislative e quant’altro.</p>
      <p sl="en">Concordo con quanto si afferma all’inizio: non abbiamo dati disponibili per esercitare il nostro ruolo di responsabili delle decisioni politiche e ciò costituisce il problema di fondo e il motivo per cui le istituzioni europee non sono state in grado di individuare una politica adeguata per le questioni in esame. Appoggio pertanto la risoluzione dei gruppi Verts/ALE, S&amp;D e GUE/NGL, in cui si afferma che dovremmo innanzi tutto raccogliere i dati per poi valutare le azioni da intraprendere e solo in seguito potremo legiferare.</p>
    </intervention>
    <intervention id="1-237" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, le differenze tra le normative a tutela della proprietà intellettuale nei diversi Stati membri non permettono che la proprietà intellettuale sia protetta ovunque allo stesso modo. Questo disequilibrio si ripercuote sulla libertà del mercato interno e ostacola l’innovazione e gli investimenti nel settore. Inoltre, le violazioni dei diritti di proprietà intellettuale sono sempre più spesso collegate con il crimine organizzato: purtroppo, Internet costituisce una piattaforma di facile accesso per tali scopi.</p>
      <p sl="de">Potremo raggiungere un livello di protezione alto e uniforme solo grazie a un approccio comune da parte dell’Unione europea. Dobbiamo promuovere l’armonizzazione delle legislazioni nazionali, che costituisce un prerequisito per il buon funzionamento del mercato interno.</p>
      <p sl="de">Ringrazio la relatrice per aver sollevato in questa sede una questione così importante. Sono certo che ci saranno molte altre occasioni per discutere il tema in quest’Aula.</p>
    </intervention>
    <intervention id="1-238" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">In qualità di relatrice per parere della commissione per il mercato interno e la protezione dei consumatori sono contrariata dal fatto che l’onorevole Gallo non si sia attenuta al testo delle nostre raccomandazioni. Nel contempo, ovviamente, in risposta alla mia interrogazione, la Commissione europea ha confermato che si occuperà già l’anno prossimo della proposta per la creazione di una tutela a livello europeo per i marchi registrati. Grazie, Commissario. Dobbiamo combattere la contraffazione, in particolare quella asiatica, con tutte le risorse disponibili che la relazione Gallo, giustamente, propone. Mi rammarico, naturalmente, dell’insorgere di una divergenza così insanabile tra i membri del Parlamento in relazione alla lotta all’acquisizione da Internet di opere protette da diritto d’autore. È necessario regolamentare la diffusione di massa tramite Internet delle opere protette dal diritto d’autore, ma la regolamentazione va realizzata con misure equilibrate e non criminalizzando i liceali. La legge in materia di diritto d’autore non è adeguatamente configurata in Europa e non offre una normativa moderna a sostegno degli autori e dell’utilizzo diffuso delle loro opere da parte del pubblico. Tende, piuttosto, a dare la precedenza agli interessi dei titolari del diritto d’autore e delle società di gestione collettiva, a danno degli autori e degli utilizzatori delle opere. Mi preoccupa il fatto che la relazione in esame non abbia nemmeno l’ambizione di cercare un equilibrio indispensabile per la legge in materia di diritti d’autore nel mondo digitale.</p>
    </intervention>
    <intervention id="1-239" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Sono certo che la Commissione sarà in grado di accontentare tutti. Commissario Barnier, a lei la parola.</p>
    </intervention>
    <intervention id="1-240" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, ascolto sempre con molta attenzione gli interventi dei membri del Parlamento europeo. La Commissione non può sapere tutto e ha costantemente bisogno delle loro analisi e proposte. Voglio, pertanto, esprimere i miei più sinceri ringraziamenti all’onorevole Gallo e al Parlamento per l’interesse che continuano a dimostrare – e del quale la relazione costituisce un’ulteriore prova – verso il miglioramento e il rafforzamento del rispetto per i diritti di proprietà intellettuale.</p>
      <p sl="fr">So che la relazione in esame è stata discussa in diverse occasioni e questo è normale, ma ritengo che riesca a conciliare bene i diversi interessi in gioco. Rifacendomi ai commenti degli onorevoli Borys e Rübig, voglio ripetere che una tutela efficace della proprietà intellettuale promuove, di fatto, la creatività e l’innovazione e difende l’occupazione in Francia.</p>
      <p sl="fr">Aggiungo, però, che, quando parliamo di tutela e di equa retribuzione per la creazione, non ci riferiamo soltanto alla creazione culturale o industriale, ma anche a un’idea precisa di democrazia. Penso all’opera dei giornalisti della stampa, che merita anch’essa di essere tutelata e retribuita in modo equo. Inoltre, – credo sia stato l’onorevole Borys a fare riferimento ai problemi di salute – siamo consapevoli anche di cosa comportino in genere i rischi associati alla contraffazione.</p>
      <p sl="fr">Voglio sottolineare, onorevoli deputati, l’impegno preso dalla Commissione per lavorare in stretta collaborazione con tutti i gruppi parlamentari nei prossimi mesi, al fine di estendere la lotta alla contraffazione e alla pirateria, come l’onorevole Roithová ha appena ricordato. La Commissione porterà avanti la battaglia contro le violazioni della proprietà intellettuale, servendosi di misure legislative e non legislative. Ritengo anche che qualsiasi azione di contrasto debba necessariamente associarsi a misure positive, quali la promozione e lo sviluppo dei prodotti leciti.</p>
      <p sl="fr">Evidenzio come, a mio modo di vedere, sia necessario aumentare la consapevolezza di questi fenomeni tra i cittadini e, naturalmente, tra i giovani ma non solo servendoci – e qui faccio eco alla richiesta dell’onorevole Engström – di dati statistici incontestabili sulle conseguenze e sulla diffusione della contraffazione e della pirateria, nonché di un’analisi il più possibile obiettiva riguardo al loro impatto sulla società e sull’economia. Questo punto è stato ricordato poco fa dall’onorevole Enciu.</p>
      <p sl="fr">La Commissione presterà particolare attenzione allo sviluppo dell’osservatorio e delle altre misure annunciate nella nostra comunicazione di settembre 2009 concernente la cooperazione amministrativa e il dialogo interindustriale.</p>
      <p sl="fr">Il prossimo autunno, onorevoli deputati, presenterò un piano d’azione su tutti questi argomenti relativi alla contraffazione e a tutti gli aspetti della contraffazione e della pirateria. Il piano d’azione si baserà specificatamente, in termini di comunicazione, ricerca e formazione del personale di controllo alle frontiere dei nostri paesi, sul lavoro e sulle competenze dell’osservatorio che istituiremo in modo credibile e concreto.</p>
      <p sl="fr">Presteremo anche particolare attenzione al miglioramento del quadro legislativo relativo al rispetto della proprietà intellettuale e a un modello europeo; ovviamente, in questo caso, mi rivolgo all’onorevole Jahr. La soluzione troverà fondamento in un approccio equilibrato e armonico che rispetti i diritti fondamentali dei cittadini. Voglio rassicurare l’onorevole Lichtenberger sul fatto che, come ho già affermato in presenza delle sue commissioni, non abbiamo alcuna intenzione di criminalizzare determinati comportamenti, in particolare quelli dei giovani. Non è questo il punto.</p>
      <p sl="fr">La Commissione sta preparando per l’autunno una relazione sulla direttiva 2004/48/CE, relativa alla tutela dei diritti di proprietà intellettuale. All’onorevole Manders, che ha richiesto chiarimenti in proposito, e, in particolare, all’onorevole Gallo, che ha evidenziato il punto, confermo che proprio in base a tale relazione presenteremo – come sarà necessario, credo – alcuni emendamenti al testo volti a migliorare la tutela dei diritti di proprietà intellettuale in Europa.</p>
    </intervention>
    <intervention id="1-241" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Grazie, Commissario, il suo intervento è stato accolto molto favorevolmente.</p>
      <p sl="unknown">Con questo si conclude il punto all’ordine del giorno.</p>
      <p sl="unknown">La votazione si svolgerà domani, martedì 21 settembre, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-993" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho respinto la relazione Gallo ritenendo che la proposta sia regressiva e inattuabile, che ostacoli l’apertura di Internet e pregiudichi i diritti fondamentali, lasciando molte questioni in una zona grigia del diritto. Non da ultimo, confonde la contraffazione con lo scambio di file. Il gruppo S&amp;D ha presentato una risoluzione alternativa che si concentra sulla necessità di tutelare i diritti e gli interessi degli artisti e di quanti lavorano nelle industrie creative e, nel contempo, sul bisogno di garantire un ampio accesso dei consumatori europei a prodotti e servizi culturali. Si tratta di una concezione costruttiva e innovativa della tutela dei diritti di proprietà intellettuale, che punta allo sviluppo di un sistema imparziale, equilibrato e lungimirante per i diritti di proprietà intellettuale in Europa, a beneficio sia dei creatori, sia dei consumatori. È importante la distinzione di trattamento operata per lo scambio di file di natura commerciale e non commerciale e il rifiuto della criminalizzazione di quest’ultimo. Nella risoluzione alternativa si è cercato di assicurare la neutralità della rete e la tutela dei dati personali e di altri diritti fondamentali, garantire il ricorso giudiziario, contrastare le misure non giudiziarie di tutela dei diritti d’autore, respingere la legge sulla procedura di risposta graduale (Hadopi) che si sta introducendo in tutta Europa, e proporre la creazione di modelli imprenditoriali alternativi innovativi. Notate che si tratta di una relazione di carattere non legislativo. La Commissione dovrà avanzare alcune proposte legislative a breve.</p>
    </intervention>
    <intervention id="1-242" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La proprietà intellettuale è un concetto ampio, che include la legge sui brevetti, sui marchi commerciali e sui loghi, come anche il diritto d’autore. La relazione si limita ad affrontare la questione della pirateria relativamente alla violazione del diritto d’autore, che normalmente si traduce in un marchio commerciale appartenente a terzi. Nella relazione ci si occupa della tutela dei diritti di proprietà intellettuale attraverso della creazione dell’osservatorio, dell’attuazione di procedure amministrative e dei relativi accordi internazionali. I marchi commerciali servono a distinguere prodotti o servizi appartenenti a diversi operatori economici e i soggetti che attuano pratiche commerciali scorrette potrebbero cercare di sfruttare la buona reputazione di un determinato prodotto o servizio sul mercato. Tutti i metodi proposti per combattere la pirateria prevedono lo sviluppo di una specie di sistema di sorveglianza finanziato dal contribuente. Quello che serve in realtà è l’impegno per rafforzare le autorità doganali, finalizzato a migliorare l’individuazione di minacce quali prodotti fitosanitari dannosi, farmaci contraffatti e cibi nocivi destinati al consumo umano o animale. I liberali cercano, da un lato, di indebolire qualsiasi Stato produca merci a basso costo, mentre, dall’altro, spingono per la protezione dei monopoli. Questioni del genere possono rimanere di competenza delle associazioni di settore: l’unico compito dello Stato deve essere la risoluzione delle possibili controversie. A tal fine, l’Unione europea deve delineare e attuare una legislazione sui brevetti, i modelli di utilità e i marchi commerciali registrati ad oggi, oltre a una legislazione sui diritti d’autore. Dobbiamo migliorare il controllo alle frontiere esterne dell’Unione europea, limitare l’ingresso in quantità eccessiva di prodotti provenienti da paesi terzi che competono con i prodotti europei e verificarne la qualità.</p>
    </intervention>
    <intervention id="1-992" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">La tutela dei diritti di proprietà intellettuale nel mercato interno (relazione Gallo A7-0175+/2010). La relazione in esame, pur contenendo molte idee e conclusioni valide, costituisce, purtroppo, un risultato emblematico della mancanza di pianificazione e perfino dell’indecisione a livello comunitario in materia di diritto sulla proprietà intellettuale. Ne è un esempio ancora più lampante, naturalmente, la comunicazione della Commissione dal titolo “Migliorare la tutela dei diritti di proprietà intellettuale nel mercato interno” [http://ec.europa.eu/prelex/liste_resultats.cfm?CL=it&amp;ReqId=0&amp;DocType=COM&amp;DocYear=2009&amp;DocNum=0467" ], alla quale la relazione, tra l’altro, fa riferimento. Considero particolarmente allarmante che la Commissione non sia ancora riuscita a condurre un’analisi approfondita degli effetti della direttiva 2004/48/CE del 29 aprile 2004, relativa ai diritti di proprietà intellettuale. La mancanza di un brevetto comunitario è uno degli ostacoli principali alla realizzazione di un sistema efficace per la protezione dei diritti di proprietà intellettuale a livello comunitario. Il mio commento conclusivo riguarda la proposta di creare un centro europeo di osservazione della contraffazione e della pirateria: non abbiamo bisogno di altri organismi, burocrazie e costi. La Commissione ha già risorse sufficienti per svolgere le mansioni che si dovrebbero assegnare al centro stesso.</p>
    </intervention>
    <intervention id="1-243" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Accolgo con favore il presente progetto di risoluzione, le cui disposizioni fanno riferimento in larga parte agli ambiti della commissione per l’istruzione e la cultura di cui faccio parte. É ampiamente riconosciuto che non solo l’innovazione tecnica e scientifica, ma anche le attività culturali apportano un contributo fondamentale alla competitività dell’economia europea. La politica europea in materia di istruzione e sviluppo deve basarsi sul trasferimento della conoscenza, sulla divulgazione delle informazioni e sulla facilitazione dell’accesso al progresso tecnologico e ai prodotti della creatività culturale per un pubblico più ampio possibile. A tal fine, bisogna offrire condizioni migliori al consumatore in termini di costi, tra cui l’accesso ai servizi con abbonamenti senza limiti o poco costosi, specialmente in strutture che si occupano di insegnamento e di cultura o senza fini di lucro. Risulta quindi utile distinguere tra l’uso a scopo didattico e l’uso a scopo commerciale che, naturalmente, contribuirebbe a diffondere l’innovazione a livello europeo. Nel contempo, è fondamentale educare i giovani affinché comprendano le questioni connesse alla proprietà intellettuale. Tutelare i redditi degli autori costituisce un altro aspetto fondamentale, ma questo richiede disposizioni rigorose per regolamentare l’uso da parte di terzi di questo genere di prodotti o servizi. Ultima, ma non meno importante, la necessità di prestare maggiore attenzione alle opere orfane, questione che non viene presa in considerazione nella proposta di risoluzione.</p>
    </intervention>
    <intervention id="1-991" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">Un furto è sempre un furto. Rubare una registrazione online equivale a rubare lo stesso contenuto da un negozio di dischi. Eppure, l’atteggiamento nei confronti della pirateria su Internet è ancora molto più tollerante e indulgente rispetto a quello nei confronti del furto in un negozio. Dobbiamo analizzare in modo serio la pirateria su Internet. Le reti d’informazioni sono un mezzo pratico, efficace e naturale di divulgazione dei contenuti digitali, ma questo non significa che il contenuto creativo debba essere disponibile liberamente per tutti gratis. Purtroppo, per alcuni di coloro che hanno respinto la relazione, sembra invece che debba essere proprio così. Il futuro del settore creativo, come quello di qualunque settore, dipende dal fatto che chi vi lavora percepisca o meno una retribuzione per il lavoro che svolge. Se i compensi di musicisti, attori o registi finiscono in mano ai pirati, il risultato è l’impoverimento culturale, perché gli artisti di professione non saranno in grado di guadagnarsi da vivere. È questo che vogliamo? Un’alternativa, che riconosco degna di merito, presentata nella relazione è sviluppo di un regolamento equo per le reti d’informazione al fine di proteggere i diritti d’autore: le disposizioni in esso contenute si baserebbero sull’antico principio, da sempre alla base della legge: non rubare.</p>
    </intervention>
  </section>
  <section id="creitem24" title="24. Prevenzione delle catastrofi naturali e di origine umana (breve presentazione)">
    <intervention id="1-245" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A7-0227/2010), presentata dall’onorevole Ferreira, a nome della commissione per l'ambiente, la sanità pubblica e la sicurezza alimentare, sulla comunicazione della Commissione “Un approccio comunitario alla prevenzione delle catastrofi naturali e di origine umana” [COM(2009)0082 - 2009/2151(INI) ].</p>
    </intervention>
    <intervention id="1-246" speaker_id="96706" name="João FERREIRA" is_mep="True" mode="spoken" role="relatore" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, signor Commissario, onorevoli colleghi, nell’ultimo anno i giornali e i notiziari hanno spesso parlato di tempeste, inondazioni, ondate di calore, incendi e altre catastrofi dalle gravi conseguenze per i cittadini, il territorio, l’economia e l’ambiente.</p>
      <p sl="pt">Purtroppo non è successo solo quest’anno. Nei primi sei anni dall’istituzione del Fondo di solidarietà dell’UE, la Commissione europea ha ricevuto 62 richieste di sostegno finanziario da 21 paesi; incirca un terzo dei casi gli eventi erano classificabili come catastrofi maggiori. In altri casi non vi sono state richieste di finanziamento, sebbene le calamità abbiano avuto un forte impatto, spesso anche di lungo periodo, sulla popolazione locale, l’ambiente e l’economia.</p>
      <p sl="pt">Le catastrofi sono profondamente ingiuste e spesso gravano soprattutto sulle persone o i paesi meno capaci di proteggersi. Per questo motivo nella relazione si sostiene che un approccio comunitario per la prevenzione delle catastrofi si deve incentrare sulla riduzione delle attuali disparità tra regioni e Stati membri al riguardo, e deve contribuire soprattutto a migliorare la prevenzione di quelle regioni e Stati membri maggiormente esposti al rischio, ma con scarsa capacità economica.</p>
      <p sl="pt">Le catastrofi naturali e, per estensione, quelle di origine umana possono e devono essere prevenute.</p>
      <p sl="pt">Spesso le catastrofi sono aggravate da politiche che creano un rapporto iniquo tra l’uomo e l’ambiente circostante.</p>
      <p sl="pt">Questa relazione riconosce che alcune politiche settoriali comunitarie, come ad esempio la Politica agricola comune, hanno comportato un aumento dell'esposizione al rischio di certe regioni e dei rispettivi abitanti, avendo favorito, nel caso specifico, l'abbandono della produzione agricola e la conseguente desertificazione.</p>
      <p sl="pt">È quindi fondamentale agire per porre rimedio a tale situazione e invertirla. Per prevenire le catastrofi è vitale promuovere uno sfruttamento attento del territorio e uno sviluppo economico e sociale in accordo con la natura.</p>
      <p sl="pt">Questa relazione è ricca di orientamenti e raccomandazioni: vi hanno contribuito in modo significativo il dibattito condotto dalle diverse commissioni, il confronto con i relatori ombra ed i relatori sui diversi punti di vista e le proposte formulate da tutte le parti sull’argomento nella versione finale della relazione. Vorrei ringraziare tutti per l’apporto fornito, l’interesse dimostrato e per l’apertura con cui hanno partecipato a questo dibattito, rivelatosi profondo e fruttuoso.</p>
      <p sl="pt">Vorrei celermente illustrare alcune raccomandazioni contenute nella relazione: creare un quadro finanziario appropriato per la prevenzione delle catastrofi tale da rafforzare e collegare gli strumenti esistenti; definire un pacchetto di azioni affinché gli Stati membri forniscano un supporto mirato volto a porre rimedio a situazioni di rischio; rafforzare i sistemi di allarme rapido negli Stati membri; creare e rafforzare i collegamenti tra i diversi sistemi di allerta; elaborare un sistema assicurativo pubblico europeo per il settore agricolo; istituire un Osservatorio europeo per il monitoraggio della siccità e dei processi di desertificazione; e avviare un’iniziativa speciale per la protezione forestale e la prevenzione degli incendi.</p>
      <p sl="pt">Infine, partendo dal concetto di prevenzione e tenendo ben presente l’esperienza acquisita nel corso delle recenti catastrofi, è urgente rivedere le norme di funzionamento del Fondo di solidarietà, per consentire gli stanziamenti in modo più flessibile e tempestivo.</p>
      <p sl="pt">Signor Presidente, signor Commissario, le catastrofi sono già state oggetto di risoluzioni del Parlamento europeo in diverse occasioni. Alcune delle raccomandazioni riportate nella relazione erano già incluse in risoluzioni precedenti e questo non fa che aumentarne l’urgenza. Tali raccomandazioni devono avere un seguito ed essere attuate. Purtroppo è stato fatto ben poco e buona parte della responsabilità dei ritardi è da attribuire alla Commissione europea.</p>
      <p sl="pt">Sollecito la Commissione europea a tenere presente l’ampio consenso ottenuto dalla relazione nella votazione e nella discussione in seno alla commissione, che spero sia confermato dalla votazione odierna, e considerarlo un chiaro segno della necessità di tenere debitamente conto di questa risoluzione, i cui provvedimenti meritano attuazione.</p>
    </intervention>
    <intervention id="1-247" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signor Commissario, questa relazione è molto importante, soprattutto ora che le catastrofi naturali e di origine umana si verificano sempre più di frequente e con costi umani, ambientali e socio-economici sempre più elevati. È quindi essenziale agire in modo rapido ed efficace, soprattutto in termini di prevenzione, che è il punto focale della relazione.</p>
      <p sl="pt">Ho avuto l’onore di essere relatore per parere della commissione per l'agricoltura e lo sviluppo rurale sull’argomento. Vorrei, quindi, cogliere l’occasione per congratularmi con l’onorevole Ferreira, che ha reso possibile la realizzazione di un documento proficuo, e che ha saputo integrare alcuni elementi del parere della commissione AGRI nella relazione curata dalla commissione per l’ambiente, la sanità pubblica e la sicurezza alimentare.</p>
      <p sl="pt">La commissione per l'agricoltura e lo sviluppo rurale si preoccupa principalmente dell’impatto di inondazioni, siccità e, soprattutto, degli incendi sulla produzione agricola e forestale.</p>
      <p sl="pt">Il Portogallo quest’anno è stato duramente flagellato da tali eventi: basti ricordare le inondazioni a Madeira, che hanno provocato danni per 1,3 miliardi di euro, e gli incendi boschivi estivi, a seguito dei quali si stimano danni per 385 milioni di euro.</p>
      <p sl="pt">Con queste premesse, riteniamo urgente sia attuare i metodi di prevenzione descritti nella relazione sia, in termini di azione, creare un regime assicurativo pubblico europeo e fondi comuni di investimento per il settore agricolo, e procedere alla riforma del Fondo di solidarietà dell’UE.</p>
    </intervention>
    <intervention id="1-248" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">L’Unione europea ha registrato un rilevante aumento del numero e dell’intensità delle catastrofi naturali, come testimoniano le inondazioni e gli incendi boschivi dell’estate scorsa. Oltre alla perdita di vite umane, queste catastrofi hanno provocato ingenti danni in diversi Stati membri, con ricadute su infrastrutture, obiettivi economici, terreni agricoli e beni naturali e culturali.</p>
      <p sl="ro">Vorrei sottolineare il ruolo primario della Politica di coesione per la prevenzione del rischio di catastrofi naturali. Dobbiamo impegnarci per ridurre le disparità esistenti tra le diverse regioni europee, contribuendo soprattutto a migliorare la prevenzione nelle regioni e negli Stati membri più esposti al rischio e con minori risorse finanziarie. I finanziamenti europei sono l’unica soluzione per consentire a questi Stati di far fronte ai danni conseguenti alle catastrofi.</p>
    </intervention>
    <intervention id="1-249" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, è stato sottolineato che le catastrofi naturali e di origine umana sono aumentate in modo esponenziale negli ultimi anni ed hanno provocato ingenti perdite in termini di proprietà, ma anche di vite umane. Per quanto riguarda le inondazioni, l’anno scorso è stato il peggiore nella storia del mio paese. Vorrei ringraziare il Commissario Barnier e la Commissione europea per la flessibilità dimostrata nel rendere disponibili 13 milioni di euro del Fondo di solidarietà a nostro favore.</p>
      <p sl="en">Purtroppo alcune autorità irlandesi non hanno dimostrato altrettanta flessibilità. A Bandon, ad esempio, si era concordata la necessità di mettere immediatamente in atto misure temporanee, dragando il fiume per evitare ulteriori gravi danni qualora si ripetesse un’inondazione di pari entità anche quest’anno. L’autorità per la pesca nelle acque interne si è però opposta e si è quindi ora di nuovo esposti al medesimo rischio qualora si verifichi una nuova alluvione.</p>
      <p sl="en">Come ha affermato il relatore, tutto questo serve solo a ribadire che la Commissione europea deve far uso del suo vigore, del suo potere e della sua influenza per garantire l’attuazione delle misure volte ad attenuare gli effetti delle catastrofi in futuro, sperando che non si ripetano.</p>
    </intervention>
    <intervention id="1-250" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Il messaggio è quindi “non abbandoniamo Bandon!”.</p>
    </intervention>
    <intervention id="1-251" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Nel corso dell’anno passato, diversi Stati membri sono stati gravemente colpiti da una serie di catastrofi naturali che hanno provocato ingenti danni materiali e perdite di vite umane, di cui è impossibile stimare il valore economico.</p>
      <p sl="sk">Considerando che le catastrofi naturali prevalgono sulla capacità dei singoli Stati di far fronte ai danni causati, vorrei ancora una volta ribadire l’esigenza di modernizzare il Fondo di solidarietà. In termini specifici, è necessario aumentarne la trasparenza e adeguarne i criteri, oltre ad accelerare il processo di mobilizzazione delle risorse. Nel rivedere le condizioni per usufruire del Fondo di solidarietà, in particolare, dobbiamo tenere in considerazione l’aspetto regionale, per evitare che paradossalmente siano escluse dall’assistenza finanziaria proprio le regioni che più ne hanno bisogno. Poiché gli elementi naturali non rispettano i confini nazionali, vorrei ricordare anche la necessità di condividere le esperienze e migliorare il coordinamento e la cooperazione, soprattutto nelle regioni di confine.</p>
    </intervention>
    <intervention id="1-252" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, vorrei precisare che i miei commenti saranno un’integrazione di quanto affermato dal precedente oratore. Oltre alle condizioni finanziarie preliminari necessarie sia ad intervenire sui danni causati dalle inondazioni, sia ad adottare azioni preventive, nello Stato libero di Sassonia da cui provengo, recentemente colpito dalle alluvioni, si è scoperto che abbiamo soprattutto bisogno di migliorare la cooperazione tra gli Stati membri. Dobbiamo innanzi tutto concordare misure preventive. È inutile che vada tutto bene alla foce del fiume se non è stato possibile mettere in atto le necessarie misure anti-inondazione nella parte alta. È inoltre fondamentale garantire l’efficacia della comunicazione.</p>
      <p sl="de">Dobbiamo quindi focalizzare la nostra attenzione sulla cooperazione transfrontaliera, poiché le catastrofi naturali non si fermano ai confini. Solo insieme riusciremo a contrastare efficacemente queste calamità.</p>
    </intervention>
    <intervention id="1-253" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, in qualità di relatrice della commissione per le libertà civili, la giustizia e gli affari interni, vorrei aggiungere a quanto è già stato espresso quanto abbiamo scritto nel nostro parere.</p>
      <p sl="el">Indipendentemente da quanto riferito sui sistemi di allarme rapido, sul Fondo di solidarietà e la cooperazione operativa, noi attribuiamo grande importanza all’applicazione del principio di non discriminazione nello stanziamento degli aiuti.</p>
      <p sl="el">Questo significa che l’assistenza deve essere fornita alle aree colpite in base alle loro esigenze, senza alcuna distinzione (di razza, colore, sesso, lingua, religione, opinione politica o di altro genere, origini nazionali o sociali, beni, condizioni di nascita o di altro tipo) tra le vittime di catastrofi naturali o antropiche.</p>
      <p sl="el">Ricordiamo inoltre che, in caso di catastrofe o in situazioni di emergenza, sono a rischio anche i diritti fondamentali dell’uomo, che devono assolutamente essere tutelati.</p>
    </intervention>
    <intervention id="1-254" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Grazie mille. Le siamo grati anche per la parola greca “catastrofe”.</p>
    </intervention>
    <intervention id="1-255" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, a nome della mia collega e amica, il Commissario Georgieva, che non ha potuto prendere parte a questa discussione, vorrei ringraziare l’onorevole Ferreira per la qualità e il carattere di grande esaustività ed equilibrio di questa tempestiva relazione.</p>
      <p sl="fr">Come avete affermato, e come ha appena rilevato in particolare l’onorevole Mikolášik, si è registrato un aumento del numero delle catastrofi sia al di fuori dell’Europa (penso soprattutto al Pakistan, ma anche ad Haiti) sia sul territorio europeo, in particolare nell’Europa centrale. Nei vostri interventi avete ricordato Madeira, l’Irlanda, il Portogallo e l’onorevole Jahr ha citato anche le inondazioni in Sassonia. Non ho peraltro dimenticato le inondazioni del 2002, che all’epoca mi hanno portato a concepire ed infine proporre, in qualità di Commissario per la politica regionale e con il sostegno dell’allora Presidente della Commissione Prodi, la creazione del Fondo di solidarietà, che dalla sua istituzione è stato spesso utilizzato.</p>
      <p sl="fr">Quanto accade serve a ricordare a tutti noi che non dobbiamo mai considerarci soddisfatti, ma dobbiamo piuttosto migliorare sempre più le nostre procedure, rafforzare la nostra capacità di rispondere alle catastrofi e promuovere una politica di prevenzione – prevenire è sempre meglio che curare – per ridurre al minimo le tragiche conseguenze di tali disastri.</p>
      <p sl="fr">La Commissione europea è impegnata a mantenere questo equilibrato approccio, per soddisfare i tre requisiti di prevenzione, preparazione e risposta. Onorevole Ferreira, lei ha ricordato l’importanza degli strumenti finanziari europei a supporto delle azioni condotte dai singoli Stati membri nel quadro della prevenzione.</p>
      <p sl="fr">L’onorevole Luhan ha parlato dei fondi regionali, a supporto delle misure preventive nazionali. C’è poi il Fondo di solidarietà: l’onorevole Kelly ne ha ricordato l’importanza e credo di poter affermare, onorevole Papadopoulou, che viene gestito in modo obiettivo, sebbene sia sempre possibile condurre una valutazione delle norme relative al suo utilizzo. Il Fondo di solidarietà, che mi è sicuramente ben noto, sostiene anche azioni di emergenza per risarcire i cittadini dei danni subiti.</p>
      <p sl="fr">In questo periodo la Commissione europea sta valutando l’efficacia di tutti questi strumenti. Stiamo studiando una serie di misure preventive che gli Stati membri potrebbero adottare in caso servano finanziamenti europei. Intendiamo, inoltre, aumentare il livello di richiesta dei fondi, che credo sia quanto invocato dall’onorevole Patrão Neves.</p>
      <p sl="fr">È necessario investire in prevenzione, che è un ulteriore modo di ridurre al minimo i costi di ripristino e ricostruzione. Come ha osservato l’onorevole Ferreira, dobbiamo poi sviluppare un metodo di mappatura dei rischi.</p>
      <p sl="fr">Ci stiamo adoperando per elaborare orientamenti basati su iniziative nazionali già in corso e per adottare le migliori prassi per definire un approccio comune europeo riguardo a determinati rischi. Penso agli incendi boschivi che hanno colpito Grecia, Portogallo e Spagna negli ultimi anni e agli eventi climatici estremi. Nell’immediato, ed entro la fine del 2012, incoraggeremo gli Stati membri ad adottare misure preventive basate sulle buone prassi.</p>
      <p sl="fr">Quest’anno abbiamo anche adottato un Libro verde sulla protezione forestale ed è in corso d’istituzione un osservatorio per analizzare la siccità che sta colpendo l’Unione europea.</p>
      <p sl="fr">Infine, sono in corso numerose iniziative per incrementare le nostre conoscenze sulle catastrofi ed il loro impatto. In futuro saremo quindi in grado di discutere quest’argomento in modo più approfondito.</p>
      <p sl="fr">Come sapete, a seguito dello tsunami e di altre catastrofi che si sono verificate nel 2004, e nel quadro dell’analisi delle loro conseguenze, il Presidente della Commissione europea mi ha chiesto di analizzare l’ipotesi di un meccanismo europeo di Protezione civile; la Commissione europea, tramite il Commissario Georgieva, presenterà presto una serie di proposte per rafforzare la capacità di reazione dell’Unione europea in caso di grave calamità.</p>
      <p sl="fr">Continueremo inoltre a vagliare proposte per migliorare la prevenzione. Credo le proposte che la Commissione europea sta preparando e presenterà al Parlamento europeo e agli Stati membri contribuiranno ad alleviare le preoccupazioni che lei, onorevole Ferreira, ha giustamente messo in evidenza in modo tanto proficuo quanto efficace, a seguito di tante catastrofi.</p>
    </intervention>
    <intervention id="1-256" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si conclude la discussione.</p>
      <p sl="unknown">La votazione si svolgerà domani, martedì, 21 settembre 2010, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-257" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono favorevole a questa relazione e la considero di primaria importanza, soprattutto per gli europei che vivono in paesi quali il Portogallo, e per regioni come Madeira e le Azzorre, da cui io stesso provengo, spesso colpite da incendi, tempeste e terremoti catastrofici. Per gli abitanti di queste regioni, la possibilità di ricevere maggiore protezione tramite un migliore quadro assicurativo, aiuti più mirati grazie ad una forza europea e maggiore sostegno grazie ad un Fondo di solidarietà più flessibile rappresenta un passo avanti davvero rilevante.</p>
      <p sl="pt">È inoltre necessario aumentare le misure preventive riguardanti le foreste, le coste o le attività agricole in aree colpite da abbandono ed esposte al rischio di catastrofi naturali, rivolgendo loro supporto dedicato. Chiedo alla Commissione europea di presentare iniziative legislative per la protezione forestale e la prevenzione degli incendi boschivi e dei terremoti e di creare un sistema assicurativo pubblico europeo accessibile agli agricoltori. È inoltre necessario rivedere e rendere più flessibili le norme che regolano il Fondo di solidarietà dell’Unione europea, a vantaggio delle aree più penalizzate, quali le regioni ultraperiferiche, com’è stato ampiamente dimostrato nel tragico caso di Madeira.</p>
    </intervention>
    <intervention id="1-258" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">La relazione sulla prevenzione delle catastrofi naturali o di origine umana, per la quale sono stata relatrice ombra, esprime l’ampio consenso raggiunto sulla necessità di una strategia attiva ed esauriente, da parte di molti settori e attori che partecipano alla prevenzione delle catastrofi naturali. Essa propone lo scambio delle migliori prassi e una maggiore cooperazione, conformemente al principio di solidarietà. Oltre al fatto che la responsabilità per la prevenzione delle catastrofi naturali spetta in primo luogo agli Stati membri, la relazione descrive una serie di provvedimenti basilari, alcuni dei quali inclusi nella mia relazione già adottata dal Parlamento europeo, quali la definizione di mappe di rischio, il rafforzamento e il collegamento degli strumenti finanziari, la revisione delle norme del Fondo di solidarietà, la ricerca e lo sviluppo di sistemi di allarme rapido e la creazione di un Osservatorio europeo per la siccità e la desertificazione. Vorrei ancora ricordare l’importanza delle proposte del gruppo dell'Alleanza progressista di Socialisti e Democratici al Parlamento europeo, che presenta anche una proposta di direttiva volta a promuovere l'adozione di una politica europea sulla scarsità idrica, la siccità e l'adeguamento ai cambiamenti climatici, oltre alle proposte legislative sulla protezione delle foreste e la prevenzione degli incendi.</p>
    </intervention>
    <intervention id="1-259" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Negli ultimi anni, gli Stati membri dell’Unione europea hanno subito molteplici catastrofi, da cui sono scaturite 62 richieste di aiuti, formulate da 21 paesi. È sempre difficile calcolare i danni, soprattutto quando si registrano perdite di vite umane. Gli Stati membri sono i primi e i principali responsabili della tutela dei propri cittadini e della prevenzione delle catastrofi. Questo spiega pienamente la necessità di incrementare la cooperazione nell’ambito della prevenzione, migliorare il coordinamento degli sforzi, aumentare il livello di solidarietà e di reciproca assistenza, soprattutto in considerazione del fatto che solitamente le catastrofi colpiscono soprattutto le zone più bisognose, dove le persone non hanno mezzi sufficienti a proteggere né se stessi, né le proprie famiglie né i propri beni.</p>
      <p sl="ro">Sono favorevole a una cooperazione tra autorità locali, regionali e nazionali, basata sull’assunzione delle responsabilità per la gestione delle catastrofi, sull’assetto del territorio, sulla mappatura dei rischi e relativa gestione, sulla creazione di una rete per l’interscambio di esperienze e misure preventive, con la partecipazione della società civile. Nel frattempo è importante e necessario creare un adeguato quadro finanziario europeo per la prevenzione delle catastrofi naturali e di origine umana, tale da consolidare e collegare gli strumenti esistenti, inclusi quelli attinenti le politiche di coesione, regionale e di sviluppo rurale.</p>
    </intervention>
    <intervention id="1-260" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Vorrei innanzi tutto congratularmi con l’onorevole Ferreira per la straordinaria relazione. I numerosi riferimenti al ruolo fondamentale svolto dalle autorità locali e regionali nel ciclo di gestione delle catastrofi sono molto importanti, dato che a loro spetta l’onere maggiore, quando si scatena una catastrofe. Vorrei anche esprimere il mio compiacimento per il riferimento specifico alle esigenze delle regioni montane e insulari e la necessità di ridurre le disparità interregionali in termini di capacità di tutela degli abitanti. Non dobbiamo dimenticare che in questo ambito si è acquisita esperienza e sono state sviluppate iniziative a tutti i livelli: locale, regionale, nazionale ed europeo. Ora dobbiamo intensificare la cooperazione tra enti e coordinare le forze di polizia. In questo contesto, e come ho affermato presentando gli emendamenti della commissione per lo sviluppo regionale, al fine di migliorare la prevenzione dobbiamo:</p>
      <p sl="el">approfittare della preziosa esperienza acquisita con l’iniziativa comunitaria Interreg;</p>
      <p sl="el">rafforzare e ampliare la cooperazione transnazionale, transfrontaliera e interregionale;</p>
      <p sl="el">utilizzare appieno il 112, la linea telefonica europea dedicata alle emergenze;</p>
      <p sl="el">semplificare le regole di gestione del Fondo di solidarietà dell’Unione europea e renderlo più flessibile. Tutti noi dobbiamo accettare le nostre responsabilità per tradurre in realtà le proposte incluse nella relazione.</p>
    </intervention>
    <intervention id="1-990" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Negli ultimi anni in Europa le catastrofi naturali e di origine umana sono aumentate in termini di frequenza e intensità ed hanno provocato ingenti perdite umane e materiali. È quindi necessario migliorare il sistema europeo di prevenzione nonché individuare quanto prima le aree a rischio, per conoscere il tasso di probabilità di inondazione, sapere quali sono le popolazioni esposte e i danni potenziali. Grazie a questa strategia, riportata nella direttiva sulle inondazioni, potremo agire con maggiore efficacia nel ciclo di gestione della catastrofe. Le alluvioni che hanno colpito il dipartimento francese del Var il 15 giugno 2010 ci ricordano che dobbiamo rafforzare ulteriormente la capacità europea di risposta alle emergenze. Penso soprattutto allo strumento volto ad aiutare le vittime delle catastrofi naturali, il Fondo di solidarietà, che si rivela troppo rigido e inerte. Le soglie da raggiungere per la sua attivazione sono elevate e rigorose, al punto che la valutazione dei danni lascia le popolazioni colpite in uno stato d’incertezza o addirittura le priva di aiuti essenziali. È fondamentale stabilire le condizioni per esercitare la solidarietà europea nel modo più rapido ed esteso possibile, per il bene delle popolazioni e delle regioni colpite.</p>
    </intervention>
  </section>
  <section id="creitem25" title="25.  Riduzione della povertà e creazione di posti di lavoro nei paesi in via di sviluppo (breve presentazione)">
    <intervention id="1-262" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A7-0192/2010), presentata dall’onorevole Theocharous, a nome della commissione per lo sviluppo, sulla riduzione della povertà e la creazione di posti di lavoro nei paesi in via di sviluppo: la via da seguire [2009/2171(INI) ].</p>
    </intervention>
    <intervention id="1-263" speaker_id="25704" name="Eleni THEOCHAROUS" is_mep="True" mode="spoken" role="relatore" nationality="Cyprus" birth_date="24-06-1953" birth_place="Amiantos" p_group="Group of the European People's Party (Christian Democrats)" m_state="CY">
      <p sl="el">Signor Presidente, sappiamo bene che l’Africa, in primo luogo, ed altre regioni del mondo sono messe in ginocchio dalla povertà e dal deficit democratico, che rappresentano il punto debole del sistema internazionale.</p>
      <p sl="el">Ho accettato di elaborare questa relazione, naturalmente con il contributo di tutti gruppi politici, poiché sono fermamente convinta che l’Unione europea possa contribuire alla lotta alla povertà in diversi modi, soprattutto creando posti di lavoro. Naturalmente l’Unione europea deve aiutare circa metà della popolazione del pianeta, le cui attuali condizioni di vita sono sotto la soglia di povertà.</p>
      <p sl="el">Tenendo conto della mancanza di fiducia e della diffidenza che nutrono le popolazioni dei paesi sottosviluppati nei confronti dei cittadini dei paesi sviluppati e la possibile reazione degli europei per il costante prelievo di risorse a vantaggio delle popolazioni povere, abbiamo tentato di chiarire che contribuire allo sviluppo del Terzo mondo può comportare significativi benefici per la stessa Unione europea: ad esempio, la creazione di posti di lavoro può aiutare ad affrontare il problema dei flussi migratori incontrollati e, nel contempo, ridurre l’instabilità nei paesi poveri.</p>
      <p sl="el">Dobbiamo naturalmente anche ricordare che, per garantire lo sviluppo, è innanzi tutto necessario creare, ripristinare e migliorare la democrazia, le relative istituzioni e il funzionamento delle istituzioni di consolidamento della democrazia, nonché garantire la tutela dei diritti umani e dei minori, l’azione e la partecipazione della società civile, che nella relazione sono descritti come fattori di particolare rilievo.</p>
      <p sl="el">Per noi è particolarmente importante migliorare l’istruzione e la libertà di scelta degli scienziati e di altri lavoratori qualificati di rimanere nel proprio paese d’origine.</p>
      <p sl="el">È stata prestata particolare attenzione alla pandemia dell’HIV e alle relative conseguenze, poiché si tratta di fattori che aggravano fortemente la situazione e contribuiscono a mantenere il circolo vizioso della povertà. Abbiamo descritto le misure da adottare per far fronte a queste problematiche, affinché non rallentino lo sviluppo e la lotta contro la povertà.</p>
      <p sl="el">Infine abbiamo considerato i numerosi tentativi, peraltro vani, avviati dalla comunità globale e tutte le convenzioni internazionali in essere per contrastare la povertà. Sono stati presentati 97 emendamenti e in molti casi siamo riusciti a concordare delle proposte.</p>
      <p sl="el">Sono rimasti irrisolti alcuni emendamenti di natura più ideologica su cui non è stato possibile trovare pieno accordo e una serie di questioni formali, che ad ogni modo non credo siano rilevanti, in termini pratici, se vogliamo davvero affrontare il problema della povertà.</p>
    </intervention>
    <intervention id="1-264" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">A fronte delle ricadute dell’attuale crisi economica, con conseguente aumento dei prezzi del petrolio e dei prodotti alimentari, milioni di persone si sono ritrovate faccia a faccia con la povertà. È una sfida vitale per i paesi in via di sviluppo. Sebbene l’Unione europea sia il principale donatore al mondo, i progressi compiuti nella lotta alla povertà sono ancora molto lenti. Dobbiamo assolutamente ripensare le politiche di aiuto allo sviluppo, mettere in atto metodi di finanziamento innovativi e combattere l’evasione fiscale in questi paesi.</p>
      <p sl="ro">Mi auguro che il vertice sugli obiettivi di sviluppo del Millennio ora in corso sia in grado di individuare meccanismi efficaci per accelerare il processo di riduzione della povertà.</p>
      <p sl="ro">In qualità di Stato membro, la Romania è diventata un paese donatore e ad aprile ha stanziato 100 milioni di euro in sovvenzioni per la Repubblica moldova.</p>
    </intervention>
    <intervention id="1-265" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, vorrei formulare alcune considerazioni aggiuntive dal punto di vista agricolo. L’agricoltura svolge un ruolo essenziale nell’alleviare la povertà in tutto il mondo e nell’approvvigionamento alimentare della popolazione. Per sviluppare un’agricoltura stabile e sostenibile, tuttavia, i prezzi dei prodotti agricoli sul mercato internazionale devono essere adeguati: questa è un’importante premessa economica per avviare un’agricoltura funzionale nei paesi in via di sviluppo. In secondo luogo, è essenziale creare una situazione politica stabile e libera dalla corruzione. Questa è una buona occasione per combattere la fame, creare posti di lavoro e ridurre la povertà.</p>
      <p sl="de">Consentitemi un ulteriore commento sui sussidi all’esportazione. In passato, l’Unione europea ha commesso degli errori al riguardo. Abbiamo tuttavia individuato e corretto le questioni problematiche. È decisamente errato continuare ad attribuire la responsabilità dell’accaduto alla Politica agricola comune.</p>
    </intervention>
    <intervention id="1-266" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">In linea generale, gli investimenti nei settori della sanità e dell’istruzione comportano un aumento del benessere dei cittadini dei paesi in via di sviluppo e sono una premessa indispensabile per garantire lo sviluppo sostenibile di tutta la società. A mio avviso, è molto triste che i bilanci nazionali di tali paesi, per non citare poi gli aiuti allo sviluppo dell’Unione europea, non siano in grado di tenere in giusto conto questo aspetto e non riescano ad assegnare neanche un mero 20 per cento delle proprie voci di spesa alla sanità e all’istruzione di base.</p>
      <p sl="sk">Sono pienamente favorevole a fare della richiesta di istruzione di base e della sanità pubblica il fulcro delle politiche di sviluppo, per evitare una flessione della spesa pubblica o dell’assistenza internazionale in questi ambiti. La Commissione europea deve garantire che un uso efficace delle risorse finanziarie per conseguire i suddetti obiettivi nelle aree prestabilite e a favore dei gruppi di utenti specificati e più bisognosi.</p>
    </intervention>
    <intervention id="1-267" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, per ridurre la povertà e creare posti di lavoro nei paesi in via di sviluppo serve una politica di cooperazione e aiuto allo sviluppo guidata da un genuino spirito di solidarietà, capace di contribuire all’affermazione di uno sviluppo autonomo e sovrano in quei paesi.</p>
      <p sl="pt">La prevedibile incapacità di realizzare gli obiettivi di sviluppo del Millennio entro i termini previsti, a questo punto rende ancora più urgente un’azione risolutiva degli aspetti di debolezza e incoerenza.</p>
      <p sl="pt">Non si potrà ottenere alcuna riduzione della povertà senza un sistema d’istruzione e una struttura sanitaria universale, gratuita e di buona qualità, o senza dare la priorità allo sviluppo del settore agricolo, alla sovranità e alla sicurezza alimentare. Non sarà possibile creare posti di lavoro sostenibili e duraturi, corredati dei relativi diritti, senza variare l’economia, sostenere la produzione locale o relazioni commerciali eque e giuste, che sono incompatibili con l’imposizione di un commercio libero e senza regole.</p>
      <p sl="pt">Per concludere vorrei affermare che è inopportuno continuare ad ignorare i vincoli imposi ai paesi meno sviluppati dal debito esterno e dal servizio del debito. Cancellare il debito è solo una questione di giustizia.</p>
    </intervention>
    <intervention id="1-268" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, sempre a nome della mia collega, il Commissario Georgieva, vorrei ringraziare l’onorevole Theocharous per la sua esauriente quanto equilibrata relazione su una questione attuale molto importante, considerando che è uno dei temi all’ordine del giorno del vertice dei leader mondiali in corso presso le Nazioni Unite. Il suo lavoro evidenzia giustamente un aspetto fondamentale della nostra cooperazione internazionale: la riduzione della povertà e la creazione di posti di lavoro. La questione oggi è tanto più urgente a fronte della crisi economica e finanziaria e dell’impennata dei prezzi di petrolio, materie prime e di alcuni generi alimentari, come ha ricordato l’onorevole Băsescu.</p>
      <p sl="fr">In qualità di responsabile dei servizi finanziari, sono personalmente preoccupato di tale speculazione e dell’iper-speculazione sulle materie prime. Ne ho parlato proprio questa mattina in una riunione avuta con il collega, il Commissario Cioloş, a Bruxelles: oltre a quanto ho già prospettato questa settimana sulla normativa riguardante gli strumenti derivati ci siamo impegnati ad introdurre strumenti per gestire e ridurre la speculazione, che trovo scandalosa, sui prodotti di base, in particolare su quelli agricoli, a scapito dei paesi che più faticano a soddisfare il proprio fabbisogno alimentare.</p>
      <p sl="fr">La creazione di posti di lavoro e la protezione sociale si sono dimostrate politiche efficaci per la riduzione della povertà in generale, soprattutto per contrastare l’impatto negativo della crisi in ambito sociale. Ad aprile 2009, la Commissione europea ha adottato una comunicazione sull’impegno ad aiutare i paesi in via di sviluppo a superare la crisi. Anche il Consiglio ha espresso il proprio supporto all’iniziativa e questo dimostra il nostro impegno a favore dell’occupazione e di un miglioramento della protezione sociale, a vantaggio dei soggetti più vulnerabili. Non dobbiamo tuttavia limitarci ad una reazione difensiva, in caso di crisi, ma agire anche sul lungo periodo. Credo che questo sia il fulcro del suo intervento, onorevole Ferreira: dobbiamo agire a sostegno di questi paesi e soprattutto dei più deboli sul lungo periodo.</p>
      <p sl="fr">Anche i ministri europei hanno confermato il loro impegno per il conseguimento degli obiettivi di sviluppo del Millennio nelle conclusioni adottate dal Consiglio questa settimana e, come sapete, proprio in questo momento è in corso un vertice a New York. Le politiche di promozione dell’occupazione e della protezione sociale citate dall’onorevole Mikolášik sono descritte nelle conclusioni del Consiglio come un importante elemento degli obiettivi di sviluppo del Millennio. La Commissione europea è convinta che sia davvero impossibile combattere la povertà senza tenere conto di questi due aspetti e, come ha giustamente sottolineato in modo molto efficace l’onorevole Theocharous, i soggetti più vulnerabili devono essere al centro del nostro impegno a favore dello sviluppo.</p>
      <p sl="fr">Le nostre politiche sono naturalmente inutili se non vengono attuate e non superano la fase della discussione. L’introduzione di un meccanismo ad hoc denominato “Vulnerability FLEX” è un buon esempio di come i donatori possono contribuire a mantenere invariato il livello di spesa nel settore sociale. Vorrei ricordare anche lo strumento alimentare dell’Unione europea, che fornisce assistenza sociale ai soggetti più vulnerabili. L’onorevole Jahr ha ragione nel ricordare la questione della capacità di produzione agricola a sostegno della sovranità e dell’autonomia e preferisco parlare di autonomia piuttosto che di autosufficienza a livello regionale per questi paesi. Il Commissario Piebalgs sostiene molto attivamente queste iniziative nell’ambito della politica di sviluppo.</p>
      <p sl="fr">Onorevole Theocharous, la sua relazione mostra giustamente l’importanza dell’Agenda per il lavoro dignitoso e del patto globale per l’occupazione delle Nazioni Unite. Sosteniamo tali iniziative e sono pienamente d’accordo con lei nel sostenere che dobbiamo elaborare una visione europea a favore della protezione sociale. La Commissione europea ha avviato un lavoro preliminare per la definizione di questa visione comune. Se ne potrà considerare la prima fase nell’edizione 2010 della relazione europea sullo sviluppo, che tratta proprio il tema della protezione sociale nei paesi meno sviluppati.</p>
      <p sl="fr">Dobbiamo trovare soluzioni innovative. Credo che le organizzazioni di economia sociale siano gli organismi ideali per trovare alcune di queste soluzioni.</p>
      <p sl="fr">Vorrei infine ringraziarvi per aver attirato la nostra attenzione sul ruolo rivestito dall’uguaglianza di genere nel processo di riduzione della povertà. La Commissione europea e gli Stati membri concordano pienamente con il Parlamento europeo su questo punto. Anche per questo, il 14 giugno scorso il Consiglio ha approvato un piano di azione a sostegno dell’uguaglianza di genere a livello europeo, allegato alle conclusioni sugli obiettivi di sviluppo del Millennio.</p>
    </intervention>
    <intervention id="1-269" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si conclude la discussione.</p>
      <p sl="unknown">La votazione si svolgerà domani, martedì 21 settembre 2010, alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="1-989" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">La votazione sulla relazione dedicata alla riduzione della povertà e la creazione di posti di lavoro nei paesi in via di sviluppo coincide con il decimo anniversario dell’avvio degli obiettivi di sviluppo del Millennio. Indipendentemente dai progressi compiuti, si pone sicuramente l’esigenza di accelerare il processo per poterli conseguire con successo entro il 2015. Per la prima volta al mondo si conta un miliardo di persone che soffrono la fame; solo quest’anno, 64 milioni di persone si sono aggiunte a quanti soffrono gravemente la fame. Questo stato dei fatti ci obbliga a concentrarci sulla creazione di posti di lavoro nei paesi in via di sviluppo, poiché questo è il modo più efficace per sconfiggere la povertà e l’esclusione sociale. Tenendo conto di quest’aspetto, è necessario fornire un’assistenza più coerente a favore dell’istruzione e fermare l’esodo dei lavoratori più qualificati. La recente crisi dei prezzi alimentari ha gettato luce sulle tensioni provocate dalla mancanza di sicurezza alimentare nei paesi poveri. È quindi necessario prestare maggiore attenzione all’agricoltura, poiché rappresenta il solo mezzo di sussistenza per la maggior parte delle popolazioni dei paesi in via di sviluppo, che per il 75 per cento si concentra nelle aree rurali.</p>
    </intervention>
  </section>
  <section id="creitem26" title="26. Ordine del giorno della prossima seduta: vedasi processo verbale"/>
  <section id="creitem27" title="27. Chiusura della seduta"/>
</text>
