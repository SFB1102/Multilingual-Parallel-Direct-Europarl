<?xml version='1.0' encoding='utf-8'?>
<text id="20080708.IT" lang="it" date="2008-07-08" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="2-005" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, se ieri passava per i corridoi del Parlamento, avrebbe visto sul pavimento moltissimi adesivi dell’organizzazione dei lobbisti appartenenti all’industria chimica europea, tant’è che oggi ne è rimasto qualcuno. Mi domando se i questori, quando hanno concesso l’autorizzazione per l’esposizione, abbiano autorizzato l’organizzazione a spargere adesivi dovunque sui nostri pavimenti. Qualora fosse questo il caso, penso che sia stata una decisione sbagliata. Qualora i questori non abbiano concesso alcuna autorizzazione di questo genere, penso che il Cefic abbia chiaramente già violato i suoi impegni di lobbista e di conseguenza che debba vedersi ritirare il pass di accesso o almeno che debba ricevere una severa reprimenda. Mi auguro che possa indagare in merito a quanto sia accaduto e garantire che tutti questi adesivi vengano immediatamente rimossi.</p>
    </intervention>
    <intervention id="2-006" speaker_id="1253" is_mep="True" mode="spoken" role="Presidente">
      <p sl="unknown">Bene, indagheremo sulla questione, onorevole Schlyter.</p>
    </intervention>
  </section>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem4" title="4. Impatto ambientale del gasdotto progettato nel Mar Baltico per collegare Russia e Germania (discussione)">
    <intervention id="2-010" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Marcin Libicki, a nome della commissione per le petizioni, sull’impatto ambientale del gasdotto di cui è prevista la realizzazione nel Mar Baltico per collegare Russia e Germania (Petizioni 0614/2007 e 0952/2007) [2007/2118(INI) ] (A6-0225/2008).</p>
    </intervention>
    <intervention id="2-011" speaker_id="24087" name="Marcin Libicki" is_mep="True" mode="spoken" role="relatore">
      <p sl="pl">Signor Presidente, la discussione di oggi è molto particolare, dato che si basa su una richiesta di comuni cittadini dell’Unione europea. Desidero dare il benvenuto a coloro che siedono in galleria, che sono gli autori della petizione che ha costituito la base della discussione di oggi. E’ tra noi anche il signor Krzysztof Mączkowski, che rappresenta molte organizzazioni ecologiche e, credo, la signora Morkunaite della Lituania. Tale petizione è stata firmata da quasi 30 000 persone. Alla commissione per le petizioni continuano ad arrivare firme. Senza alcun dubbio, il presente dibattito viene seguito da molti milioni di persone e dall’opinione pubblica di tutti i paesi del Mar Baltico.</p>
      <p sl="pl">La storia di questa petizione nel Parlamento europeo è innanzi tutto cominciata con le diverse discussioni che abbiamo tenuto in merito a questo tema in seno alla commissione per le petizioni. Tali discussioni si basavano su presentazioni estremamente forti da parte degli autori della petizione. In totale abbiamo tenuto cinque dibattiti su questo argomento. Abbiamo altresì organizzato un’audizione pubblica nel corso della quale specialisti di fama mondiale hanno discusso e appoggiato quanto affermato dai petitori: che la minaccia all’ambiente naturale nel Baltico è enorme e che non vale affatto la pena di rischiare con un così grande investimento. Mentre in seno alla commissione per le petizioni erano in corso tali dibattiti e quando il Parlamento europeo ha concordato di discutere la questione pubblicamente, che è quanto sta accadendo oggi, si sono svolti ulteriori dibattiti in seno alla commissione per l’industria, la ricerca e l’energia e alla commissione per gli affari esteri. I testi sottoposti per l’approvazione hanno ottenuto un appoggio del 90 per cento in seno alla commissione per le petizioni e in entrambe le altre commissioni.</p>
      <p sl="pl">E’ stato solo allora che, inaspettatamente, vi è stata una significativa attività tra gli oppositori e i critici della presente relazione e delle argomentazioni in esse contenute. Improvvisamente, sono stati presentati alla commissione per le petizioni 180 emendamenti. Sono stati respinti quasi tutti. I comitati consultivi si sono trovati di fronte a un’esperienza simile. E’ facile rendersi conto dell’immensa offensiva – non vi è altro modo per descriverla – di Nord Stream . Abbiamo ricevuto istruzioni su come votare preparate da Nord Stream ; è accaduto in seno alla commissione per le petizioni. Ho lavorato nel Parlamento europeo per quattro anni e questa è la prima volta, nel corso di tutta la mia esperienza, che qualcuno coinvolto nei gruppi di pressione indichi effettivamente ai membri come votare e avanzare un emendamento dopo l’altro: astenetevi da questo, votate “sì” a quest’altro e votate “no” a quell’altro.</p>
      <p sl="pl">La discussione di oggi si basa su 40 pareri e relazioni di esperti diversi. Onorevoli colleghi, vi sono tre parti coinvolte nella presente riflessione: i comuni cittadini dell’Unione, l’enorme capitale economico e politico e il Parlamento europeo. Il Parlamento europeo deve parlare per i comuni cittadini dell’Unione europea. Impariamo dalla lezione di quanto è accaduto nei referendum di Francia, Paesi Bassi e Irlanda. Desideriamo guadagnare la fiducia dei comuni cittadini dell’Unione e mi auguro che questo sarà l’atteggiamento di tutti i membri di questo Parlamento.</p>
      <p sl="pl">Desidero ringraziare tutti coloro che ci hanno aiutato ad arrivare al punto in cui effettivamente possiamo tenere la discussione di oggi. Desidero ringraziare l’onorevole Foltyn-Kubicka, che ieri, qui nel Parlamento europeo, ha organizzato una meravigliosa mostra sul Mar Baltico, l’onorevole Cashman, il vicepresidente della commissione per le petizioni e l’onorevole Beazley, il presidente dell’intergruppo Baltico-Europa del Parlamento europeo. Desidero altresì ringraziare il segretariato della commissione per le petizioni, tra cui David Lowe, Karen Chioti e Silvia Cannalire, così come coloro che mi hanno fornito consigli, aiuto e cooperazione: Szymon Szynkowski, Norbert Napierajów, Wojciech Danecki, Witold Ziobrze e Michał Krupiński. Queste sono le persone che hanno apportato il contributo maggiore a questo lavoro.</p>
    </intervention>
    <intervention id="2-012" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. – Signor Presidente, desidero ringraziare il presidente della commissione per le petizioni, l’onorevole Libicki, per la sua relazione, che ci permette di discutere l’impatto ambientale di questo grande progetto, un gasdotto per il trasporto di gas naturale della lunghezza di 1 200 km, che attraverserà un mare di scarsa profondità quale è il Baltico. Non è solo perché si tratta di un progetto importante, che solleva molte questioni in merito alla protezione ambientale nell’area del Baltico, ma anche perché sembra che sia il primo di molti progetti simili in programma per il futuro.</p>
      <p sl="el">Nel corso degli ultimi mesi il progetto ha già attirato notevolmente l’attenzione dei mezzi d’informazione e dei politici di tutta la regione baltica. E’ stato oggetto di discussione in molti forum e in molti dei paesi coinvolti.</p>
      <p sl="el">Come ha accennato l’onorevole Libicki, in gennaio è altresì stato oggetto di discussione in seno al Parlamento europeo in occasione di un’audizione pubblica organizzata dalla commissione per le petizioni, a cui ho partecipato insieme al mio collega Commissario Piebalgs, che è responsabile per le questioni energetiche. Il Commissario Piebalgs ha offerto una panoramica delle prospettive dell’Unione europea relativamente al gas naturale e ha sottolineato che le necessità di gas dell’Unione europea stanno crescendo rapidamente, mentre la produzione di gas nell’UE sta calando in modo drammatico e le riserve si stanno esaurendo.</p>
      <p sl="el">La nostra politica energetica per l’Europa evidenzia la necessità urgente di promuovere un miglioramento in termini di efficienza energetica e di fonti di energia rinnovabile e stiamo lavorando verso questo obiettivo.</p>
      <p sl="el">Saranno tuttavia ancora necessari aumenti significativi delle importazioni di gas naturale al fine di coprire il fabbisogno energetico dell’Europa nei decenni a venire. Infrastrutture aggiuntive, quali gasdotti per il trasporto di gas naturale e i terminal per i gas naturali liquefatti, giocheranno un ruolo significativo nel soddisfare i bisogni dei consumatori europei e nel garantire una fornitura costante. Il gasdotto di Nord Stream permetterà di aumentare la fornitura di gas naturale dalla Russia.</p>
      <p sl="el">Come sapete, attraverso gli orientamenti relativi alle reti transeuropee nel settore dell’energia, adottate nel settembre 2006, il Parlamento europeo e il Consiglio hanno riconosciuto la necessità di costruire nuove infrastrutture per il trasporto di gas russo verso l’Unione europea. Mi riferisco in modo particolare alla decisione n. 1364/2006 del Parlamento europeo e del Consiglio. Gli orientamenti specificano taluni progetti prioritari e tale progetto è classificato come progetto di interesse europeo e, pertanto, della massima priorità. A patto che lo studio d’impatto ambientale giunga a conclusioni positive, il gasdotto Nord Stream sarà un progetto di interesse europeo.</p>
      <p sl="el">La mia osservazione principale nel corso dell’audizione del Parlamento europeo di gennaio è stata che il progetto, proprio come qualsiasi altro progetto, deve seguire tutte le norme ambientali del diritto comunitario e internazionale pertinenti nel corso delle fasi di costruzione, funzionamento e monitoraggio. Questa è l’osservazione che voglio fare anche oggi.</p>
      <p sl="el">Conformemente al diritto internazionale e comunitario, allora, il proprietario del progetto, vale a dire Nord Stream AG , deve richiedere un permesso di attuazione o un permesso di costruzione ai paesi che hanno giurisdizione sui lavori da eseguire e tali paesi sono Germania, Danimarca, Finlandia e Svezia. La concessione di un permesso di attuazione relativamente a tali progetti è tuttavia soggetta alla procedura di valutazione di impatto ambientale. Ciò è altresì stabilito negli orientamenti relativi alle reti transeuropee nel settore dell’energia che ho menzionato in precedenza. Le procedure di valutazione di impatto ambientale sono formulate sia nel diritto comunitario che in quello internazionale. Esiste una direttiva UE pertinente, così come la Convenzione di Espoo a livello transfrontaliero.</p>
      <p sl="el">La Convenzione di Espoo fa parte dell’acquis communautaire , dato che sia la Comunità che gli Stati membri ne sono parti contraenti. In questo caso, si applicano le procedure sia del diritto comunitario che di quello nazionale. La natura transfrontaliera del progetto significa che, prima di concedere un permesso di attuazione, gli Stati membri devono attenersi alla Convenzione di Espoo e al contempo attuare in modo adeguato le disposizioni della direttiva sulle valutazioni d’impatto ambientale.</p>
      <p sl="el">La procedura di impatto ambientale basata sulla Convenzione di Espoo è iniziata con la divulgazione del progetto alla fine del 2006. Secondo le informazioni in possesso della Commissione, sono stati discussi numerosi studi, relazioni e questioni in occasione di diversi forum e incontri, sia con il pubblico che con le autorità competenti di diversi Stati membri.</p>
      <p sl="el">Come stabilito nella Convenzione di Espoo, il contraente o proprietario del progetto deve fornire una documentazione adeguata relativa all’impatto ambientale. Al contempo, il paese avente l’autorità di rilasciare il permesso di attuazione, il paese di origine, la parte di origine, come vi viene fatto riferimento nella Convenzione di Espoo, ha i seguenti due compiti.</p>
      <p sl="el">Innanzi tutto, deve intrattenere colloqui con le autorità ambientali e con il pubblico colpito e, in secondo luogo, deve avviare colloqui con la parte o le parti colpite, vale a dire i paesi vicini, che possono essere soggette a un impatto transfrontaliero del progetto. In questo caso, le parti colpite sono i tre Stati baltici e la Polonia.</p>
      <p sl="el">Pertanto, il dovuto rispetto della procedura di valutazione di impatto ambientale significa che tutte le preoccupazioni, domande e questioni importanti, quali quelle menzionate nella relazione che discutiamo oggi, devono essere valutate e discusse sia dalle autorità competenti che dal pubblico.</p>
      <p sl="el">Nella fase attuale, qualsiasi accento posto su un potenziale impatto ambientale negativo che non può essere mitigato o evitato, come stabilito nella normativa in materia di impatto ambientale, risulta essere prematuro. Non è ancora infatti stata redatta la relazione definitiva sulla valutazione di impatto ambientale. Le autorità ambientali, pertanto, non hanno ancora la possibilità di analizzare e valutare tutti i dati tecnici necessari a fornire risposte a tutte le domande legittime.</p>
      <p sl="el">I paesi di origine hanno il diritto giuridico di richiedere tutte le informazioni supplementari che ritengono siano necessarie al fine di essere in grado di concedere, qualora lo decidano, un permesso di attuazione; la Svezia ad esempio lo ha già fatto, quando il proprietario del progetto ha presentato una richiesta al fine di rispettare i requisiti giuridici nazionali.</p>
      <p sl="el">D’altro canto, anche le parti colpite hanno il diritto giuridico che sia loro garantito che dispongano di tutte le informazioni necessarie a soddisfare le loro necessità. Sono stato informato del fatto che tutte le parti coinvolte, vale a dire sia le parti di origine che quelle colpite, tengono regolarmente incontri e discussioni sugli sviluppi relativi alla procedura di valutazione di impatto ambientale basata sulla Convenzione di Espoo.</p>
      <p sl="el">La relazione definitiva sull’impatto ambientale è attesa entro la fine dell’anno. Dopo che sarà stata presentata, si svolgeranno i colloqui ufficiali, che determineranno la decisione definitiva di concedere o meno un permesso di attuazione.</p>
      <p sl="el">Mi aspetto che le autorità competenti di tutti gli Stati membri, che sono parti contraenti della Convenzione di Espoo, eseguano i loro compiti e si assumano le loro responsabilità come sono tenuti a fare.</p>
      <p sl="el">La Russia, che ha sottoscritto la Convenzione di Espoo ma che non è una parte contraente, ha ciononostante concordato di osservare tali norme.</p>
      <p sl="el">Per concludere, desidero sottolineare che stiamo monitorando gli sviluppi e che siamo in contatto con le parti responsabili della Convenzione di Espoo, con le parti coinvolte e con il contraente. In merito a quest’ultimo, le autorità della Commissione hanno chiarito di dover onorare tutti gli obblighi pertinenti alle informazioni necessarie e alla trasparenza richiesta.</p>
      <a text="(Applausi)"/>
    </intervention>
    <intervention id="2-013" speaker_id="1429" name="Christopher Beazley" is_mep="True" mode="spoken">
      <p sl="de">relatore per parere della commissione per gli affari esteri . – Signor Presidente, signor Commissario, onorevole Libicki, onorevoli colleghi, comprenderete che la presente relazione è molto importante non solo quest’Assemblea, ma anche per il pubblico in generale, come ha già affermato l’onorevole Libicki.</p>
      <p sl="en">30 000 firme costituiscono la dimostrazione della preoccupazione esistente sulle rive del Mar Baltico, che è stato descritto come un mare che sta morendo a causa dell’inquinamento. E’ molto poco profondo. Sul fondo, vi sono ancora navi militari risalenti alla Seconda Guerra Mondiale. La domanda è: è davvero la cosa più sensata costruire un gasdotto per il trasporto di energia lungo il fondale di questa particolare zona dell’Unione europea?</p>
      <p sl="en">Ho l’onore di dover scrivere l’opinione per la commissione per gli affari esteri e, come eravamo preoccupati delle questioni ambientali esaminate dalla commissione per le petizioni, lo eravamo altresì della natura dello studio di valutazione ambientale a cui la Commissione ha appena fatto riferimento.</p>
      <p sl="en">Signor Commissario, nella sua risposta, lei conferma che accoglierete il paragrafo 20 della relazione Libicki del Parlamento, che esorta lei e la Commissione a condurre una valutazione ambientale indipendente? Esiste qualche preoccupazione circa il fatto che se i proponenti commissionano una valutazione ambientale, essa potrebbe mancare di obiettività.</p>
      <p sl="en">Esortiamo anche tutti gli Stati sul litorale del Mar Baltico – tutti e nove, ivi compresa la Russia – a essere consultati appieno e altresì a essere pienamente coinvolti nel mantenimento e nella sicurezza di tale gasdotto qualora venisse costruito. La Commissione ha già sottolineato l’importanza del riconoscimento del diritto europeo e di quello comunitario e aggiungiamo che è altresì necessaria l’affidabilità dell’impresa. Si deve stipulare un’assicurazione adeguata al fine di coprire qualsiasi rischio potenziale o danno causato dal progetto, nel corso della sua costruzione o successivamente.</p>
      <p sl="en">Infine, insistiamo sul principio di reciprocità. Il fallito tentativo di ieri da parte dei partner russi di rimuovere l’amministratore delegato della BP-TNK non è di buon augurio per la comprensione reciproca tra le imprese europee e quelle russe. Ci aspettiamo armonia in questa manovra, ma ci aspettiamo anche che la Commissione segua il presente progetto con molta attenzione e, come hanno sottolineato il relatore e i due Commissari presenti all’audizione, la proposta attuale, così come è stata presentata da Nord Stream , è inaccettabile.</p>
      <p sl="en">Desidero solo concludere dicendo che il mio gruppo voterà a favore della relazione Libicki.</p>
    </intervention>
    <intervention id="2-015" speaker_id="28980" name="Andres Tarand" is_mep="True" mode="spoken">
      <p sl="et">relatore per parere della commissione per l’industria, la ricerca e l’energia . − L’unica discussione degna di nota sulla costruzione del gasdotto baltico che resta irrisolta è quella relativa alla protezione ambientale. La società svizzera Nord Stream ha mancato di presentare una valutazione di impatto ambientale entro la scadenza consentita, lasciando il Parlamento europeo votare alla cieca.</p>
      <p sl="et">E’ altresì diventato palese che la valutazione di impatto ambientale commissionata da Nord Stream comprende solo i nuovi problemi relativi alla ricerca dopo che il Parlamento ha sottolineato grandi mancanze nei suoi programmi di ricerca. Il problema più importante della VIA sono i relitti di decine di navi da guerra affondate in battaglia con le loro munizioni nel Golfo di Finlandia nell’agosto 1941; si tratta di un aspetto che è stato ammesso dieci giorni fa solo dal membro della Duma Andrei Klimov.</p>
      <p sl="et">Lo scorso anno, tuttavia, è stato riportato che la via era assolutamente chiara. Si deve porre particolare attenzione al fosforo rilasciato quando vengono smossi i sedimenti presenti sul fondo: sebbene nella VIA si affermi che ciò non ha alcuna influenza sull’eutrofizzazione, altre scuole di pensiero si permettono di dissentire. Dobbiamo altresì anticipare che verranno rilasciati diossine e metalli pesanti. Questi ultimi sono rilevanti in termini di preparati alimentari che utilizzano pesce contenente sostanze tossiche agli umani. Già sappiamo che il livello di tali sostanze e della radioattività è elevatissimo nel Mar Baltico così com’è.</p>
    </intervention>
    <intervention id="2-016" speaker_id="23848" name="Rihards Pīks" is_mep="True" mode="spoken">
      <p sl="lv">a nome del gruppoPPE-DE. – Grazie signor Presidente. In merito al presente progetto e alla relazione dell’onorevole Libicki, desidero dire che in generale qui si devono prendere in considerazione tre aspetti. Il primo è quello economico. E’ chiaro che le risorse energetiche sono necessarie sia alla Germania che all’Europa e da questo punto di vista il gasdotto proveniente dalla Russia risulta necessario, dato che la Russia è in possesso nelle risorse di gas. Il secondo è l’aspetto politico. Con ciò si intende il modo in cui è stato preparato il presente progetto e tutti noi sappiamo che è stato fatto mediante un grande intrigo politico, prima delle elezioni, in assenza di consultazioni con gli Stati che potrebbero essere colpiti dal punto di vista economico o ambientale.</p>
      <p sl="lv">In secondo luogo, come sappiamo, secondo la strategia in ambito energetico dell’UE, è stata prevista la compatibilità dei canali energetici. A tal proposito, non è stato stabilito nulla e pertanto infatti essa non si attiene alla strategia dell’UE per la solidarietà energetica e la sicurezza energetica che abbiamo accettato ora.</p>
      <p sl="lv">In terzo luogo, vi è un aspetto ambientale, che è quello trattato in modo specifico dalla relazione Libicki. Come sappiamo, secondo la relazione dello strumento mondiale per l’ambiente, 7 dei 10 luoghi più inquinati degli oceani del pianeta si trovano nel Mar Baltico. Da questo punto di vista, mi sembra che vi sia poco da dire – riconosco, certo, che le imprese che attuano il progetto hanno fatto calcoli e tenuto discussioni – ma non è stata dibattuta in pubblico un’altra alternativa, vale a dire collocare il gasdotto lungo un tracciato via terra. Ciò renderebbe più semplice l’ottenimento della compatibilità e risolverebbe in effetti due aspetti – quello ambientale e quello politico-strategico. Grazie.</p>
    </intervention>
    <intervention id="2-017" speaker_id="28263" name="Lasse Lehtinen" is_mep="True" mode="spoken">
      <p sl="fi">a nome del gruppo PSE . – Signor Presidente, la petizione trattata dalla relazione riguarda l’ambiente, ma abbiamo notato nelle discussioni in corso in merito a tale tema, che il progetto del gasdotto ha dimensioni che non riguardano l’ambiente.</p>
      <p sl="fi">E’ fiancheggiando l’autorità del Parlamento che nelle risoluzioni ci atteniamo ai fatti. Il fatto è che l’UE necessita del gas russo e che la Russia necessita di ancor più consumatori europei.</p>
      <p sl="fi">Il secondo fatto che il progetto ora in fase di negoziazione è stato approvato dall’UE come parte del programma RTE. Si tratta di un ampio progetto di costruzione, l’attuazione del quale può avere un impatto dannoso sull’ecosistema del Baltico.</p>
      <p sl="fi">Per tale ragione, è importante che di producano relazioni ambientali imparziali, così che i rischi possano essere stabiliti e valutati rispetto ai vantaggi. Non esistono progetti privi di rischi.</p>
      <p sl="fi">Gli emendamenti alla relazione proposti dal nostro gruppo si basano sul principio che non si possono fare concessioni sull’ambiente, ma che non si possono neppure costruire barriere artificiali.</p>
      <p sl="fi">E’ altresì un fatto che il più grande problema ambientale affrontato al momento dal Baltico è l’agricoltura nei paesi che lo circondano, mentre il trasporto via nave del petrolio, che sta diventando più comune, costituisce un rischio reale. Non discutiamo tuttavia di tali problemi nella presente relazione.</p>
      <p sl="fi">E’ un fatto anche che i negoziati sul gasdotto siano stati politicizzati a tal punto che vi è il pericolo che la questione stessa resti marginale. L’osservazione dell’ex presidente Putin, secondo la quale la flotta russa debba proteggere interessi finanziari, non contribuisce a creare un clima di fiducia. L’utilizzo dell’energia al fine di esercitare pressione politica non è un modo civile per intrattenere un dialogo internazionale.</p>
      <p sl="fi">La Finlandia ha vissuto la pressione della Russia sotto forma di dazi sul legname, ma almeno per il futuro il governo finlandese non ha legato questa questione al progetto del gasdotto.</p>
      <p sl="fi">La Russia non ha ratificato la Convenzione di Espoo sul Baltico. Si deve imporre alla Russia di farlo prima dell’inizio della costruzione del gasdotto.</p>
    </intervention>
    <intervention id="2-018" speaker_id="4544" name="Diana Wallis" is_mep="True" mode="spoken">
      <p sl="en">a nome del gruppoALDE . – Signor Presidente, la presente relazione è incredibilmente importante e sfaccettata e copre una grande quantità di questioni europee molto complicate e non solo quella ambientale. E’ significativo che giunga a noi attraverso la via della commissione per le petizioni ed è merito di tale commissione, che riesce a riunire le opinioni di tutto lo spettro di quest’Aula, mediante audizioni e la presente relazione, e a cercare di ottenere una visione di sintesi.</p>
      <p sl="en">Il principio guida del mio gruppo nel trattare la presente relazione è stato molto quello di cercare di adottare una serie di risposte europee a problemi europei. Fondamentalmente, il gasdotto sottolinea la necessità, se mai avessimo avuto bisogno di sottolinearla, di un approccio europeo all’approvvigionamento energetico.</p>
      <p sl="en">Non è appropriato che paesi distinti facciano cose diverse con paesi distinti. Abbiamo bisogno di una risposta comunitaria, il che è sottolineato dal principio di solidarietà.</p>
      <p sl="en">Si è detto molto sull’ambiente e il Commissario ha fornito alcune buone risposte circa il diritto ambientale europeo e gli obblighi giuridici internazionali, ma qui abbiamo bisogno di costruire fiducia; dobbiamo garantire, per quanto possibile, che le norme europee sono conformi e che esiste un approccio europeo coerente e coordinato alle questioni ambientali.</p>
      <p sl="en">Certo, poi arriviamo al tema molto difficile delle relazioni UE-Russia. Abbiamo qui un’opportunità d’oro: nell’area del Mar Baltico, nell’estremo nord, disponiamo del partenariato della dimensione settentrionale. Ci esorto a utilizzare tale veicolo, che è stato uno dei successi delle relazioni UE-Russia, al fine di aiutarci su questo punto.</p>
      <p sl="en">Infine, vi lascio con questo pensiero positivo. Nel mio stesso collegio elettorale dello Yorkshire c’è un piccolo paesino che è ora collegato a un piccolo paesino norvegese mediante il più grande gasdotto sottomarino attraverso tutto il Mare del Nord. Ha costruito relazioni interpersonali che dureranno a lungo. Ciò è positivo.</p>
    </intervention>
    <intervention id="2-019" speaker_id="28345" name="David Hammerstein" is_mep="True" mode="spoken">
      <p sl="es">a nome del gruppo Verts/ALE . – Signor Presidente, desidero ringraziare il relatore, l’onorevole Libicki, presidente della commissione per le petizioni. Senza dubbio, qui ci stiamo occupando di una petizione dei cittadini europei, che rappresentano le migliaia di persone preoccupate della costruzione di un gasdotto che collega Russia e Germania.</p>
      <p sl="es">In particolare, vi deve essere un certo numero di dubbi, in quanto alla natura bilaterale dell’accordo tra Russia e Germania, che coinvolge imprese quali Gazprom e E.ON , per la costruzione di uno dei gasdotti più lunghi del mondo. L’intenzione è quella di costruire il gasdotto nel mezzo del Mar Baltico, così che non debba passare attraverso la Polonia e gli Stati baltici.</p>
      <p sl="es">Sì, questo progetto costituisce una deviazione di tipo politico e sì, è una deviazione che non solo elude qualsiasi problema politico potenziale implicato dalla costruzione del gasdotto via terra, ma mostra anche il massimo disprezzo per la politica energetica comune dell’UE e indebolisce la sua posizione in termini di relazioni con la Russia. Gli accordi bilaterali con la Russia in materia di energia con quasi nessun coordinamento dell’UE costituiscono altresì una cattiva notizia per una solida politica estera di un’UE che parla con una sola voce.</p>
      <p sl="es">Il progetto intende attraversare un mare fragile, già inquinato da prodotti tossici, con un tasso di ricambio naturale dell’acqua estremamente ridotto. Le conseguenze di qualsiasi incidente sarebbero catastrofiche per tutti gli Stati limitrofi. Dobbiamo soprattutto insistere sulla decisiva applicazione del principio precauzionale, unitamente a un’esaustiva valutazione ambientale volta a esaminare tutte le alternative e al rigido rispetto di tutte le normative internazionali.</p>
      <p sl="es">Il modo migliore per garantire la nostra sicurezza energetica è disporre di una politica UE coordinata con I più rigidi requisiti ambientali.</p>
    </intervention>
    <intervention id="2-020" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL . – Signor Presidente, un gasdotto sul fondo del Mar Baltico significa maggior emissioni climalteranti e gravi rischi ambientali per il sensibile ecosistema del Baltico. Vi è il rischio di disturbare l’equilibrio biologico. Cosa potrebbe accadere con tutte le mine gettate sul fondo del mare? Il gasdotto progettato – se completato secondo i piani – significa un enorme allontanamento dall’impegno a cui si fa così spesso un riferimento meramente formale nelle discussioni sul clima. Tuttavia, tutti discorsi sulla questione climatica devono essere presi sul serio e tradotti in azioni e misure concrete.</p>
      <p sl="sv">Ogni impegno volto a immobilizzare miliardi di investimento in gas naturale ritarda gli investimenti in energia alternativa rinnovabile che sono estremamente necessari e va contro tutte le intenzioni dichiarate di ripensare la politica sull’ambiente e di arrestare il cambiamento climatico. La questione del Mar Baltico e del clima deve essere messa a fuoco ed ecco perché richiediamo che Nord Stream esamini una via su terra alternativa prima che venga presa qualsiasi decisione su un possibile gasdotto futuro – ciò è assolutamente coerente con la decisione del governo svedese del febbraio di quest’anno.</p>
    </intervention>
    <intervention id="2-021" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signor Presidente, ciò che i russi stanno facendo non sorprende affatto, dato che non appartengono all’Unione europea e hanno un forte interesse economico nel costruire un gasdotto sul fondo del Baltico e nel renderlo indipendente da intermediari. Tuttavia ciò che sta facendo il governo tedesco di Berlino è scandaloso ed è contrario alla solidarietà europea. I tedeschi, che sono a favore del progetto dell’Unione europea, e, di recente, della Costituzione europea, sembrano utilizzare la parola “Unione” in modo molto selettivo. Non possiamo trovarci d’accordo. Anche lei, Presidente Pöttering, in qualità di cittadino tedesco più importante dell’Unione europea, non ha fatto nulla in proposito. Invece di recarsi a riunioni di connazionali, forse potrebbe pensare ad attività che non irritino le nazioni d’Europa.</p>
    </intervention>
    <intervention id="2-022" speaker_id="23816" name="András Gyürk" is_mep="True" mode="spoken">
      <p sl="hu">Signor Presidente, la ringrazio per avermi concesso la parola. Onorevoli colleghi, quella del gasdotto nel Mar Baltico costituisce una delle questioni più contenziose della politica energetica comune che è in fase di sviluppo. Molte persone sono preoccupate che la creazione del gasdotto aumenti non la sicurezza di approvvigionamento del continente, bensì la nostra mancanza di protezione contro la Russia.</p>
      <p sl="hu">Non possiamo sapere se i prezzi saranno più accessibili per i consumatori o se saliranno alle stelle come risultato degli enormi investimenti. E infine non vi è una risposta chiara alle domande presenti sull’agenda attuale: quali saranno le conseguenze ambientali del progetto di Nord Stream ?</p>
      <p sl="hu">A mio avviso, è fondamentale che un’adeguata valutazione di impatto preceda lo sprofondamento dei gasdotti pianificati che determineranno per decenni l’approvvigionamento energetico dell’Europa, tra cui quello di Nord Stream . Naturalmente, tutto deve essere coperto da una valutazione di impatto ambientale. Nel nostro caso, purtroppo, non esiste una valutazione approfondita e imparziale che tenga conto delle prospettive ambientali.</p>
      <p sl="hu">Tuttavia, la relazione che abbiamo dinanzi fa molta luce sulle preoccupazioni ambientali sollevate nelle relazioni nei confronti del gasdotto nel Mar Baltico. Ho la sensazione che è sbagliato che non vi sia stata un’analisi dettagliata del preciso impatto ambientale che potrebbe avere dragare 1 200 km di fondo marino. Non sono ancora stati chiariti neppure i pericoli nascosti dalle munizioni inesplose della Seconda guerra mondiale che possono essere presenti nell’area. Alle preoccupazioni si aggiunge anche il fatto che durante la posa del gasdotto si disperderebbero sostanze chimiche pericolose.</p>
      <p sl="hu">Queste sono domande così importanti che penso sia inconcepibile portare responsabilmente il progetto alla fruizione senza rispondervi in modo chiaro e rassicurante. Penso che proteggere l’ambiente e la sicurezza degli approvvigionamenti energetici non si escludano reciprocamente. Se il Parlamento europeo desidera davvero diventare un’istituzione vicina ai suoi cittadini, deve tener conto delle 30 000 firme di diverse petizioni, che attirano l’attenzione sui rischi ambientali del gasdotto nel Mar Baltico e si deve fornire una risposta vera alle domande che sono state sollevate. Grazie.</p>
    </intervention>
    <intervention id="2-023" speaker_id="1289" name="Proinsias De Rossa" is_mep="True" mode="spoken">
      <p sl="en">Signor Presidente, la presente relazione è stata generata da una petizione firmata da 30 000 cittadini europei. La commissione per le petizioni ha già svolto un ruolo prezioso inserendo all’ordine del giorno europeo la presente questione. E’ vitale per la fiducia dei cittadini, che l’Europa possa in effetti impegnarsi con essi a nome loro. E’ pertanto della massima importanza che l’Europa continui a essere vista impegnata in merito all’impatto ambientale della presente proposta e sulle spalle del Commissario Dimas ricade di conseguenza un pesante onere.</p>
      <p sl="en">Dobbiamo dimostrare che siamo capaci di salvaguardare la salute dei cittadini e la sostenibilità dell’ambiente. L’assoluta necessità di sviluppare risorse energetiche, e l’acquisto di risorse energetiche, deve basarsi su principi di sostenibilità. Gli emendamenti alla presente relazione del mio gruppo sono volti a incentrare, o piuttosto a incentrare nuovamente, la relazione su tali principi. Mi appello al Parlamento affinché li appoggi.</p>
      <p sl="en">Come ha sottolineato il Commissario Dimas, una VIA è necessaria e obbligatoria, qualora si debbano concedere i permessi legalmente. Il modo in cui gestiamo la presente questione definirà la scena per il futuro e dobbiamo ottenere il giusto equilibrio.</p>
    </intervention>
    <intervention id="2-024" speaker_id="28262" name="Henrik Lax" is_mep="True" mode="spoken">
      <p sl="sv">Signor Presidente, almeno due cose derivano dal fatto che il Parlamento europeo ha preso il caso Nord Stream come argomento di discussione. Grazie all’inchiesta pubblica di gennaio in seno alla commissione per le petizioni, ci possiamo aspettare che Nord Stream intraprenda una valutazione di impatto ambientale imparziale e completa.</p>
      <p sl="sv">Il secondo punto positivo è che la discussione deve aver altresì chiarito ai proprietari di Nord Stream e allo Stato russo che si può ottenere l’autorizzazione per costruire il gasdotto solo se anche la Russia ratifica la Convenzione di Espoo. E’ una condizione sine qua non che, in caso di danno, sino state definite le responsabilità. Tuttavia, come abbiamo ascoltato, saranno anche necessarie altre misure volte a costruire la fiducia, qualora tale progetto debba diventare il forte legame di unione tra l’UE e la Russia che ci auguriamo. Tra le altre cose, Gazprom deve altresì essere in grado in futuro di dare dimostrazione pubblica della sua capacità concreta di onorare gli impegni presi riguardo alle consegne.</p>
    </intervention>
    <intervention id="2-025" speaker_id="4303" name="Helmuth Markov" is_mep="True" mode="spoken">
      <p sl="de">Signor Presidente, senza dubbio la costruzione di gasdotti – che siano per il trasporto di petrolio o di gas – hanno un impatto sull’ambiente, a prescindere che tali gasdotti passino attraverso il Mare del Nord da Ekofisk a Emden, come quello oggi esistente, o se vada dalla Russia alla Germania attraverso la Polonia, anch’esso già esistente.</p>
      <p sl="de">Si devono condurre controlli sull’impatto ambientale; si deve intraprendere una pianificazione delle valutazioni di approvazione. Tutto ciò è regolato a livello internazionale. Abbiamo la Convenzione di Espoo, che comporta che i paesi attraverso il cui territorio deve passare il gasdotto hanno la responsabilità di controllare se si possono eseguire o meno i lavori di costruzione. Ho fiducia in tali paesi e sono fiducioso che verrà rispettata tale convenzione e solo allora potremo discutere se esiste qualche versione alternativa che passerà per questa o quella via.</p>
      <p sl="de">Ciò che facciamo a volte mi sembra molto simile a un caso di parzialità politica. Dato che abbiamo influenza politica, dobbiamo assolutamente collocare lì il gasdotto. Ciò significa eludere la valutazione di impatto ambientale. Vi prego di lasciare che siano i paesi e le loro autorità a decidere se gli imperativi ambientali siano rispettati adeguatamente o meno. In quanto europei, è nostro dovere affermare di aver fede negli Stati membri interessati.</p>
    </intervention>
    <intervention id="2-026" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Signor Presidente, oggi teniamo questo dibattito perché i cittadini e i governi sono preoccupati a causa della costruzione di questo gasdotto. Sono preoccupati perché è a rischio l’ambiente nel fragile Mar Baltico.</p>
      <p sl="nl">La discussione è tuttavia diventata altamente politicizzata. Tutti concordano sul fatto che dobbiamo rispettare tutte le convenzioni internazionali e ambientali, senza dubbio quando si tratta della fragile area del Mar Baltico. Signor Presidente, la politicizzazione che qui si sta verificando non ha nulla a che vedere con questo. Dobbiamo ammettere che abbiamo bisogno dell’energia, che la produzione interna, nei Paesi Bassi come altrove, continua a diminuire e che pertanto abbiamo bisogno del gas proveniente da altre fonti. Questo gas proviene dalla Russia. Sarebbe stato molto meglio trasportarlo via terra, ma ciò è stato reso impossibile. Ora dobbiamo passare attraverso quest’area fragile. La mia prima osservazione riguarda pertanto il rispetto di tutte le convenzioni internazionali e ambientali.</p>
      <p sl="nl">La mia seconda osservazione – e mi auguro che non tutti abbiano fatto orecchie da mercante a tal proposito – è che una relazione soddisfacente sull’impatto ambientale deve portare al rilascio di autorizzazioni. Tali autorizzazioni devono essere rilasciate dalla Germania, dalla Danimarca, dalla Svezia, nonché dalla Finlandia. Alla fine dell’anno, in un’altra occasione, dovremo esprimere un giudizio a tal proposito.</p>
      <p sl="nl">Un’altra osservazione riguarda il fatto che necessitiamo anche un certo grado di reciprocità. Dipendiamo dal gas russo e i russi dipendono dalla nostra volontà di acquistarlo. Mi auguro che tale reciprocità verrà presto regolata adeguatamente nell’accordo di partenariato, senza tutte le emozioni politiche innescate da questo progetto. Saremo allora in grado di risolvere moltissimo problemi.</p>
    </intervention>
    <intervention id="2-027" speaker_id="39711" name="Victor Boştinaru" is_mep="True" mode="spoken">
      <p sl="ro">La presente relazione si riferisce alle questioni ambientali, ma non può e non potrebbe riferirsi solo a questioni ambientali.</p>
      <p sl="ro">Innanzi tutto, desidero porre l’accento sul fatto che dobbiamo appoggiare questo progetto che potrebbe migliorare l’approvvigionamento energetico europeo. Per tale ragione, ritengo sia deplorevole che l’Unione europea non abbia ancora sviluppato una politica energetica comune.</p>
      <p sl="ro">L’Unione europea necessita di norme ambientali comuni e non solo quando parla di progetti delle proporzioni di quello di Nord Stream . Esistono progetti simili in programma in altre parti d’Europa e tali norme da concordare devono essere attuate dovunque.</p>
      <p sl="ro">Nord Stream costituirà un precedente importante e dobbiamo assicurarci di andare nella giusta direzione. La presente direzione è la risposta del Parlamento europea a una petizione di più di 30 000 firme e non abbiamo alcun diritto di ignorare l’opinione dei cittadini europei.</p>
      <p sl="ro">La storia dello sviluppo umano, in particolar modo nell’era industriale, ha lasciato dietro di sé vere catastrofi ambientali. A noi, il Parlamento europeo, nell’Europa del 2008, non è permesso di ripetere questa parte della storia.</p>
    </intervention>
    <intervention id="2-028" speaker_id="39762" name="Johannes Lebech" is_mep="True" mode="spoken">
      <p sl="da">Signor Presidente, il Baltico è un mare molto vulnerabile e il progetto Nord Stream influirebbe sul fondale marino e sulla biodiversità della zona. Penso, pertanto, che tutti gli Stati costieri dovrebbero monitorare congiuntamente la sicurezza ambientale e che Nord Stream debba pagare un risarcimento per qualsiasi danno connesso alla posa del gasdotto che potrebbe capitare. La questione ambientale, tuttavia, non è l’unico problema con Nord Stream . Vi è anche la mancanza di fiducia tra la Russia e i paesi della regione del Mar Baltico. La Russia è stata famosa per aver utilizzato più di una volta la politica energetica come strumento politico. Inoltre, molti paesi della regione del Mar Baltico considerano il progetto Nord Stream come un chiaro tentativo della Russia per scavalcarli ed entrare direttamente nel mercato dell’Europa occidentale. Il progetto Nord Stream può altresì essere percepito come un esempio di accordo bilaterale tra la Russia e uno Stato membro dell’UE. L’Europa nutre pertanto un interesse particolare e fondamentale per il progetto Nord Stream , dato che, quando è in questione l’approvvigionamento energetico, è importante che l’UE sia unita in una politica energetica comune e che i singoli Stati membri non concludano accordi bilaterali. Essendo questo il caso, è importante che la Russia dimostri buona volontà e che diventi una parte contraente di tutti gli accordi internazionali.</p>
    </intervention>
    <intervention id="2-029" speaker_id="39763" name="Urszula Gacek" is_mep="True" mode="spoken">
      <p sl="en">Signor Presidente, il gasdotto baltico Nord Stream è stato un progetto controverso sin dal giorno in cui l’ex Cancelliere tedesco è diventato un dirigente superiore dell’impresa che gestisce il progetto. Ha sollevato preoccupazioni giustificate circa le questioni relative alla sicurezza energetica in diversi paesi intorno al Mar Baltico. E’ diventato un esempio classico di fraintendimento del principio di solidarietà europea. Non vi possono certo essere dubbi circa l’importanza geopolitica per la Russia del progetto Nord Stream .</p>
      <p sl="en">Non sono tuttavia queste le questioni di cui discutiamo oggi. Oggi discutiamo un altro aspetto molto importante del gasdotto di Nord Stream : il suo impatto ambientale. Mi ha pertanto molto sorpresa che il Commissario Dimas abbia sottolineato innanzi tutto l’importanza dell’approvvigionamento energetico e gli aspetti commerciali del progetto, facendo riferimento solo in seguito all’impatto ambientale. Mi sarei aspettata una serie diversa di priorità da parte del Commissario per l’ambiente.</p>
      <p sl="en">Siamo tutti d’accordo che il Mar Baltico è un ambiente naturale unico e fragile. Numerosi esperti condividono le preoccupazioni dei petitori e sono giustamente sospettosi nei confronti di una relazione di impatto ambientale redatta dagli esperti di Nord Stream . Vi prego di notare che proprio i paesi intorno al Mar Baltico, che percepiscono più fortemente le minacce non ambientali del gasdotto, subiranno direttamente anche qualsiasi danno ambientale. L’adozione di emendamenti che minimizzano le minacce ambientali, detto francamente, aggiungerà oltre al danno la beffa.</p>
    </intervention>
    <intervention id="2-030" speaker_id="28230" name="Vural Öger" is_mep="True" mode="spoken">
      <p sl="de">Signor Presidente, certo è negli interessi di tutto il popolo dell’UE, e in particolare dei paesi sul litorale del Mar Baltico, che l’ambiente non sia esposto ad alcun pericolo. Tuttavia, una volta svanite tutte le riserve, nient’altro ostacolerà il gasdotto baltico, perché l’UE fa affidamento sia sulla diversificazione delle fonti energetiche che sulla diversificazione delle vie di transito dell’energia.</p>
      <p sl="de">Ogni anno, a partire dal 2012, l’UE dovrà importare altri 200 miliardi di metri cubi di gas. Se dobbiamo rendere sicuri i nostri futuri approvvigionamenti energetici, per l’UE ogni gasdotto è importante: il gasdotto del Mar Baltico rappresenta un tragitto energetico complementare e pertanto non deve essere considerato in concorrenza con altri progetti. Argomentazioni basate sulla politica non devo ostacolare gli interessi economici dell’UE.</p>
      <p sl="de">Qualsiasi differenza tra gli Stati membri europei occidentali e orientali doveva essere definita in anticipo. In futuro questo compito potrebbe essere lasciato a un “Signor energia per l’Europa”. Si potrebbero evitare incomprensioni e disaccordi prima degli eventi mediante mezzi di coordinamento, trasparenza e scambio di informazioni. Tale discussione evidenzia nuovamente la necessità di una politica estera UE comune e coordinata.</p>
    </intervention>
    <intervention id="2-031" speaker_id="28388" name="Grażyna Staniszewska" is_mep="True" mode="spoken">
      <p sl="pl">Signor Presidente, a mio avviso il gasdotto nordico e l’approccio assunto dal Parlamento europeo nei suoi confronti costituiscono una prova dell’effettivo valore dell’Unione europea, una prova per verificare se l’UE agisce davvero in base alla solidarietà. Costituisce altresì una prova del nostro impegno nei confronti della protezione ambientale. Se, in progetti molto più piccoli che comportano un rischio notevolmente inferiore sia per l’uomo che per l’ambiente, è obbligatorio avanzare diverse proposte alternative, così che possa poi essere selezionata la migliore, allora in questo progetto di vaste proporzioni, che, potenzialmente, potrebbe essere causa di una grave minaccia non solo per l’ambiente ma anche per l’uomo, si deve imporre ai proponenti di avanzare diverse proposte alternative. E’ solo allora che la proposta più vantaggiosa, la meno dannosa per l’uomo e l’ambiente, deve essere selezionata. E’ molto strano che, nel caso di questa enorme impresa, questo approccio sia stato ignorato.</p>
    </intervention>
    <intervention id="2-032" speaker_id="23746" name="Vytautas Landsbergis" is_mep="True" mode="spoken">
      <p sl="en">Signor Presidente, mi auguro che nessuno nella leadership dell’UE sia stato lieto quando a Khanty-Mansiysk il nuovo presidente russo si è preso gioco della solidarietà europea.</p>
      <p sl="en">Ora siamo di fronte a questa sfida: sono rispettate o trascurate le preoccupazioni esistenziali legittime degli Stati più piccoli? Se queste tribù “limitrofe” non vengono rispettate e il loro destino resta marginale, all’interno della nuova Europa siamo tutti sprofondati in una palude neocolonialista. Qualora il Parlamento non voti a favore di una valutazione di impatto ambientale veramente indipendente e disprezzi la prevenzione di pericoli reali perché un’elevata somma di denaro dice francamente “non vi è alcun rischio di catastrofe” dopo che tali posizioni sono state proposte con urgenza da parte di una squadra nazionale, l’UE stessa, come idea europea, rischia di essere gettata su un fondo avvelenato.</p>
      <p sl="en">Onorevoli colleghi che state ascoltando, recatevi sulle tombe di Adenauer, Schuman e De Gasperi e chiedetevi come dovete votare, in particolare sui primi cinque emendamenti di Gazprom . Quanto a me, stringerò la mano a ciascuno stimato parlamentare tedesco presente in quest’Aula che non voterà a favore di questi emendamenti presentati da 41 onorevoli deputati.</p>
      <p sl="en">Coloro che sono stati fuorviati possono porre rimedio all’errore astenendosi. Lasciamo che l’Europa continui a essere la nostra priorità.</p>
      <a text="(Applausi)"/>
    </intervention>
    <intervention id="2-033" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, il gasdotto nordico pianificato che collega la Russia alla Germania sarà il più lungo gasdotto sottomarino a doppia conduttura del mondo e altresì quello a minor profondità, il che lo rende particolarmente suscettibile di possibili danni. Non vi è alcun dubbio che le proporzioni degli ampi lavori nella vasta area del Mar Baltico costituisca un grave pericolo per l’ambiente naturale, la biodiversità e gli habitat , per la sicurezza e la circolazione dei trasporti marittimi e, qualora si verificasse un disastro ecologico, anche per la salute delle popolazioni dei paesi che si affacciano sul Mar Baltico.</p>
      <p sl="pl">Secondo la Convenzione di Espoo, a causa del grave rischio per l’ambiente naturale, il primo passo deve essere la considerazione di vie alternative per l’installazione del gasdotto, senza disturbare l’ambiente marino. In tal caso, ciò significherebbe tracciati via terra per il gasdotto. La costruzione sul fondo del Mar Baltico non costituisce una questione bilaterale tra Germania e Russia, dato che, qualora si verificasse una catastrofe ecologica, tutti i paesi sul Mar Baltico ne soffrirebbero. Un progetto così importante deve essere realizzato solo nello spirito della solidarietà europea e con l’accordo di tutti gli Stati che si affacciano sul Mar Baltico, dopo aver condotto una valutazione di impatto ambientale completa e indipendente.</p>
    </intervention>
    <intervention id="2-034" speaker_id="23788" name="Adam Bielan" is_mep="True" mode="spoken">
      <p sl="pl">Signor Presidente, desidero iniziare con i ringraziamenti, che sono rivolti all’autore della presente relazione, il presidente Marcin Libicki. Egli ha preparato questa relazione in circostanze eccezionalmente difficili, dato che ha dovuto affrontare una pressione insolitamente forte esercitata dai rappresentanti del consorzio responsabile della costruzione di questo progetto controverso. Mi auguro che la versione definitiva della presente relazione dimostri che appartengono al passato i tempi in cui i gruppi di pressione avevano un’influenza significativa sulle normative adottate dall’Unione europea.</p>
      <p sl="pl">Poi, considerando i meriti del caso, desidero sottolineare che, nell’esame di progetti che influiscono direttamente sui suoi membri, l’Unione europea deve applicare norme di protezione ambientale obiettive. La relazione di oggi costituisce una prova di tale obiettività. Il progetto Nord Stream , come tutti noi sappiamo bene, avrà un impatto disastroso sull’ambiente naturale del Mar Baltico. Non possiamo permettere che nell’Unione europea si verifichi un tale investimento pericoloso senza l’accordo di un quarto dei suoi abitanti. Il nostro obiettivo deve essere quello di raggiungere un consenso generale e non quello di avere un progetto, pericoloso dal punto di vista ambientale e contestabile dal punto di vista economico, fatto passare con la forza da una grande impresa di energia elettrica.</p>
      <p sl="pl">Il gasdotto nordico è antieconomico: è 30 volte più costoso rispetto a una realizzazione via terra. Secondo le ultime stime, il progetto costerà tra i 10 e i 20 miliardi di euro. Un gasdotto alternativo via terra costerebbe circa 3 miliardi di euro. Ciò significa che il gas inviato dovrà costare molto di più, il che comporterebbe un immediato aumento dei costi delle importazioni di gas per l’Unione europea nel suo complesso.</p>
      <p sl="pl">Una seconda osservazione su questo progetto insolitamente controverso riguarda la sicurezza energetica dell’Unione europea. Il progetto di costruzione Nord Stream avrà un drastico impatto su tale sicurezza. In risposta alle azioni della Russia, l’Unione europea deve ampliare l’accesso degli Stati membri alle risorse di gas e petrolio in Asia centrale, invece di renderci ancor più dipendenti dalla fornitura di gas da parte di Gazprom , come accade attualmente. Le attività del Cremlino sono volte a evitare la diversificazione degli approvvigionamenti energetici in Europa e Nord Stream fornisce il modo ideale per raggiungere tale obiettivo. Come ho affermato in precedenza, si tratta di un progetto avente alcuna giustificazione economica.</p>
      <p sl="pl">Il progetto Nord Stream dimostra che la capacità del Cremlino di monopolizzare il mercato del gas in Europa. Al contempo, i problemi con il progetto europeo Nabucco forniscono un esempio del fallimento dell’Unione nel garantire la sua stessa sicurezza energetica. A questo punto sorge spontanea la domanda: perché la Germania, un paese che non molto tempo fa era un fervente sostenitore della libertà e della sicurezza dei paesi dell’ex blocco orientale, ora sottopone tali paesi al rischio di un’ulteriore perdita di sovranità? Appoggiando i programmi del Cremlino, volti alla totale dominazione energetica nell’Europa occidentale, la Germania sta sottoponendo tali paesi al rischio del ricatto politico russo.</p>
      <p sl="pl">Esorto tutti i gruppi parlamentari ad appoggiare la relazione di oggi in modo tale da scongiurare un’enorme catastrofe ecologica e da rispettare il diritto di tutti i paesi che si affacciano sul Baltico di concedere o ritirare il loro consenso in merito a questo genere di investimento. Ciò di cui necessita l’Unione europea in questo momento è la solidarietà sotto tutti gli aspetti, sia in merito alla sicurezza energetica che alla protezione ambientale.</p>
    </intervention>
    <intervention id="2-036" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, penso che la presente relazione costituirà una prova per verificare se il Parlamento europeo debba servire prima gli interessi dei cittadini – e i cittadini sono veramente preoccupati – o cedere alla pressione delle grandi imprese, una pressione che è diventata davvero imbarazzante.</p>
      <p sl="en">Mi rammarico del fatto che tale questione sia stata altamente politicizzata. Tuttavia questo è il risultato di come tutto sia iniziato attraverso accordi bilaterali, ignorando tutte le altre parti interessate.</p>
      <p sl="en">Penso che ciò di cui abbiamo bisogno ora – e sono pienamente d’accordo con l’onorevole Wallis – sia un approccio UE coordinato e coerente e una severa osservanza del diritto dell’UE. La condizione indispensabile per la costruzione del gasdotto deve essere uno studio di impatto ambientale veramente indipendente sotto la supervisione della Commissione, che stabilisca le responsabilità in caso di possibili danni e che la Russia ratifichi la Convenzione di Espoo.</p>
      <a text="(Il Presidente toglie la parola all’oratore)"/>
    </intervention>
    <intervention id="2-037" speaker_id="28268" name="Danutė Budreikaitė" is_mep="True" mode="spoken">
      <p sl="lt">Gli Stati dell’UE continuano ad attuare progetti aventi potenziali conseguenze catastrofiche, mentre al contempo discutono l’impatto dell’attività umana sull’ambiente.</p>
      <p sl="lt">Ieri il gasdotto Nord Stream era un progetto commerciale tra due paesi – Germania e Russia; oggi è diventato una priorità dell’UE.</p>
      <p sl="lt">Il gasdotto Nord Stream deve essere costruito in un mare poco profondo che per caso è il più inquinato al mondo e il cui fondale è disseminato di armi chimiche risalenti alla Seconda Guerra Mondiale insieme a sostanze inquinanti provenienti dalle basi militari russe. Si intende farlo passare attraverso il territorio di Natura 2000. E’ imperativo che compiamo un’indagine indipendente sulle potenziali conseguenze ambientali.</p>
      <p sl="lt">In caso di catastrofe, le persone che vivono sul mare subiranno direttamente qualsiasi danno e vi saranno anche conseguenze per l’economia di tutti i paesi e per l’ambiente in generale. Chi sarà ritenuto responsabile?</p>
      <p sl="lt">Sono 10 gli Stati i cui cittadini vivono sul Mar Baltico; non si tratta solo di Germania e Russia, paesi la cui storia dimostra che sono soliti decidere in merito alla sorte di altre nazioni.</p>
      <p sl="lt">Esorto l’Europa a essere unanime nella ricerca di altre alternative quali gasdotti via terra e a considerare l’energia nucleare, non il gas, come alternativa ecologica avente il potenziale di fornire all’UE energia sicura.</p>
    </intervention>
    <intervention id="2-038" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, nel corso degli ultimi mesi ho sottoposto alla Commissione diverse interrogazioni su questo tema e ho sempre ricevuto risposte non chiare e di natura generica. Nel corso della presente discussione, desidero attirare la vostra attenzione su tre questioni. In pratica, tutti i paesi sul Mar Baltico nutrono serie riserve in merito a questo progetto e ritengono che avrà un impatto negativo sull’ambiente naturale del Mar Baltico. La seconda questione è costituita dal costo di tale progetto che, persino secondo l’investitore, sta aumentando in modo drammatico: inizialmente era stimato a 4,5 miliardi di euro, ora si aggira intorno a 8-12 miliardi di euro. Si potrebbe dire che ciò influisce solo sul committente, ma il punto è che alla fine il costo passerà ai consumatori. Ciò è ancor più sorprendente dato che per il gasdotto esistono tracciati via terra alternativi che sono due o tre volte più economici. Terza e ultima questione, si tratta di un progetto che colpisce al cuore l’ideale di una politica energetica comune dell’Unione europea. E’ difficile immaginare che tale ideale sia realizzato in futuro, quando il progetto del gasdotto …</p>
      <a text="(Il Presidente toglie la parola all’oratore)"/>
    </intervention>
    <intervention id="2-039" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, il progetto del gasdotto si fonda su tre errori fondamentali. E’ sbagliato dal punto di vista ambientale: si investono miliardi in combustibili fossili al posto di energia rinnovabile, sarà distruttivo in termini ambientali e originerà enormi quantità di mota. Quando è stato costruito il ponte dell’Øresund di 10 chilometri di lunghezza, è stata portata via molta più mota tossica di quanto ci si aspettasse. Questo gasdotto è lungo più di 1 000 km. Sarà una catastrofe ambientale, con PCB, DDT e pesticidi chimici sul fondale marino.</p>
      <p sl="sv">Si fonda sull’egoismo invece che sulla solidarietà. La Germania e la Russia stanno agendo scavalcando altri paesi, a cui non verrà offerto alcun gas e anche questo è terribile. Ancora peggio: è antidemocratico. Verrà posato nel mare al fine di impedire ai proprietari terrieri di bloccare il gasdotto. Verrà posato nel mare perché forse solo qualche governo è in grado dire di “no” a dove il gasdotto attraversa le loro acque territoriali. E’ lei, signor Commissario, secondo la Convenzione di Espoo, ad avere il diritto di difendere la parte non territoriale del Baltico. E lei, solo lei, che può alzarsi in piedi per i diritti dei proprietari terrieri secondo la Convenzione di Espoo e richiedere tracciati alternativi.</p>
    </intervention>
    <intervention id="2-040" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Oggi abbiamo sentito accennare alla Convenzione di Espoo in diverse occasioni, principalmente in merito alla necessità di tutte le parti interessate di osservare le norme internazionali in materia di protezione ambientale. Onorevoli colleghi, il fatto è che la Convenzione di Espoo non è stata ratificata dalla Russia. Non possono essere considerate credibili le promesse di mantenere le norme definite in tale documento senza averlo ratificato, dato che abbiamo qualche esperienza a riguardo con la carta dell’energia.</p>
      <p sl="lt">Un gruppo di onorevoli colleghi stanno proponendo emendamenti al documento di oggi. Nel corso dei quattro anni in cui ho lavorato in questo Parlamento, non mi sono mai imbattuto in una pressione di tali proporzioni esercitata da un’impresa. Siamo perfettamente consci della necessità di una valutazione indipendente dell’impatto ambientale e il punto di vista secondo cui tale valutazione debba essere condotta da un’unica impresa, che alcuni hanno menzionato, come se fosse l’unica a poterla eseguire, è assolutamente inaccettabile.</p>
      <p sl="lt">Appoggio la relazione Libicki ed esorto i miei onorevoli colleghi a unirsi a me.</p>
    </intervention>
    <intervention id="2-041" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, stiamo parlando di questo progetto come se questa fosse la prima volta che in tutto il mondo viene costruito un gasdotto sottomarino. Esistono decine di gasdotti che attraversano i nostri mari senza nessun problema di sorta. Oggi disponiamo della tecnologia per trasportare gas, per trasportare energia, verso zone che ne hanno bisogno e milioni di cittadini tedeschi hanno bisogno di questo gas e ne hanno bisogno con urgenza.</p>
      <p sl="en">Dobbiamo essere sufficientemente onesti per renderci conto che lo scopo di questa relazione non è quello di arrestare l’arrivo di gas in Germania o nell’UE, ma di impedire che attraversi il Mar Baltico, trasportandolo via terra. Nel paragrafo 25 si afferma chiaramente che è possibile trasportarlo via terra, passando in tal modo attraverso la Polonia meramente per ragioni politiche ed economiche. Dobbiamo essere sufficientemente onesti da ammetterlo. Non è etico utilizzare preoccupazioni ambientali al fine di ottenere obiettivi politici e, per tale ragione, non voterò a favore.</p>
    </intervention>
    <intervention id="2-042" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, desidero rispondere al Commissario Dimas, che si è concentrato su questioni politiche ed economiche, omettendo in qualche modo la questione dell’ambiente. Tutti noi sappiamo che la Russia non intende rispettare il principio di reciprocità per quanto concerne gli investimenti nel mercato dell’energia. Nel migliore dei casi, regolerà l’accesso al suo mercato, allontanando, in qualsiasi momento, un investitore europeo qualunque. Per tale ragione, il progetto Nord Stream rafforza la posizione della Russia in termini economici ed è nocivo per l’Europa. Tutti noi sappiamo che la Russia non ha alcuna intenzione di smettere di utilizzare l’energia come strumento per esercitare pressione politica. Oggi ciò sta colpendo in modo particolare l’Ucraina. La realizzazione del progetto Nord Stream significherà che ciascun paese dell’Unione europea sarà similarmente esposto a questo genere di pressione e potrebbe pertanto essere ricattato. A tal proposito, aspetteremo che siano prese in considerazione le valutazioni negative dei paesi baltici. Il Commissario Dimas può ignorare tali opinioni. Possiamo persino finanziare il progetto con fondi europei. In tal caso vi prego di non sorprendervi se altri gruppi di cittadini volteranno le spalle al processo di integrazione. Qualcuno dirà che per loro questo progetto non è di nessun interesse, altri, che è nocivo.</p>
    </intervention>
    <intervention id="2-043" speaker_id="28197" name="Árpád Duka-Zólyomi" is_mep="True" mode="spoken">
      <p sl="hu">La ringrazio, signor Presidente. Il progetto Nord Stream è uno dei piani volti a soddisfare la domanda energetica dell’UE. Vi sono tuttavia molte incertezze. I rischi ambientali esistenti necessitano di studi di impatto professionali da condursi con la partecipazione degli otto paesi colpiti, senza i quali non può essere avviata alcuna pianificazione.</p>
      <p sl="hu">Il progetto, che finora è stato bilaterale, ha altresì una più ampia proiezione che influisce sulla sicurezza dell’energia europea e che l’Unione non può ignorare. Nel mantenere la posizione comune del 2006 sulla politica energetica comune, è fondamentale la partecipazione della Commissione nel progetto al fine di produrre i criteri di solidarietà energetica in seno all’Unione.</p>
      <p sl="hu">Non è giusto che il progetto sia stato preparato senza il precedente consenso degli Stati costieri. Si tratta di un progetto che implica rischi ambientali che colpiscono un terzo degli Stati membri dell’Unione e vi è altresì una versione più sensata via terra … (Il Presidente toglie la parola all’oratore).</p>
    </intervention>
    <intervention id="2-044" speaker_id="4274" name="Olle Schmidt" is_mep="True" mode="spoken">
      <p sl="en">Signor Presidente, desidero dire al mio collega, l’onorevole Matsakis, che vivo vicino al Baltico; lui no. In nome della solidarietà ambientale, dovrebbe mostrare qualche preoccupazione anche per il Baltico.</p>
      <p sl="sv">Signor Presidente, a volte in quest’Aula sentiamo contributi che ascoltiamo con particolare attenzione e questo è il caso dei contributi di Vytautas Landsbergis. Con l’esperienza che l’onorevole Landsbergis ha relativamente alle condizioni politiche fondamentali affinché una regione sia creata e le sia data forma in un clima di sicurezza, penso che tutti noi abbiamo motivi per ascoltarlo quando interviene.</p>
      <p sl="sv">Desidero dire al Commissario Dimas e alla Commissione nel suo complesso, che trovo incomprensibile che né l’UE, né lei, signor Commissario, o il resto della Commissione, abbia reagito di fronte a questo enorme progetto – in termini di politica di sicurezza, di politica energetica o di politica ambientale. Ho posto la questione diverse volte e ho ricevuto risposte estremamente evasive. Non capisco perché ci sia voluto così tanto tempo prima che lei si interessasse alla questione, che riguarda tutta l’Europa, non solo la Russia e non solo la Germania.</p>
    </intervention>
    <intervention id="2-046" speaker_id="28313" name="Ville Itälä" is_mep="True" mode="spoken">
      <p sl="fi">Signor Presidente, il Baltico è una macchia ambientale nell’Unione europea. Si trova davvero in pessime condizioni. Richiediamo e necessitiamo un elevato numero di misure volte a migliorare la situazione del Baltico, ma ciò è impossibile senza l’impegno della Russia nel problema in questione.</p>
      <p sl="fi">Dato che sappiamo quanto è importante per la Russia la costruzione di questo gasdotto, ora abbiamo la possibilità di imporre, prima che concediamo l’autorizzazione per costruirlo, che la Russia si impegni in taluni altri progetti ambientali al fine di ridurre le emissioni nel Baltico. Qualora venga rilasciata l’autorizzazione, dobbiamo essere certi che la Russia si impegni realmente nel problema in questione e avvii le misure necessarie.</p>
      <p sl="fi">Si tratta sia di un’opportunità e, al contempo, di una questione di credibilità per l’intera Unione europea. Nelle nostre relazioni con la Russia, dobbiamo agire uniti e parlare con una sola voce, al fine di salvare il Baltico. Ora abbiamo l’opportunità di farlo e dobbiamo farne uso.</p>
    </intervention>
    <intervention id="2-047" speaker_id="4346" is_mep="True" mode="spoken" role="Presidente">
      <p sl="unknown">Onorevoli colleghi, abbiamo concesso la parola a 10 oratori. Si tratta di circostanze eccezionali, dato che di solito la concediamo a un massimo di sei oratori. Vi è ancora qualche membro che ha chiesto di intervenire. Desidero ricordare loro che possono apportare il loro contributo anche per iscritto ed esso verrà senza dubbio aggiunto al processo verbale della seduta.</p>
    </intervention>
    <intervention id="2-048" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. – Signor Presidente, desidero innanzi tutto ringraziare gli oratori che sono intervenuti nel corso della discussione di oggi per le loro interessanti opinioni. E’ vero che ho fatto riferimento a un’audizione pubblica di gennaio richiesta dalla commissione per le petizioni, in cui sia io che il mio collega Piebalgs, il Commissario responsabile per le questioni energetiche, siamo intervenuti, e abbiamo ripetuto ciò che era stato detto in merito alla necessità di importare gas naturale, come affermato dal mio collega Piebalgs. Ho altresì fatto riferimento alla decisione n. 1364/2006 del Parlamento europeo e del Consiglio, conformemente alla quale gli orientamenti hanno indicato chiaramente taluni progetti prioritari come progetti di interesse europeo, ivi compreso questo progetto. Questa è stata una vostra decisione, non mia! Pertanto non criticatemi per porre troppo l’accento su questioni economiche! Ho fatto riferimento precisamente a questioni decise da voi. A parte ciò, nel mio discorso l’accento è stato posto sulle questioni ambientali. Si tratta di questioni di cui mi preoccupo. Pertanto, vi chiedo gentilmente di essere un po’ più attenti, non solo durante un sesto del mio discorso, ma anche durante i rimanenti cinque sesti.</p>
      <p sl="el">Le ansie relative all’impatto ambientale di progetti di così vaste proporzioni, di grande importanza e aventi complessi aspetti tecnici sono, certamente, assolutamente legittime. Ciò implica che il grande pubblico sia sempre più coinvolto nei dibattiti sullo sviluppo sostenibile e sulla protezione ambientale in relazione ad ampi progetti infrastrutturali.</p>
      <p sl="el">Sia l’impatto ambientale che le opinioni del grande pubblico e delle autorità aventi responsabilità in merito a questioni ambientali sono tuttavia inseriti nella valutazione di impatto ambientale, che è prevista nella normativa pertinente in materia di valutazioni di impatto ambientale, nella direttiva UE e nella Convenzione di Espoo, che, come ho accennato in precedenza, la Russia ha sottoscritto, ma non ratificato, sebbene abbia dichiarato che l’attuerà. Mi auguro che la ratifichi. Esercitiamo sempre pressioni su paesi terzi affinché ratifichino accordi di interesse ambientale.</p>
      <p sl="el">I risultati delle procedure di impatto ambientale devono essere valutati con attenzione dalle autorità aventi il potere di rilasciare un’autorizzazione di attuazione o autorizzazioni di costruzione per qualsiasi tipo di progetto di infrastruttura. Solo allora tali autorità possono avere una comprensione chiara delle questioni ambientali inserite nella relazione redatta in modo così meticoloso dall’onorevole Libicki.</p>
      <p sl="el">Ad esempio, la relazione menziona la minaccia di un inquinamento su vasta scale proveniente dallo scarico nel Mar Baltico di migliaia di tonnellate di prodotti chimici necessari a pulire il gasdotto prima della sua messa in attività; “prodotti chimici specifici”, come affermato nella relazione.</p>
      <p sl="el">Sembra tuttavia che nel febbraio 2008 il contraente abbia confermato di non avere l’intenzione di utilizzare tali prodotti chimici nelle prove di pressione del gasdotto prima della sua messa in attività. Ciò non significa che il problema non ci sarà. E’ fortemente probabile che verranno utilizzati altri prodotti chimici. Ciononostante, significa che dobbiamo attendere la conclusione della procedura di valutazione di impatto ambientale, come previsto dalla legge, al fine di poter discutere in merito al rispetto della normativa e della politica UE, all’impatto, ai rischi, alle misure e altresì decidere riguardo ai termini da imporre al proprietario del progetto.</p>
      <p sl="el">I termini di trasparenza definiti per la procedura di valutazione di impatto ambientale garantiscono che tutte le parti coinvolte, ivi compreso il Parlamento europeo, avrà accesso a tutte le informazioni pertinenti.</p>
      <p sl="el">La cosa interessante è che oggi diverse parti hanno dato voce all’idea secondo cui la Commissione debba avere ampie competenze, al fine di condurre studi di impatto ambientale o al fine di imporre varie politiche. Le competenze della Commissione sono specifiche; in merito a studi e a studi di valutazione di impatto, essa non dispone né dei mezzi né delle competenze, essendo queste ultime degli Stati membri. Il ruolo della Commissione, come affermato nel Trattato, è quello di garantire che gli Stati membri attuino nel modo dovuto e aderiscano appieno a tutte le norme del diritto comunitario, ivi compresi gli accordi internazionali ratificati dalla Comunità.</p>
      <p sl="el">La Commissione può intervenire solo qualora vi siano seri motivi di credere che vi siano state omissioni nell’eseguire gli obblighi giuridici pertinenti sulla base del diritto comunitario, tra cui le norme ambientali dell’Unione europea.</p>
      <p sl="el">A oggi non ci sono state indicazioni di questo genere, dato che la procedura di studio di impatto ambientale è ancora in corso. Vi garantisco che la Commissione non esiterà a intervenire se e quando sarà necessario.</p>
      <p sl="el">Infine, posso semplicemente ripetere a questo punto che la Commissione si aspetta che gli Stati membri onorino appieno i loro obblighi derivanti dal diritto comunitario. Si tratta di una condizione fondamentale per qualsiasi decisione finale di approvazione.</p>
      <p sl="el">Desidero ringraziarvi ancora una volta e ringraziare l’onorevole Libicki per la sua relazione e per l’opportunità che ci ha offerto di discutere tale cruciale questione del gasdotto e del suo potenziale impatto ambientale.</p>
      <a text="(Applausi)"/>
    </intervention>
    <intervention id="2-049" speaker_id="24087" name="Marcin Libicki" is_mep="True" mode="spoken" role="relatore">
      <p sl="pl">Signor Presidente, desidero ringraziare tutti coloro che sono intervenuti nel presente dibattito. Devo dire di sentirmi orgoglioso di essere un membro di questa Assemblea. Oggi, quest’Assemblea ha parlato con la voce del popolo, il che non accade sempre in Parlamento: la voce del popolo, come nella migliore tradizione europea del Parlamento europeo, che è stato istituito così che le opinioni del pubblico possano essere poste alle persone importanti del mondo.</p>
      <p sl="pl">Signor Commissario Dimas, oggi lei è una delle persone importanti di questo mondo. La prego di ascoltare la voce del popolo, che oggi si è espresso attraverso questi parlamentari. Quasi tutti si sono trovati d’accordo nel dire che questo gasdotto non costituisce solo una minaccia, ma che sarà effettivamente nocivo per l’ambiente, innanzi tutto attraverso il processo di costruzione e successivamente, che Dio ce ne scampi e liberi, qualora si dovesse verificare una catastrofe.</p>
      <p sl="pl">Sono state avanzate molte opinioni in merito a questo progetto, ma il Commissario Dimas non le ha discusse. Perché non costruire il gasdotto via terra dato che sarebbe tre volte più economico oltre a essere più sicuro? La Commissione europea non ha nulla da dire, eppure si tratta di una questione che è stata discussa. E’ stata sollevata un’altra questione: il fatto che Nord Stream sia un’impresa di proprietà dello Stato, il fatto che rientri completamente in un piano politico. Vi sono state osservazioni circa gli effetti del fatto che si tratta solo di politica. Sì, si tratta solo di politica: la politica di Nord Stream e del suo proprietario, il Cremlino.</p>
      <p sl="pl">In quest’Aula si è altresì detto che ciò che serve è la solidarietà europea. Non capisco perché sia stato presentato l’emendamento volto a cancellare la clausola che discute della solidarietà. E’ precisamente questa questione che costituisce una prova di solidarietà, come si è accennato solo poco fa. Perché non ha parlato dei costi che verranno passati ai consumatori? Qui è stato sollevato questo punto. Ora ci troviamo di fronte a questa prova: le persone importanti del mondo, le persone importanti dell’Unione, a cui lei appartiene, signor Commissario, ascolteranno la voce del popolo, così come delle persone importanti hanno ascoltato la voce del parlamento in epoche passate? Quando non hanno ascoltato, le cose sono finite male. Abbiamo visto i risultati del referendum francese, olandese e irlandese. La prego di considerare tutto ciò come un avvertimento. Le persone importanti dell’Unione europea devono ricordare di chi sono al servizio, così che il risultato sia positivo.</p>
    </intervention>
    <intervention id="2-050" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa. La votazione si svolgerà alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-051" speaker_id="38420" name="Cristian Silviu Buşoi" is_mep="True" mode="written">
      <p sl="en">L’impulso fornito dalla discussione su Nord Stream rappresenta un buon inizio per l’Europa affinché finalmente parli con una sola voce in merito a questioni di sicurezza energetica e si concentri su un’effettiva politica energetica comune.</p>
      <p sl="en">La sicurezza energetica costituisce un elemento vitale nel contesto della sicurezza generale dell’UE e deve pertanto essere trattata con la massima attenzione, in particolare di fronte a una dipendenza crescente dalle importazioni di energia, che si prevede raggiungeranno il 65 per cento entro il 2030. Si prevede che, entro il 2030, solo la dipendenza dal gas salirà all’84 per cento degli approvvigionamenti. Si deve prestare attenzione alla particolare relazione dell’UE con la Russia: si deve porre l’accento sulla creazione e il rispetto di pari condizioni di accesso e di un trattamento imparziale sia degli investitori russi nell’UE che degli investitori europei in Russia. Quest’ultimo caso, purtroppo, non viene ancora mantenuto e si devono pertanto compiere degli sforzi.</p>
      <p sl="en">Inoltre, desidero riconoscere l’importanza della possibile ratifica da parte della Russia del Trattato sulla Carta dell’energia e del Protocollo relativo al transito nell’aggirare potenziali disaccordi relativi al progetto Nord Stream .</p>
      <p sl="en">Desidero ribadire nuovamente le conseguenze ambientali potenzialmente disastrose poste dal progetto Nord Stream , date le sue proporzioni e il tragitto proposto, ed esprimere il mio appoggio per un tragitto alternativo via terra.</p>
    </intervention>
    <intervention id="2-052" speaker_id="33968" name="Titus Corlăţean" is_mep="True" mode="written">
      <p sl="ro">Accolgo con favore la posizione adottata dal Parlamento europeo in merito alla costruzione di un gasdotto volto a collegare la Russia alla Germania.</p>
      <p sl="ro">L’Unione europea necessita di una politica in materia di energia coerente, comune e integrata, così come di una strategia sul lungo periodo volto a garantire l’indipendenza energetica degli Stati membri.</p>
      <p sl="ro">L’Unione europea deve trattare le questioni ambientali e geopolitiche relative alla sicurezza energetica mediante uno sforzo concertato di tutti gli Stati membri e non attraverso trattati bilaterali conclusi da alcuni Stati membri con la Russia. Questo è l’unico modo in cui l’Unione europea può raggiungere una posizione forte nei negoziati con la Russia, evitando che le risorse energetiche siano trasformate in un fattore di pressione politica e possano trasformare l’UE in un partner paritario della Russia.</p>
      <p sl="ro">In questo modo, possiamo altresì fornire risposte alle frustrazioni giustificate dei cittadini romeni in merito ai continui aumenti di prezzo di gas e corrente elettrica, che hanno notevoli conseguenze socioeconomiche negative sui romeni e sul loro tenore di vita.</p>
      <p sl="ro">Al contempo, la soluzione di una politica energetica comune europea potrebbe integrare l’incapacità delle persone al governo di destra di Bucarest di promuovere gli interessi energetici della Romania nelle relazioni con la Russia.</p>
    </intervention>
    <intervention id="2-375" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Desidero esprimere i miei ringraziamenti all’onorevole Martin Libicki, presidente della commissione per le petizioni del Parlamento europeo, per aver lavorato su un tema che ha sollevato moltissime ansie. Più di 30 000 cittadini europei preoccupati hanno chiesto aiuto in merito alla proposta di costruire un gasdotto sul fondale del Mar Baltico. E’ una vera vergogna che coloro che intendono compiere questo investimento non abbiano ancora presentato una valutazione di impatto ambientale. Dopotutto, con i suoi 1 200 km, questo sarà il più lungo progetto di costruzione sottomarina del mondo. La questione che discutiamo oggi ha una dimensione sia economica che ecologica. Certo, non si può ignorare il retroterra politico dell’intera questione. Il tragitto del gasdotto deve passare attraverso i territori della rete Natura 2000, così come attraverso discariche subacquee di munizioni e gas velenosi sommersi all’epoca della Seconda Guerra Mondiale. Di conseguenza, dobbiamo condurre qualche ricerca affidabile, che esamini i rischi in quattro scenari: nel corso della costruzione del gasdotto, durante il normale utilizzo, in situazioni critiche (catastrofe) e quando il gasdotto verrà smantellato dopo l’utilizzo o qualora termini il contratto di fornitura. Non disponiamo di alcuna analisi affidabile di questo progetto, in un momento in cui, secondo la legge, proprio per ogni progetto di costruzione è necessaria una valutazione di impatto ambientale. Non si tratta di una questione che influisce solo su due paesi: la Germania e la Russia. Oggi, questa questione costituisce altresì un esempio di mancanza di solidarietà europea nel settore dell’energia. Ci esorto pertanto ad ascoltare le voci dei nostri cittadini preoccupati. Essi sono in grado di dirci che qui c’è qualcosa di sbagliato.</p>
    </intervention>
    <intervention id="2-053" speaker_id="28314" name="Anneli Jäätteenmäki" is_mep="True" mode="written">
      <p sl="fi">La decisione di costruire il gasdotto baltico è un accordo tra due attori: la Russia e la Germania. Dovrebbe essere una questione che coinvolge tutti gli Stati che circondano il Baltico. La Germania e la Russia non sono gli unici Stati sul quel mare. E’ giusto che sia presa una decisione comune in merito a tale questione, dato che il gasdotto baltico avrà un impatto ambientale negativo su questo mare.</p>
      <p sl="fi">Si deve indagare in merito all’impatto ambientale del gasdotto baltico e si devono adottare le misure necessarie. Si deve stabilire un impegno della Russia a rispettare la Convenzione di Espoo come condizione necessaria per ricevere il permesso di costruire.</p>
      <p sl="fi">Le condizioni dell’ambiente baltico possono essere migliorate solo se la Russia è impegnata e si interessa alla questione. Ora abbiamo l’opportunità di far sì che la Russia si impegni.</p>
      <p sl="fi">Il benessere economico russo dipende dalle esportazioni di energia. D’altro canto, l’UE dipende dall’energia russa. Tra UE e Russia è necessaria una cooperazione equa e strategica che rispetti l’ambiente.</p>
      <p sl="fi">Vi sono state molte critiche del Cremlino in quest’Aula. Vi è tuttavia sempre la necessità di essere due parti in un accordo.</p>
      <p sl="fi">Ora è il momento che l’UE guardi sé stessa. Vi sono buone ragioni per trasformare in azione la cooperazione e la preoccupazione dell’UE in merito alle condizioni del Baltico!</p>
    </intervention>
    <intervention id="2-054" speaker_id="26829" name="Siiri Oviir" is_mep="True" mode="written">
      <p sl="et">L’articolo 194 del futuro Trattato sul funzionamento dell’Unione europea (il Trattato di Lisbona) dispone chiaramente che la politica dell’UE in materia di energia deve, in uno spirito di solidarietà tra gli Stati membri, avere riguardo per la necessità di preservare e migliorare l’ambiente. Non posso in alcun modo essere d’accordo in merito al fatto che l’ambiente naturale in Europa possa essere reso schiavo della politica energetica esterna dell’UE, quando nel corso degli ultimi anni l’Europa si è pronunciata con forza a favore dalla protezione ambientale. Dato che oggi il Mar Baltico è già una delle zone marittime maggiormente contaminate, è inaccettabile sottoporlo a qualsiasi ulteriore fattore di rischio, che in futuro potrebbe portare la zona sull’orlo della catastrofe naturale ed economica. Esorto il Parlamento europeo ad appoggiare le idee avanzate dai paesi del Mar Baltico, dal relatore e dalle organizzazioni ambientali per la costruzione del gasdotto baltico via terra ed esorto pertanto la Commissione europea e il Consiglio a fare uso di tutti i mezzi giuridici adeguati a loro disposizione al fine di modificare i piani del costruttore di realizzare il gasdotto attraverso il Mar Baltico.</p>
    </intervention>
    <intervention id="2-055" speaker_id="40599" name="Sirpa Pietikäinen" is_mep="True" mode="written">
      <p sl="fi">Signor Presidente, signor relatore, onorevoli colleghi, desidero congratularmi con il relatore per il suo riuscito lavoro. La relazione si occupa in modo lodevole delle preoccupazioni dei cittadini dell’Unione – in particolare dei cittadini degli Stati intorno al Baltico – riguardo all’impatto ambientale del gasdotto in programma. La costruzione del gasdotto baltico è innanzi tutto una questione ambientale, e l’intero progetto e la sua fattibilità devono essere esaminati sotto questa luce.</p>
      <p sl="fi">Il Baltico è uno dei mari più inquinati del pianeta. Il suo carattere peculiare lo rende particolarmente vulnerabile: è uno dei mari meno profondi del mondo e il suo ricambio d’acqua è lento. Il Baltico è un unico corpo di acque salmastre e per tale ragione alcune delle piante e degli animali che lo popolano non si trovano in nessun’altra parte del pianeta. Un enorme danno ambientale sarebbe catastrofico per questo mare.</p>
      <p sl="fi">Appoggio fortemente il requisito indicato nella relazione che un terzo indipendente conduca un’analisi di impatto ambientale. Tale analisi deve basarsi su esaurienti fattori ambientali e scientifici.</p>
      <p sl="fi">E’ altresì possibile ottenere persino che la Russia si impegni nell’attuazione di qualsiasi decisione negativa derivante dalle valutazioni ambientali, mediante convenzioni concordate a livello internazionale. Tutte le convenzioni citate nella relazione sono rilevanti. E’ degno di nota che questa sarebbe la prima volta che il Trattato di Helsinki del 1974 debba essere applicato nella pratica.</p>
      <p sl="fi">I lavori di costruzione non devono iniziare prima che tutti i possibili effetti ambientali connessi al ciclo di vita del gasdotto siano stati valutati. Si deve altresì considerare con attenzione anche un tragitto via terra per il gasdotto. I bisogni energetici dell’Unione sono fuori discussione. Tuttavia, vi sono molti modi per soddisfarli e i mari presenti nell’Unione non devono essere messi nettamente in pericolo solo perché altre opzioni sembrerebbero essere più costose.</p>
    </intervention>
    <intervention id="2-056" speaker_id="28391" name="Zdzisław Zbigniew Podkański" is_mep="True" mode="written">
      <p sl="pl">Il gasdotto baltico ha molti aspetti, ivi compresi quelli economici, ecologici, energetici e politici. A parte quello relativo all’energia, nessuno degli altri aspetti sta in piedi.</p>
      <p sl="pl">Da un punto di vista economico, è molto meglio e tre volte più economico costruire un gasdotto via terra, piuttosto che sul fondale marino. Da un punto di vista ecologico, la costruzione di un gasdotto sul fondale marino sottopone al pericolo di una catastrofe l’intero bacino del Mar Baltico, e non solo questo bacino. Nessuno ha pienamente analizzato le dimensioni di tale rischio e nessuno è in grado di prevederne le conseguenze. Da un punto di vista politico, è vantaggioso per la Russia, ma causa conflitti in seno all’Unione europea e risulta in una violazione dei principi UE di partenariato e di solidarietà da parte della Germania.</p>
      <p sl="pl">In tali circostanze, quando si prenderà una decisione, si deve adottare e tenere in considerazione la relazione dell’onorevole Marcin Libicki, che contiene informazioni specifiche e convincenti.</p>
    </intervention>
    <intervention id="2-057" speaker_id="28352" name="Zuzana Roithová" is_mep="True" mode="written">
      <p sl="cs">Anch’io sono disturbata dalle preoccupazioni delle decine di migliaia di cittadini che evidenziano nella loro petizione i rischi che accompagnano la costruzione del più grande gasdotto sul fondale del poco profondo Mar Baltico.</p>
      <p sl="cs">La loro petizione è risultata in un’audizione pubblica e in una relazione del Parlamento europeo, che ha messo in risalto la necessità di inserire altri paesi, e l’UE in particolare, nel processo decisionale. I problemi sono dovuti ai rischi ecologici esistenti come risultato della presenza sul fondo del mare di un vasto cimitero di navi da guerra e di munizioni e di un rischioso metodo chimico necessario per la pulitura del gasdotto prima della sua messa in attività.</p>
      <p sl="cs">Non esprimerò un’opinione sul tragitto alternativo via terra, ma credo fermamente che la Commissione europea e il Consiglio debbano assumersi il loro ruolo di coordinatori dei compiti e richiedere coerentemente – negli interessi del Baltico e di altri paesi – che gli investitori si assumano la piena responsabilità del danno ecologico potenziale. La Commissione e il Consiglio devono altresì richiedere una valutazione di impatto indipendente e una valutazione del tragitto alternativo via terra.</p>
      <p sl="cs">Il tragitto nordico per l’approvvigionamento di gas dalla Russia è importante. E’ pertanto imperativo che l’UE sottoscriva un accordo con la Russia in merito alle condizioni per il monitoraggio della costruzione del gasdotto e per il suo funzionamento in condizioni di sicurezza. Dopotutto, la Russia non ha ancora ratificato la Convenzione di Espoo. Purtroppo non disponiamo ancora di una politica o di norme UE in materia di energia. Possiamo chiaramente notare che al posto di un accordo bilaterale tra la Germania e la Russia, gli europei necessitano di un accordo UE e il consenso dei paesi baltici per la costruzione. Il Parlamento sta ora inviando un chiaro segnale politico a tal riguardo.</p>
    </intervention>
    <intervention id="2-058" speaker_id="28356" name="Wojciech Roszkowski" is_mep="True" mode="written">
      <p sl="pl">La discussione sulla relazione dell’onorevole Libicki mostra un’unanimità quasi totale nella valutazione del progetto Nord Stream . E’ economicamente debole, minaccia spaventosi costi aggiuntivi nel prezzo futuro del gas, costituisce una minaccia ecologica per i paesi baltici e altresì aumenta la dipendenza di alcuni Stati membri dagli approvvigionamenti provenienti dalla Russia. La domanda sorge spontanea – chi ne trae beneficio?</p>
      <p sl="pl">La voce dell’onorevole Matsakis, che in questo contesto ha parlato di opporsi alla relazione e ha richiesto “onestà”, può difficilmente essere presa sul serio. E’ difficile cogliere ciò che l’onorevole Matsakis comprende del concetto di onestà.</p>
      <p sl="pl">Il voto della presente relazione costituirà una prova di fino a che punto il Parlamento europeo è realmente guidato dalle opinioni di economisti, ecologisti e comuni cittadini dell’UE e fino a che punto dalla pressione esercitata dalla lobby russo-tedesca, che è volta a ridurre la sicurezza energetica ed ecologica di alcuni Stati membri e a distruggere la solidarietà europea.</p>
    </intervention>
    <intervention id="2-059" speaker_id="2304" name="Esko Seppänen" is_mep="True" mode="written">
      <p sl="fi">Signor Presidente, la costruzione del gasdotto come progetto interrato costituirebbe un’opzione più economica e sicura che non inabissarlo nel mare. Il gasdotto baltico in programma avrà senza dubbio un impatto sull’ambiente, su cui si deve indagare. Va fatto al fine di ridurre al minimo i rischi.</p>
      <p sl="fi">Il progetto Nord Stream non è tuttavia soggetto ai poteri dell’UE e persino il Parlamento sta solo discutendo la questione sulla base di una relazione della commissione per le petizioni. E’ la politica interna polacca a essere portata dinanzi a un’istituzione comunitaria in modo indiretto come questione ambientale, senza alcun riferimento alle ragioni politiche della Polonia e degli Stati baltici.</p>
      <p sl="fi">Se io fossi un venditore russo di gas e un compratore tedesco, non potrei fare affidamento sulla sicurezza degli approvvigionamenti, in particolare nel caso in cui il tragitto del gasdotto passasse attraverso il territorio polacco. In Europa abbiamo vissuto la brutta esperienza della mediazione dell’Ucraina, che stoccava gas o non lo pagava e poi, quando è stato proprio necessario, ha tenuto per il suo utilizzo interno il gas inviato dalla Russia all’Europa centrale. Non è ancora stato escluso lo stesso genere di pericolo nel caso della Polonia. Essa pertanto lavora contro lo sviluppo di relazioni commerciali ed economiche tra la Russia e l’UE. E i paesi del Baltico l’appoggiano.</p>
      <p sl="fi">Purtroppo non esiste alcuna alternativa via terra all’inabissamento del gasdotto nel mare, ma richiede che l’ambiente marino sia protetto.</p>
    </intervention>
  </section>
  <section id="creitem5" title="5. Stabilizzazione dell’Afghanistan: sfide per l’UE e la comunità internazionale (discussione)">
    <intervention id="2-061" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione di André Brie, a nome della commissione per gli affari esteri, sulla stabilità dell’Afghanistan: sfide per l’UE e la comunità internazionale [2007/2208(INI) ] (A6-0269/2008).</p>
    </intervention>
    <intervention id="2-062" speaker_id="4298" name="André Brie" is_mep="True" mode="spoken" role="relatore">
      <p sl="de">Signor Presidente, signor Commissario, signor Presidente Jouyet, onorevoli colleghi, la giornata di ieri ha visto a Kabul il più cruento attacco dal 2001 con più di 40 afgani e indiani rimasti uccisi e 140 feriti. Desideriamo esprimere le nostre più sentite condoglianze alle vittime e manifestare la nostra indignazione agli assassini che ne sono stati responsabili.</p>
      <p sl="de">Coloro che seguono i mezzi d’informazione europea e coloro che, ad esempio, hanno letto l’edizione di oggi del Daily Outlook Afghanistan sapranno che ora la violenza in Afghanistan è diventata molto più diffusa e comune. Si spara agli insegnanti praticamente ogni giorno, il che costituisce uno degli aspetti più cinici della strategia talebana. Le scuole, e in particolare le scuole femminili, vengono incendiate o obbligate a chiudere, i ponti e le strade vengono fatti esplodere. Ciò che non è stato riferito in Europa è stato l’attacco di domenica delle forze di coalizione guidate dagli USA a un ricevimento nuziale nella provincia di Nangarhar che ha causato la morte di 23 persone, tra cui la sposa. Un incidente simile si è verificato anche nella vicina provincia di Urusgan. Il Presidente Karsai ha ora ordinato un’indagine.</p>
      <p sl="de">E’ chiaro che nel corso degli ultimi tre anni la situazione di sicurezza in Afghanistan si è deteriorata. Vi sono tuttavia anche molti sviluppi spiccatamente positivi da considerare: progressi nella politica sanitaria e dell’istruzione, successi regionali nel programma di ricostruzione e nell’eliminazione delle droghe, la creazione di mezzi di comunicazione critichi e indipendenti grazie e giornalisti incredibilmente coraggiosi e l’istituzione in molte zone di una società civile attiva unitamente a energiche organizzazioni di donne.</p>
      <p sl="de">Vi sono tuttavia anche aspetti negativi da riferire, quali il fatto che la coltivazione di papaveri da oppio ha ormai raggiunto livelli record in tutta la nazione e che tale coltivazione è diventata sempre più legata all’economia generale così come ai livelli in aumento di criminalità e corruzione e ad attività dei gruppi ribelli.</p>
      <p sl="de">La crisi alimentare internazionale ha avuto conseguenze drammatiche per milioni di afgani. La corruzione è diffusa nelle cerchie del governo e senza dubbio scaturisce da questa causa. Lo Stato di diritto non è adeguatamente istituito e può essere paragonato a Guantánamo o al carcere americano di Bagram ed è altresì fondamentalmente contestato dai governi internazionali.</p>
      <p sl="de">Nel corso degli ultimi anni, le ideologie fondamentaliste hanno palesemente guadagnato terreno, anche aree chiave del governo e del parlamento, il che costituisce una minaccia per la libertà di stampa e dei mezzi di comunicazione e, più nello specifico, per le speranze delle donne e delle ragazze afghane di un ruolo paritario nella società.</p>
      <p sl="de">La terribile violenza commessa ogni giorno contro le donne e le ragazze a livello domestico, familiare e locale costituisce a mio avviso un problema ancora molto grave e palese, nonché quello maggiormente ignorato dai nostri mezzi di comunicazione. Mi addolora che, a causa di mancanza di tempo, non possa entrare a riguardo in maggiore dettaglio. L’Afghanistan e il suo popolo hanno meritato il nostro pieno impegno. Dopo 30 anni di guerra, con più di un milione e mezzo di persone uccise, la comunità internazionale è legata al suo dovere di mostrare la sua piena solidarietà all’Afghanistan.</p>
      <p sl="de">Il paese e la sua società sono stati distrutti dalle politiche e dalla guerra di occupazione intraprese dall’Unione sovietica, dalla lotta interna dei gruppi di Mujaheddin, che sono stati armati da USA, Pakistan, Iran e da altri paesi, nonché dal sinistro governo dei talebani.</p>
      <p sl="de">La nostra relazione presenta un quadro realistico e accorto. Riconosce i significativi successi del popolo afgano e identifica le carenze politiche del governo afgano e di altri governi internazionali. Esprime il nostro pieno appoggio e chiarisce che siamo assolutamente impegnati nell’istituire la democrazia e i diritti umani, in particolare i diritti delle donne e dei bambini afgani. Non si tratta solo di una questione di principio, ma anche di un requisito specifico per quanto riguarda Malalai Dschoja, Pervez Kambasch e Latif Petram.</p>
      <p sl="de">Con la presente relazione il Parlamento europeo richiede una nuova strategia per la comunità internazionale e per il governo afgano, il cui interesse centrale è la ricostruzione della società civile. Questa è la politica promossa dal Rappresentante speciale dell’ONU per l’Afghanistan, Kai Eide. Si tratta di una mossa importantissima e sono lieto che noi, in quest’Aula, abbiamo inviato un tale segnale.</p>
      <p sl="de">Desidero esprimere i miei ringraziamenti ai miei onorevoli colleghi appartenenti ad altri gruppi politici, alla Commissione – e, signor Commissario, lei dispone, a Kabul e a Bruxelles, di una squadra eccezionale che tratta il problema dell’Afghanistan – e al Rappresentante speciale del Consiglio, così come alle molte ONG afghane e internazionali che sono state coinvolte.</p>
      <p sl="de">Devo pertanto dire che ciò rende ancor più difficile per me ritirare il mio nome dalla relazione. Non sono stato in grado di persuadere una maggioranza del fatto che i problemi dell’Afghanistan non possono essere risolti mediante mezzi militari. Se ora una maggioranza di quest’Assemblea dovesse richiedere un potenziamento del livello delle truppe e nel farlo ignorasse le riserve nazionali degli Stati membri, ciò vanificherebbe le questioni reali sollevate nella relazione e andrebbe contro i miei stessi interessi personali. Il fatto che i desideri della maggioranza di tutti i popoli d’Europa debbano essere ignorati è inaccettabile per l’Afghanistan – gli eventi degli ultimi giorni lo confermano – ed è assolutamente la politica sbagliata.</p>
    </intervention>
    <intervention id="2-063" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, mi sento onorato e privilegiato a parlare per la prima volta qui, di fronte al Parlamento europeo. Prima di iniziare, come l’onorevole Brie, anch’io desidero fortemente condannare, a nome della Presidenza, l’attacco di ieri all’ambasciata indiana di Kabul, che causato la morte di più di 40 civili, tra cui tra cui diversi membri del personale dell’ambasciata, e il ferimento di centinaia di persone. Questo attacco ha cercato di destabilizzare il processo di consolidamento e di ricostruzione in corso in Afghanistan. L’Unione europea è pienamente determinata ad appoggiare il governo e il popolo afgano nei loro sforzi volti a costruire uno stato stabile e democratico e questi tragici eventi evidenziano l’importanza e l’urgenza delle nostre discussioni di questa mattina.</p>
      <p sl="fr">Come il Parlamento, anche il Consiglio è convinto della necessità di un impegno sul lungo periodo in Afghanistan. Il nostro obiettivo deve essere aiutare il governo a sviluppare le strutture necessarie a uno Stato moderno e democratico che sia in grado di funzionare in modo adeguato, di garantire la sicurezza dei suoi cittadini, di rispettare lo Stato di diritto e di promuovere lo sviluppo economico e sociale.</p>
      <p sl="fr">Mi sento in dovere di porre l’accento sul fatto che lo sforzo combinato delle autorità afgane e della comunità internazionale ha prodotto risultati impressionati che vanno evidenziati: una diminuzione del 25 per cento del tasso di mortalità infantile e 6 milioni di bambini che frequentano la scuola, un terzo dei quali sono bambine. A tal proposito, devo rendere omaggio al lavoro svolto in questo ambito dal Commissario Ferrero-Waldner e dalla Commissione in generale e sotto tutti gli aspetti legati al ristabilimento dello Stato di diritto.</p>
      <p sl="fr">Dobbiamo costruire su tali successi, ma dobbiamo altresì essere consci delle proporzioni delle sfide che abbiamo di fronte, in particolare quelle sottolineate dall’onorevole Brie: governance , insicurezza, droghe e corruzione, che vanno di pari passo e hanno un impatto negativo sul normale funzionamento delle istituzioni e sullo sviluppo sostenibile del paese.</p>
      <p sl="fr">Dobbiamo pertanto lavorare con i nostri altri partner nel settore della droga al fine di garantire l’applicazione della risoluzione 1817 del Consiglio di sicurezza, adottato l’11 giugno, volta a mettere la comunità internazionale nella condizione di intensificare la lotta al traffico di precursori chimici utilizzati per la produzione di eroina.</p>
      <p sl="fr">Come il Parlamento, anche il Consiglio attribuisce la massima importanza al processo democratico in Afghanistan. Nel corso delle elezioni del 2004 e del 2005, il popolo afgano ha optato molto chiaramente e in modo molto determinato per la democrazia e la stabilità, e noi abbiamo il dovere di aiutarli a creare le migliori condizioni possibili per i preparativi delle prossime elezioni presidenziali del 2009 e delle elezioni generali del 2010.</p>
      <p sl="fr">Il Consiglio nutriva profondo interesse per la relazione sull’Afghanistan presentata dal Parlamento e sintetizzata dall’onorevole Brie e desidera sottolineare tre aspetti in particolare. Il primo è che il Consiglio si augura che il governo afgano si assuma maggiori responsabilità nel processo di ricostruzione e di sviluppo dell’Afghanistan. In tutti i settori, inoltre, si deve porre l’accento sul fatto che il popolo afgano si assuma le proprie responsabilità e sulla necessità di garanzie nell’ambito del buon governo, da qui l’obbligo delle autorità afgane di rispettare i propri impegni a questo riguardo.</p>
      <p sl="fr">In secondo luogo, il Consiglio sottolinea l’importanza di procedere in stretta collaborazione con il governo afgano verso un’unica visione in seno alla comunità internazionale di come conseguire gli obiettivi comuni, garantendo in particolare che le azioni condotte siano coerenti nell’ambito della loro dimensione militare e civile. Questo è il mandato conferito al nuovo Rappresentante speciale delle Nazioni Unite, Kai Eide, al quale il Consiglio desidera esprimere il suo pieno appoggio per la sua missione. E’ nel medesimo contesto che il Consiglio pensa sia necessario potenziare le capacita dell’UNAMA (Missione di assistenza delle Nazioni Unite in Afghanistan), al fine di estendere la sua presenza su tutto il territorio, in particolare a sud e a ovest del paese.</p>
      <p sl="fr">Una terza e ultima osservazione riguardante la relazione dell’onorevole Brie è che è fondamentale migliorare la cooperazione e le relazioni tra l’Afghanistan e i suoi vicini, al fine di garantire una stabilità permanente nel paese, in particolar modo data la natura multidimensionale di alcuni dei problemi chiaramente evidenziati dall’onorevole Brie e in particolare la produzione e il traffico di droga.</p>
      <p sl="fr">In ogni caso, queste brevi osservazioni sulla relazione del Parlamento non devono sminuire il fatto che in generale il Consiglio e il Parlamento hanno una visione molto simile della politica da attuare in Afghanistan. Desidero cogliere questa opportunità per dire che accolgo con favore e incoraggio l’iniziativa presentata nella relazione dell’onorevole Brie volta a potenziare la cooperazione tra il Parlamento europeo e quello afgano.</p>
      <p sl="fr">Per tutte queste ragioni, l’Unione continuerà ad agire e a svolgere un ruolo significativo nel mobilitare la comunità internazionale al fine di aiutare l’Afghanistan. Tale obiettivo ha costituito la base delle conclusioni del Consiglio del 26 maggio, che si ispiravano ampiamente al lavoro condotto in occasione della conferenza internazionale a sostegno dell’Afghanistan che si è tenuta a Parigi il 12 giugno. Tale conferenza è stata un enorme successo per l’Afghanistan, come lo è stato per l’Unione europea, che è riuscita a trasmettere appieno le sue posizioni su aspetti chiave dello sviluppo del paese.</p>
      <p sl="fr">Desidero sottolineare che qualche mese prima, in occasione del Vertice NATO che si è tenuto a Bucarest dal 2 al 4 aprile, l’Alto rappresentante per la politica estera e di sicurezza comune, unitamente al presidente Karzai e al Segretario generale dell’ONU, hanno partecipato all’incontro sull’Afghanistan dei capi di Stato e di governo. I paesi che contribuiscono all’IFAS, per cui gli Stati membri dell’UE forniscono quasi la metà del personale, hanno adottato a Bucarest una nuova strategia relativa al loro impegno comune guidato da quattro principi, che qui citerò: un impegno sul lungo periodo fermo e condiviso; sostegno alla leadership afgana accresciuta e responsabilità nelle questioni di sicurezza; un approccio generale per la ricostruzione da parte della comunità internazionale; e una strategia politica condivisa che coinvolga i vicini dell’Afghanistan e in particolare il Pakistan.</p>
      <p sl="fr">Per concludere, desidero sottolineare alcuni settori in cui l’Unione europea apporta un contributo significativo e in cui la sua azione è essenziale per il potenziamento delle capacità dello Stato e il consolidamento dello Stato di diritto in Afghanistan. Innanzi tutto, come sapete, l’Unione ha avuto un Rappresentante speciale dal 2002 e la posizione è attualmente occupata da Francesc Vendrell. Le difficoltà inizialmente incontrate quando è stata istituita la missione EUPOL, che erano di natura logistica, ora sono state risolte. EUPOL è particolarmente coinvolta nella riforma del ministero dell’Interno e nello sviluppo di una strategia per la polizia afgana.</p>
      <p sl="fr">Desidero infine sottolineare che, decidendo, in occasione dell’ultimo Consiglio “Affari generali e relazioni esterne” del 26 maggio, che il suo obiettivo sarebbe stato il raddoppiamento del numero del personale coinvolto nella sua missione di polizia in Afghanistan, l’Unione europea ha inviato un messaggio chiaro sia ai suoi partner afghani che alla comunità internazionale in merito al suo accresciuto impegno nei confronti dell’Afghanistan. Tale aumento nelle proporzioni della missione EUPOL è volto a migliorare la visibilità e l’efficacia della nostra azione nei settori chiave relativi alla riforma della polizia, nonostante i violenti eventi che si sono verificati negli ultimi giorni.</p>
    </intervention>
    <intervention id="2-064" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione. – Signor Presidente, signor Presidente in carica del Consiglio, onorevoli deputati di questo Parlamento, onorevole Brie, innanzi tutto desidero forse dire qualche parola in tedesco e ringraziarla per questa prelazione molto importante e di prim’ordine e per il modo eccellente in cui ha cooperato con la mia squadra a Kabul e a Bruxelles. Desidero altresì appoggiare le parole espresse sia da lei che dal Presidente in carica del Consiglio. E’ davvero drammatico che ieri siamo stati nuovamente testimoni di una tale catastrofe quale è questo attacco terroristico. Da un lato dobbiamo senza dubbio manifestare chiaramente la nostra condanna, ma dall’altro vi sono da considerare anche le vittime. Questo è precisamente lo scenario in cui purtroppo ha avuto luogo il presente dibattito.</p>
      <p sl="en">Desidero dire che penso che la presente relazione estremamente completa sia molto importante in questa situazione di sicurezza difficile e precaria e che non possiamo permettere, e non lo faremo, che abbiano la meglio coloro che desiderano far indietreggiare l’Afghanistan.</p>
      <p sl="en">Nel corso degli ultimi mesi, e in particolare nel corso della preparazione della presente relazione, abbiamo lavorato da vicino con il relatore. Desidero ringraziarvi per l’interesse testimoniato, innanzi tutto, dalle due visite nel paese del Parlamento europeo e, in secondo luogo, nel novembre 2007, quando avete ricevuto nuovamente a Bruxelles i parlamentari della Wolesi Jirga, che per loro ha costituito un segnale importante. Abbiamo lavorato con una delegazione dedicata per le relazioni con l’Afghanistan; state seguendo gli sviluppi sul posto molto da vicino e cerchiamo di contribuire dove possiamo.</p>
      <p sl="en">Infine, la vostra relazione si occupa della vera e propria questione centrale: come possiamo stabilizzare l’Afghanistan, quali sono le sfide che la comunità internazionale ha di fronte e come possiamo affrontarle? Nello stesso spirito, in occasione dell’importante conferenza di Parigi, abbiamo affermato chiaramente che desideriamo superare la minaccia del terrorismo; ma, al contempo, abbiamo dovunque un compito difficile con le nostre opinioni pubbliche, poiché esse non sempre apprezzano le sfide e non sempre accettano tutti gli sforzi necessari a combattere questa minaccia.</p>
      <p sl="en">Penso che la conferenza di Parigi abbia altresì costituito un’opportunità molto buona e importante per rivedere la nostra strategia, per metterla a fuoco ancor più chiaramente. La Commissione ha impegnato 1,2 miliardi di euro dal 2002 al 2007. Abbiamo lavorato in particolar modo sui seguenti punti: innanzi tutto, fornire una migliore sicurezza in Afghanistan finanziando i salari della polizia, collegando strettamente questo punto al sostegno della polizia afgana e alla sua riforma; in secondo luogo, fornire mezzi di sussistenza alternativi al papavero da oppio e di conseguenza contribuendo a eliminare le droghe; terzo, migliorare la vita del popolo afgano – a tal proposito ci siamo concentrati in modo particolare sull’assistenza sanitaria, in cui abbiamo già partecipato al successo innegabile degli ultimi anni e desidero altresì dire che abbiamo lavorato sulle infrastrutture e sull’integrazione regionale con i collegamenti di transito, quali l’importante strada tra Jalalabad a Kabul.</p>
      <p sl="en">La conferenza di Parigi ha altresì espresso un messaggio politico chiaro riguardo ai cambiamenti attesi da tempo. Tali cambiamenti sono indispensabili se vogliamo concretizzare obblighi reciproci nel quadro nell’accordo con l’Afghanistan e trasformare in successo gli sforzi internazionali – tutti i nostri sforzi – sul posto. Tutti noi sappiamo, pertanto, che è necessario un coordinamento maggiore e migliore tra tutti gli attori coinvolti. Desidero altresì elogiare Kai Eide, che conosco da molti anni ed è una persona eccellente. Svolgerà un ruolo centrale e posso assicurarvi che tutti noi lavoreremo con lui molto strettamente.</p>
      <p sl="en">Ma certamente osserviamo anche la necessità di un impegno autentico da parte dei nostri partner afgani. Essi devono davvero cercare di ottenere maggiore possesso del processo di costruzione dello Stato, e ciò accade, senza dubbio, con la sua stessa responsabilità e con una visione per il futuro di un paese stabile. Ci stiamo dirigendo verso le elezioni del 2009 e del 2010; senza dubbio per il governo sarà fondamentale riguadagnare legittimità, in particolare nelle province, e pertanto stiamo esaminando i modi per appoggiare al meglio il processo elettorale.</p>
      <p sl="en">L’Afghanistan si trova a un bivio. Molti dei risultati iniziali ottenuti nella costruzione di uno Stato democratico – in particolare i diritti umani, la libertà di espressione e dei mezzi di comunicazione – sono in qualche modo sotto pressione. In tali circostanze sarà difficile che la società civile emerga. In questo contesto, sono preziosi il vostro impegno qui in Parlamento – e ringrazio ancora una volta il relatore – e la vostra cooperazione con il parlamento afgano, la Wolesi Jirga. Penso che possiate contribuire alla promozione di questo processo democratico.</p>
      <p sl="en">In quanto UE – e con questo concludo – abbiamo la responsabilità di appoggiare l’Afghanistan nell’interesse non solo del popolo di questo paese e della stabilità dell’intera regione, ma anche dell’Europa. Questo è altresì ciò che dobbiamo dire chiaramente ai nostri contribuenti.</p>
    </intervention>
    <intervention id="2-066" speaker_id="4413" name="Carlo Fatuzzo" is_mep="True" mode="spoken">
      <p sl="it">a nome del gruppo PPE-DE . – Signor Presidente, onorevoli colleghi, sapevo di avere due minuti ma non mi dilungherò su questo. Voglio ringraziare l’onorevole Brie per l’impegno e l’entusiasmo posto in questa relazione, invitandolo a non ritirare il nome da questa relazione perché si è lavorato molto bene con lui e con gli altri shadow rapporteur . Per dire cosa? Per fare cosa in questo momento così importante per l’Afghanistan? Quello che è successo ieri dimostra che l’impegno, anche dell’Europa, in Afghanistan, è della massima importanza.</p>
      <p sl="it">Noi chiediamo in questa relazione, primo: che si sia un maggiore impegno dal punto di vista della presenza militare, perché senza di quella non si arriverà da nessuna parte; secondo: che si potenzi l’impegno per migliorare le strutture democratiche del nuovo Stato dell’Afghanistan, che da 30 e più anni è vittima di una situazione di illegalità completa e soprattutto è il cuore del terrorismo mondiale.</p>
      <p sl="it">Quando si è cominciato a volgere l’interesse su quello che è il terrorismo mondiale dopo l’11 settembre, si è andati in Afghanistan e dopo in Iraq e si è visto che si era messo il piede in un covo di vipere. L’ultimo fortino, oserei dire come Hitler nel bunker di Berlino, dei terroristi in questo momento nel mondo è l’Afghanistan. Stanno cercando di riorganizzarsi, prendendosi la rivincita in Afghanistan della sconfitta che hanno avuto e che stanno avendo in Iraq.</p>
      <p sl="it">Noi dal Parlamento europeo, approvando questa relazione i più numerosi possibile, daremo un segnale in questa direzione.</p>
    </intervention>
    <intervention id="2-067" speaker_id="28306" name="Ana Maria Gomes" is_mep="True" mode="spoken">
      <p sl="pt">a nome del gruppoPSE . – Mi congratulo con il relatore, l’onorevole André Brie, per la sua attenta analisi dei gravi problemi che affrontiamo in Afghanistan e, in particolare, per i suoi sforzi volti a trovare una formulazione che permetterebbe a tutti i gruppi politici di votare a favore degli emendamenti di compromesso.</p>
      <p sl="pt">Purtroppo, nel corso della votazione in commissione, due idee importanti contenute negli emendamenti di compromesso sono state vittime del pregiudizio politico di colleghi che preferiscono ignorare i problemi affrontati in Afghanistan dalla comunità internazionale, problemi orrendamente chiariti dall’attacco suicida di ieri all’ambasciata indiana di Kabul. E’ stato, di conseguenza, abbandonato il riferimento alla necessità che la comunità internazionale riconsideri la sua strategia civile e militare, così come il passaggio che sottolinea il crescente malcontento popolare nei confronti della corruzione che si diffonde nelle istituzioni del governo.</p>
      <p sl="pt">A tal proposito, esorto i miei onorevoli colleghi ad appoggiare gli emendamenti reintrodotti dal gruppo PSE al fine di riequilibrare la relazione. Come può una relazione sull’Afghanistan di quest’Assemblea astenersi dal menzionare il ruolo del Pakistan e del suo regime militare che per così tanti anni ha malgovernato quel paese? Come possiamo noi, in quanto membri del Parlamento europeo, ignorare le carceri segrete dei nostri alleati americani presenti a Kabul e non solo questo? Perché alcuni onorevoli colleghi respingono critiche legittime al sistema giudiziario afgano? La posizione del gruppo PSE è chiara: è possibile appoggiare l’accresciuta presenza delle truppe internazionali in Afghanistan e, al contempo, si difende la necessità di riconsiderare la strategia militare dell’ISAF (Forza internazionale di assistenza alla sicurezza). E’ possibile essere a favore di una stretta collaborazione tra l’Europa e gli Stati Uniti in Afghanistan, senza chiudere un occhio sui crimini commessi dall’amministrazione Bush nel nome della lotta contro il terrorismo.</p>
      <p sl="pt">E’ infine possibile appoggiare le istituzioni afgane e, al contempo, attirare l’attenzione sui loro gravi limiti. L’Europa sarà in grado di assumere un ruolo strategico in Afghanistan solo quando smetterà di avere timore di presentare la sua visione sul futuro del paese. Perché non iniziare qui e ora con la presente relazione?</p>
    </intervention>
    <intervention id="2-068" speaker_id="2340" name="Samuli Pohjamo" is_mep="True" mode="spoken">
      <p sl="fi">a nome del gruppo ALDE . – Signor Presidente, desidero congratularmi con l’onorevole Brie per la buona relazione prodotta. Ha trattato questo difficile tema in modo approfondito e da diversi punti di vista.</p>
      <p sl="fi">Le principali sfide per l’Afghanistan sono il ripristino della sicurezza e l’istituzione di uno Stato funzionante. E’ un compito difficile, dato la situazione di sicurezza in Afghanistan piuttosto che migliorare si è deteriorata. Migliorare la situazione di sicurezza costituisce un requisito essenziale per uno sviluppo completo, tuttavia una soluzione militare da sola non rimuoverà i complessi problemi del paese, come affermato dal relatore.</p>
      <p sl="fi">Ricostruire l’intera società, attuare lo Stato di diritto, migliorare la democrazia e i diritti umani, promuovere l’uguaglianza e costruire un governo, istituzioni educative e sanitarie funzionanti per l’intero paese costituiscono un compito immane. L’Afghanistan necessità altresì di un programma per il completo sviluppo delle zone rurali e per la creazione di alternative per gli agricoltori di oppio.</p>
      <p sl="fi">Tutto ciò richiede maggiori contributi da parte dell’Unione europea al fine di sostenere e ricostruire l’Afghanistan. L’UE deve altresì sforzarsi di rendere più efficaci, coordinandole, le attività della comunità internazionale.</p>
      <p sl="fi">Desidero sottolineare nuovamente l’importanza della società civile che si sta sviluppando in Afghanistan per il potenziamento dello Stato di diritto e della democrazia, nonché per annientare la cultura della violenza. In questo lavoro, è estremamente importante lo sviluppo e la libertà di agire di mezzi di comunicazione indipendenti e pluralistici. C’è ancora molto lavoro da fare in questo ambito in Afghanistan.</p>
    </intervention>
    <intervention id="2-069" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN . – Signor Presidente, gli ultimi 30 anni della storia dell’Afghanistan hanno visto l’occupazione sovietica, la guerra civile e successivamente la salita al potere dei Talebani. Per questa ragione, l’operazione Enduring Freedom , avviata da USA, Regno Unito, Polonia, Repubblica Ceca, Francia e Romania, unitamente all’attuale missione ISAF, che riunisce una coalizione militare di quasi tutti gli Stati membri dell’Unione europea, deve essere considerata un successo. Il sistema educativo funziona meglio, il sistema sanitario funziona meglio e il governo di Hamid Karzai controlla, in circostanze molto difficili, una significativa porzione del paese. Il ritorno del terrorismo nel 2007 per noi può significare solo una cosa: ciò di cui l’Afghanistan ha bisogno dall’Unione europea e dalla NATO è un maggior sostegno finanziario, politico e militare. Un approccio differente, che può essere visto negli emendamenti avanzati dalla sinistra, costituirebbe una dimostrazione di egoismo, ipocrisia e miopia.</p>
    </intervention>
    <intervention id="2-070" speaker_id="28234" name="Angelika Beer" is_mep="True" mode="spoken">
      <p sl="de">a nome del gruppo Verts/ALE . Signor Presidente, onorevoli colleghi, ci troviamo in una situazione paradossale. Il mio gruppo raccomanderà che ciascuno legga la relazione originale prodotta dall’onorevole Brie, così che possa comprendere la natura delle sfide che affrontiamo in Afghanistan. Ciò che è accaduto poi è stato che una maggioranza della commissione per gli affari esteri ha semplicemente modificato e cancellato le misure che erano così urgentemente necessarie. Possiamo semplicemente dire: più truppe, tutto continuerà come prima, tutto sta andando bene. Niente sta andando bene!! L’attacco di ieri lo ha dimostrato. Dobbiamo rivedere la strategia militare; dobbiamo riunire tutte le diverse iniziative. Questo è in effetti ciò che volevamo conseguire insieme.</p>
      <p sl="de">Il mio gruppo ha presentato gli emendamenti insieme al gruppo socialista, al fine di lottare ora per conseguire questo importante obiettivo, onorevole Brie. Dico ciò con tutto il rispetto che ho avuto per il lavoro che ha svolto negli ultimi anni: qui stiamo discutendo circa quale sia la giusta posizione da assumere ed è vile da parte sua – solo perché il suo gruppo l’ha pugnalata alle spalle, e in generale una sottile differenza di posizione secondo anche la quale necessitiamo di truppe, ma in misura adeguata – semplicemente chinare il capo e dire che ritira il suo nome. Questo non è di aiuto al popolo afgano, né è di aiuto a questo Parlamento nello sviluppare una strategia coerente per l’Afghanistan.</p>
      <p sl="de">Desidero esortare tutti a votare a favore degli emendamenti così poi adempiremo alle nostre responsabilità: le nostre responsabilità nei confronti di coloro che stiamo inviando laggiù, i poliziotti e i soldati, e di coloro che desideriamo aiutare, vale a dire il popolo dell’Afghanistan.</p>
    </intervention>
    <intervention id="2-071" speaker_id="28975" name="Vittorio Agnoletto" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, ringrazio moltissimo André Brie per il lavoro che ha svolto e condivido totalmente la sua scelta di ritirare la firma. La risoluzione è stata modificata e descrive un paese dove si parla di massiccia partecipazione alle elezioni e si dimentica che la popolazione ha votato sotto la minaccia continua dei gruppi armati.</p>
      <p sl="it">Si tace sulla presenza dei signori della guerra nel governo Karzai, non si condanna in modo deciso l’operazione Enduring freedom , che semina vittime civili in tutto il Paese. Si sostengono le azioni della Nato dimenticando che la sua presenza in Afghanistan è una delle cause principali per la situazione di assoluta insicurezza nella quale di trova attualmente il Paese. Inoltre, di fronte al continuo aumento della produzione di oppio, non si fa cenno alla possibilità di avviare progetti sperimentali di uso dell’oppio per produrre morfina, nonostante sia stata approvata al riguardo una specifica risoluzione al Parlamento europeo.</p>
      <p sl="it">Un aspetto positivo è certamente la preoccupazione per la sorte di Malalai Joya e di altri attivisti ma da solo non è sufficiente a evitare il voto contrario della nostra delegazione.</p>
    </intervention>
    <intervention id="2-072" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM. – I cittadini degli Stati membri dell’Unione europea e molto oltre i nostri confini stanno pagando con la vita la pacificazione e la ricostruzione dell’Afghanistan. Meritano tutti il massimo rispetto e il pieno appoggio del Parlamento e specialmente le nostre preghiere per la protezione divina, perché la loro missione continua a essere estremamente pericolosa. Il letale attacco di Kabul di ieri mattina ne costituisce una nuova prova.</p>
      <p sl="nl">Desidero chiedere al Consiglio e alla Commissione di affrontare due problemi specifici della complessa situazione dell’Afghanistan. Senza una strategia efficace contro la “talebanizzazione” del Pakistan settentrionale, la stabilizzazione dell’Afghanistan resta poco più di un desiderio occidentale. A causa di ciò, le forze della NATO operano in effetti con le mani legate.</p>
      <p sl="nl">Il secondo problema in Afghanistan è la necessità urgente di modernizzare l’agricoltura. Il suo maggior handicap è la persistente insicurezza di vaste parti del paese. Le statistiche ONU lo rendono palesemente chiaro: più la regione è insicura e più abbondante è la fioritura annuale dei campi di papaveri. Consiglio e Commissione, vi auguro tutta la saggezza e la perseveranza possibili nella stabilizzazione attiva dell’Afghanistan.</p>
    </intervention>
    <intervention id="2-073" speaker_id="24029" name="Koenraad Dillen" is_mep="True" mode="spoken">
      <p sl="nl">Siamo tutti concordi in merito al fatto che la situazione del quarto paese meno sviluppato al mondo continua a essere drammatica, nonostante diversi segnali incoraggianti dall’avvio della ricostruzione del paese. Certo, i problemi non sono solo militari e strategici, ma una vittoria completa sui talebani resta, senza dubbio, la conditio sine qua non per la costruzione di uno Stato realizzabile con una magistratura indipendente e mezzi di informazione critici. Per quanto concerne questo ultimo punto, plaudo il fatto che la presente relazione sottolinei che la costituzione afgana ancora non garantisca la libertà di religione, perché l’infedeltà all’Islam continua a essere un reato penale. Il regime appoggiato dall’Occidente deve pertanto compiere ulteriori sforzi.</p>
      <p sl="nl">Ciò che non vedo nella presente relazione è la dichiarazione che una vittoria sui talebani richiede una strategia rispetto al Pakistan, il cui territorio continua a essere un rifugio sicuro per i terroristi: tutti sanno che fornisce supporto logistico a quei terroristi, come si è palesato ancora ieri, nell’attacco all’ambasciata indiana di Kabul. Una politica per l’Afghanistan deve pertanto essere una politica integrata per l’intera regione; altrimenti, sarà destinata a fallire.</p>
    </intervention>
    <intervention id="2-074" speaker_id="38607" name="Nickolay Mladenov" is_mep="True" mode="spoken">
      <p sl="en">Signor Presidente, desidero iniziare aggiungendo la mia voce alla condanna dell’attacco all’ambasciata indiana e esprimere le nostre condoglianze, in particolare al Brigadier generale Mehta e al signor Rao dell’ambasciata indiana e alle loro famiglie. Mi auguro che questo attacco non scoraggi l’India, un importante alleato nella ricostruzione dell’Afghanistan, dal portare avanti la sua assistenza.</p>
      <p sl="en">In Afghanistan vi è una tragedia più grande della distruzione di edifici e si tratta della distruzione della vita umana e degli individui nel corso degli ultimi 35 anni. Sarà necessario uno sforzo maggiore di quello che possiamo immaginare e un periodo di tempo più lungo al fine di ricostruire e di aiutare a ricostruire quelle vite in un paese così stremato.</p>
      <p sl="en">Tuttavia, la prima cosa di cui l’Afghanistan ha bisogno è maggiore sicurezza, non minor sicurezza. Accolgo con favore il fatto che la relazione rifletta un consenso, che altresì esiste in loco in Afghanistan, secondo cui è possibile solo una soluzione politica, se manteniamo la pressione militare sui talebani e sull’insurrezione. Dobbiamo mantenere tale pressione, se desideriamo garantire una soluzione politica della situazione. Dobbiamo appoggiare la politica del governo afgano secondo cui sono possibili colloqui con elementi talebani solo con coloro che accettano la costituzione e depongono le armi. Essi possono ritornare al processo politico.</p>
      <p sl="en">Dobbiamo appoggiare Karzai e il governo afgano nel riprendere il controllo del loro paese e nel riprendere il controllo delle iniziative politiche nel loro stesso paese. Accolgo pertanto con grande favore quanto ha affermato il Commissario Ferrero-Waldner circa il concentrarsi sulle elezioni del prossimo anno. L’Afghanistan necessita di un governo forte, di un governo impegnato che guarda avanti e non indietro verso il passato.</p>
      <p sl="en">Infine, desidero dire nuovamente che credo che la Commissione stia compiendo uno sforzo eccellente nell’organizzare i nostri programmi di assistenza in Afghanistan. In particolare, rappresentando l’Unione europea, l’ambasciatore Kretschmer e senza dubbio il Rappresentante speciale Vendrell stanno svolgendo un lavoro eccellente. Oggi dobbiamo inviare un segnale di sostegno forte a chi dei nostri si trova in Afghanistan, ai nostri servizi e al Consiglio perché continuino il loro lavoro.</p>
    </intervention>
    <intervention id="2-075" speaker_id="23707" name="Libor Rouček" is_mep="True" mode="spoken">
      <p sl="cs">Onorevoli colleghi, al fine di superare con successo i problemi di sicurezza, politici, economici e sociali di cui risente l’Afghanistan, è necessaria più di una mera soluzione militare. La pressione militare sui ribelli deve essere abbinata a un intenso processo politico, nonché a un dialogo con tutti i segmenti della popolazione, che riconoscono la costituzione e sono intenzionati a deporre le armi. Sono dell’opinione che l’Unione europea debba svolgere un ruolo sempre maggiore nel sostenere l’Afghanistan a costruire il proprio Stato, dotato di istituzioni democratiche più forti, capaci di garantire l’integrità territoriale, l’unità della Stato e lo sviluppo economico e sociale. Attualmente è necessario sostegno urgente in particolare per il sud del paese. Il potenziamento delle istituzioni amministrative e la graduale assunzione delle responsabilità per la gestione del paese da parte delle autorità afgane deve tuttavia essere accompagnata da un’efficace protezione dei diritti umani per tutti, secondo lo Stato di diritto. Un successo permanente e sostenibile non può essere assicurato senza tale protezione.</p>
    </intervention>
    <intervention id="2-076" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, tutti noi ricordiamo perché l’Afghanistan è stato invaso in primo luogo: in seguito agli attacchi terroristici dell’11 settembre contro gli USA, orchestrati da Al-Qaeda dalle basi in Afghanistan sotto la protezione dei talebani. Gli USA, unitamente ai suoi alleati, in particolar modo al Regno Unito, hanno avviato un riuscito attacco volto a rimuovere Al-Qaeda dalla sua roccaforte. Le notevoli forze militari dell’Occidente hanno fatto quanto era necessario al fine di fronteggiare il terrorismo.</p>
      <p sl="en">Nella presente relazione si afferma che la presenza della NATO è fondamentale al fine di garantire il futuro del paese. E’ vero che solo la forza militare combinata del mondo libero e democratico unito nella NATO può difendere le nostre libertà democratiche dagli attacchi, ma sono molto in dubbio in merito alle possibilità di trapiantare la democrazia in un paese che non ha alcuna tradizione democratica, in particolare dove l’ideologia religiosa monopolista è antipatetica alla visione della democrazia liberale dell’Occidente.</p>
    </intervention>
    <intervention id="2-077" speaker_id="38610" name="Slavi Binev" is_mep="True" mode="spoken">
      <p sl="bg">Onorevoli colleghi, l’Afghanistan è diventato lo scenario di azioni militari ormai da quasi sette anni. Nel giugno 2008, l’Unione europea appoggerà un contingente militare di più di 23 000 uomini. La comunità internazionale fornisce all’Afghanistan considerevoli aiuti economici, vengono compiuti sforzi costanti volti a restaurare le infrastrutture in quel paese. Come risultato di tutti questi sforzi, il governo ha il controllo solo su un terzo del territorio dell’Afghanistan.</p>
      <p sl="bg">In considerazione di tali risultati, non riesco a comprendere il desiderio di aumentare l’assistenza finanziaria dell’Unione europea a favore dell’Afghanistan. Perché il denaro dei contribuenti europei deve essere speso per iniziative di provata scarsa efficacia? Vi è il desiderio di stabilire la supremazia del diritto e di migliorare il sistema giudiziario, ma il presente governo sarà in grado di difenderli, considerando che non può garantire nel paese la supremazia del suo stesso potere? Stiamo contribuendo a restaurare la forza di polizia dell’Afghanistan, ma perché il risultato sono funzionari che non rispettano i diritti umani e abusano della loro posizione ufficiale?</p>
      <p sl="bg">Ovviamente, se desideriamo che un giorno l’Afghanistan smetta di essere una fonte di tensioni e occupi una posizione di merito nella comunità internazionale, noi nelle istituzioni europee dobbiamo riconsiderare seriamente le nostre attuali politiche e le strategie che si stanno utilizzando.</p>
    </intervention>
    <intervention id="2-078" speaker_id="2099" name="Robert Evans" is_mep="True" mode="spoken">
      <p sl="en">Signor Presidente, faccio riferimento indietro al punto 16 della risoluzione in cui affermiamo che “problemi afghani in materia di sicurezza sono più complessi di quelli di una semplice guerra contro il terrorismo e necessitano, di conseguenza, di qualcosa di più di una soluzione militare”. Questo è l’osservazione che penso i miei onorevoli colleghi Rouček and Mr Pohjamo abbiano fatto in precedenza. Conosciamo molti esempi storici che dimostrano che il potere militare può in molte circostanze forzare la conclusione di un conflitto e creare una soluzione semipacifica, ma da queste lezioni di storia sappiamo anche che solo istituzioni democratiche, con l’appoggio del popolo di tali paesi, possono assicurare una soluzione duratura.</p>
      <p sl="en">In Afghanistan stavamo compiendo progressi in questo settore e il Commissario Ferrero-Waldner ha ragione quando afferma che il governo afgano deve ora mostrare chiaro rispetto per i diritti umani e la libertà di espressione, se ciò deve essere ristabilito. Nel corso delle ultime elezioni ho visto le donne votare in Afghanistan, il che costituisce un importante passo avanti. Si tratta del genere di cose che abbiamo sviluppato e dobbiamo lavorare con il Pakistan in modo tale da poter restaurare la pace in questa regione.</p>
    </intervention>
    <intervention id="2-079" speaker_id="4348" name="Emilio Menéndez del Valle" is_mep="True" mode="spoken">
      <p sl="es">Signor Presidente, in giugno hanno perso la vita più truppe internazionali in Afghanistan che in Iraq. Sempre in giugno, la visibilità e il potere dei talebani era sempre più ovvio a Peshawar, una città pakistana fondamentale nel conflitto.</p>
      <p sl="es">In Pakistan si sostiene che le forze armate abbiano predisposto accordi di pace segreti con la leadership talebana afgana e pakistana e che l’esercito pakistano sembrerebbe essere più preoccupato del confine indiano che non di quello afgano. Inoltre, come hanno accennato diversi oratori, ieri, ai cancelli dell’ambasciata indiana di Kabul, sono rimaste uccise 40 persone.</p>
      <p sl="es">La mia domanda è: non è giunto il momento di considerare una strategia di diverso genere?</p>
    </intervention>
    <intervention id="2-081" speaker_id="28230" name="Vural Öger" is_mep="True" mode="spoken">
      <p sl="de">Signora Presidente, per i soldati stranieri il mese di giugno è stato il più sanguinoso dalla fine del regime talebano nel 2001. Sono rimaste uccise più di 48 truppe di coalizione e tale numero supera quello di coloro che hanno perso la vita in Iraq nel corso dello stesso periodo. Dall’inizio dell’anno la violenza in Afghanistan è costata la vita a più di 2 200 persone. Quello che abbiamo in Afghanistan non è un conflitto isolato, bensì una guerra regionale che potrebbe svilupparsi ulteriormente. Al momento la situazione è peggiore di quanto non lo era nel 2001.</p>
      <p sl="de">In considerazione di questo allarmante stato di cose, l’Afghanistan deve continuare a essere una priorità assoluta per l’Europa. La presenza nel paese delle truppe europee e delle operazioni civili dell’UE svolge un ruolo fondamentale. Dopo lunghi negoziati in commissione, appoggio la versione definitiva della proposta di risoluzione, che contiene molti elementi chiave, tra cui la sistematica formazione delle forze di sicurezza afgane, maggiore attenzione sulla ricostruzione della società civile e un coordinamento migliorato tra gli organismi internazionali.</p>
    </intervention>
    <intervention id="2-082" speaker_id="28125" name="Anna Ibrisagic" is_mep="True" mode="spoken">
      <p sl="sv">Signora Presidente, avendo ascoltato la discussione di oggi e letto tutti gli emendamenti, ho la sensazione che talune persone ritengano che solo il dialogo sia positivo e utile, e che qualsiasi presenza militare sia negativa e controproducente. Non so quanti membri di questo Parlamento siano rifugiati di guerra, ma io lo sono. So che sono necessarie sia la cooperazione civile che la presenza militare. La mia esperienza della guerra è che coloro che sono maggiormente pronti al dialogo non hanno alcun potere e che gli uomini violenti, i trafficanti e i signori della guerra che detengono il potere di rado sono pronti a perseguire un qualsiasi dialogo. Ciò che serve pertanto è una combinazione di dispiegamenti militari e civili, se desideriamo seriamente interrompere il circolo vizioso di violenza e povertà in Afghanistan.</p>
    </intervention>
    <intervention id="2-083" speaker_id="28178" name="Miroslav Mikolášik" is_mep="True" mode="spoken">
      <p sl="sk">Siamo testimoni di un marcato aumento degli atti terroristici e della ribellione violenta in Afghanistan. La comunità internazionale non deve tollerare e arrendersi alle organizzazioni terroristiche finanziate attraverso il commercio di droga.</p>
      <p sl="sk">L’obiettivo principale di tali organizzazioni terroristiche è quello di seminare discordia tra gli alleati della NATO, creando in tal modo l’impressione che sia impossibile portare la pace in Afghanistan. Nel fare ciò, minacciano la sicurezza non solo della regione, ma del mondo intero. La politica di sicurezza dell’UE nei confronti dell’Afghanistan deve pertanto essere più dinamica e flessibile e comprendere misure concrete sul breve e sul lungo periodo volte a ristabilire la società, le istituzioni e lo Stato di diritto afghani e ad appoggiare il presidente Karzai. La Comunità europea deve continuare ad appoggiare le misure che hanno già contribuito al progresso del paese, in particolare quelle che aiutano a provvedere alle necessità di base della popolazione e a rendere disponibile l’assistenza sanitaria.</p>
    </intervention>
    <intervention id="2-084" speaker_id="39712" name="Dragoş Florin David" is_mep="True" mode="spoken">
      <p sl="ro">L’Afghanistan resta la più grande sfida della comunità internazionale a causa della sua attività terroristica, dell’aumento nella produzione di droga e al numero di atti violenti.</p>
      <p sl="ro">In tale contesto, chiedo alla Commissione e al Consiglio, così come alle organizzazioni internazionali, di tenere in considerazione come prioritarie per il piano d’azione a breve termine tre importanti azioni: identificare e isolare i canali di distribuzione della droga in Afghanistan, un maggiore coinvolgimento dei paesi nella regione nell’attuazione di strategie internazionali, tenendo in considerazione della vicinanza culturale e religiosa, un coinvolgimento e stanziamenti finanziari maggiori per la ricostruzione e l’assistenza amministrativa alimentare e umana.</p>
      <p sl="ro">Credo inoltre che l’intensificazione del dialogo politico, culturale e religioso con l’Afghanistan costituisca una via attuabile al fine di conseguire gli obiettivi di stabilità nel paese.</p>
      <p sl="ro">Mi congratulo con l’onorevole André Brie per la relazione redatta.</p>
    </intervention>
    <intervention id="2-085" speaker_id="4513" name="Geoffrey Van Orden" is_mep="True" mode="spoken">
      <p sl="en">Signor Presidente, sono appena tornato da Helmand e Kandahar. Sono d’accordo in merito al fatto che non vi sarà alcun progresso senza stabilità; stabilità significa buon governo, significa truppe e significa polizia.</p>
      <p sl="en">Penso che alcuni dei nostri alleati europei stiano facendo un mero riferimento a quanto essi stanno facendo in Afghanistan. Laggiù necessitiamo di maggiori forze di combattimento; necessitiamo di maggiore flessibilità; necessitiamo di un supporto maggiore per la missione ISAF in Afghanistan. Per quanto concerne la missione di polizia, l’UE sta facendo un buon lavoro nel paese, ma non sta facendo nulla in confronto alle proporzioni dello sforzo americano. Vi dovrebbe essere un adeguato coordinamento tra ciò che gli Europei e ciò che gli americani stanno facendo in termini di formazione della polizia.</p>
      <p sl="en">Desidero infine condannare le osservazioni fatte dall’onorevole Brie quando ha parlato al contempo dei talebani e degli americani: penso che sia stato vergognoso. I talebani stanno uccidendo il loro stesso popolo, gli alleati si trovano nel paese per sostenere la popolazione locale.</p>
    </intervention>
    <intervention id="2-086" speaker_id="23746" name="Vytautas Landsbergis" is_mep="True" mode="spoken">
      <p sl="en">Signor Presidente, nel paragrafo 11 della proposta di risoluzione si afferma che il Parlamento europeo “sostiene gli sforzi delle forze NATO per migliorare la sicurezza nel paese e affrontare il terrorismo locale e internazionale e ritiene che la presenza di queste forze sia essenziale per garantire il futuro del paese”.</p>
      <p sl="en">L’emendamento 9, presentato dal relatore, è contro questa posizione e suggerisce che il paragrafo sia cancellato. Sarebbe molto meglio se il relatore affermasse invece chiaramente che il Parlamento appoggia il terrorismo locale e internazionale e ritiene che la presenza delle forze NATO costituiscano un ostacolo per garantire il futuro talebano del paese. Un tale emendamento 9 costituirebbe una facile mossa antiafghana e anti-NATO.</p>
    </intervention>
    <intervention id="2-087" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, oggi una delle sfide più importanti affrontate dall’Unione è la creazione di un meccanismo efficace per il coordinamento di progetti e lo scambio di informazioni tra i partecipanti in Afghanistan. Un tale meccanismo è vitale affinché i progetti intrapresi da entità che operano in Afghanistan siano reciprocamente complementari. Si deve contrastare il terrorismo locale e internazionale al fine di migliorare la sicurezza nel paese e, nel farlo, promuovere il suo sviluppo. Per tale ragione dobbiamo agire insieme per sostenere la società afgana e i progetti di riconciliazione. Dobbiamo inoltre lavorare verso la stabilizzazione della situazione in Afghanistan mediante il potenziamento delle istituzioni locali e soddisfacendo le fondamentali esigenze vitali della popolazione. Un passo importante sulla strada verso la ricostruzione democratica del paese è raggiungere l’indipendenza e la libertà dei mezzi di informazione. Ciò deve essere appoggiato.</p>
    </intervention>
    <intervention id="2-088" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signora Presidente, onorevole Brie, signor Commissario e mia amica Benita, onorevoli deputati, desidero esprimere ancora una volta il mio appoggio per la relazione dell’onorevole Brie e la mia soddisfazione per il fatto che vi sia un così ampio consenso circa la necessità dell’Afghanistan di maggior sicurezza nel senso più ampio del termine e di maggior governance in un momento che è particolarmente difficile, come tutti voi avete sottolineato.</p>
      <p sl="fr">La nostra discussione ha evidenziato il fatto che stiamo trattando una situazione molto complessa, che necessita più di una semplice soluzione militare; che stiamo affrontando una situazione estremamente difficile; la comunità internazionale deve impegnarsi sul lungo periodo, il che è necessario e un elemento critico per l’Unione europea, come avete affermato; che sarà necessario molto tempo per accrescere le speranze della popolazione; e che quando si tratta in particolare di governance , come ha sottolineato la Commissione, dobbiamo concentrarci sui preparativi delle prossime elezioni. Da parte sua, il Consiglio continuerà senza dubbio a monitorare con grande attenzione i preparativi per le elezioni.</p>
      <p sl="fr">In merito agli aspetti legati alla governance , il rispetto per lo Stato di diritto e per tutto ciò che è legato alle nostre tradizioni non costituisce un elemento di divisione; questo va detto anche alle autorità afgane.</p>
      <p sl="fr">Riguardo alle norme di sicurezza e alla presenza in loco, desidero evidenziare che il personale UE ammonta a più del 50 per cento dell’IFAS e che nel corso dei prossimi mesi il Consiglio si concentrerà su quattro aree prioritarie. La prima priorità sarà costituita dall’attuazione di un aumento sostanziale del personale EUPOL su cui si è deciso in occasione del Consiglio del 26 maggio. Chiaramente, tutti gli aspetti relativi all’efficacia della polizia sono importanti e il Parlamento ha ragione a essere preoccupato in proposito.</p>
      <p sl="fr">In secondo luogo, il Consiglio si adopererà per monitorare l’attuazione delle conclusioni della conferenza internazionale a sostegno dell’Afghanistan: a tal riguardo, dato il suo contributo finanziario, l’Unione europea deve svolgere un ruolo fondamentale.</p>
      <p sl="fr">In terzo luogo, l’Unione europea deve mettere in evidenza la necessità di migliorare le relazioni tra Afghanistan e Pakistan – come molti di voi hanno accennato – e di incoraggiare entrambi i paesi a continuare a lavorare attivamente al fine di potenziare la loro cooperazione, in particolare nella lotta contro la sfida comune posta dal terrorismo e in tutte le questioni relative al traffico di droga.</p>
      <p sl="fr">In conclusione, per il Consiglio e la Commissione è importante avere il pieno appoggio del Parlamento in merito a tale questione, che è critica per la comunità internazionale e – come diversi deputati tra voi hanno altresì sottolineato – per il futuro dell’Europa.</p>
    </intervention>
    <intervention id="2-089" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signora Presidente, cercherò di essere breve. Farò solo tre osservazioni. La prima sul Pakistan. E’ assolutamente chiaro che è molto importante lavorare anche sulla zona di confine e penso anche di sfruttare questa finestra di opportunità che si è aperta in seguito alla nuova formazione del governo in Pakistan.</p>
      <p sl="en">Ma al contempo laggiù osserviamo già un aumento delle tensioni e si spera senza dubbio che esse non mettano a rischio gli scambi bilaterali in qualche modo migliorati al livello della gente comune.</p>
      <p sl="en">Pertanto, stiamo altresì lavorando nelle zone di confine e notiamo l’importanza della cooperazione regionale, ivi compresa la gestione dei confini e gli strumenti di commercio regionale, e inoltre appoggiamo l’iniziativa di dialogo del G8, avviata con la Germania in merito ad Afghanistan e Pakistan. Questa è la mia prima osservazione.</p>
      <p sl="en">La mia seconda osservazione riguarda la giustizia. Senza dubbio, pensiamo che il buon governo sia certamente importante, il che va di pari passo con la polizia e la giustizia. Se c’è impunità, la polizia può fare ciò che vuole. Vi deve essere un buon sistema della giustizia. Pertanto, unitamente al Consiglio, che ha lavorato sulla polizia, noi, la Commissione, abbiamo lavorato tenacemente sulla giustizia e abbiamo di conseguenza contribuito in modo sostanziale a dar forma alla strategia e al programma relativo alla giustizia nazionale in Afghanistan e anche questo deve essere un programma sostenibile, il che significa sul lungo periodo.</p>
      <p sl="en">Esiste una finestra dedicata, si tratta del Fondo fiduciario per la ricostruzione dell’Afghanistan (ARTD) per il settore della giustizia al quale abbiamo in programma di contribuire anche mediante il programma bilaterale con l’Afghanistan e abbiamo già tenuto fede al processo e alla promessa già in occasione della conferenza di Roma, ma sono senza dubbio necessarie molte riforme.</p>
      <p sl="en">La mia terza e ultima osservazione riguarda lo sviluppo rurale. La conferenza di Parigi ha dimostrato chiaramente che il nostro interesse per lo sviluppo rurale deve essere molto forte. Devo dire che sin dall’inizio lo abbiamo altresì considerato come uno dei settori importanti e vi abbiamo lavorato sopra. Siamo fortemente impegnati a continuare e a fornire alternative economiche alla produzione di papaveri da oppio.</p>
      <p sl="en">Inoltre – e questo è così per dire, il giro di notizie – miglioriamo le infrastrutture rurali attraverso la gestione di bacini fluviali e l’irrigazione e miglioriamo le sementi e l’allevamento di animali locali., io personalmente penso che sia estremamente interessante esaminare un approccio regionale, ad esempio nel nord, con la cooperazione del Tagikistan, sull’energia idroelettrica per ottenere energia elettrica e acqua per l’irrigazione dei campi, di conseguenza offrendo alla popolazione afgana una produzione alimentare senza dubbio molto migliore, che potrebbe allontanarla dalle droghe.</p>
      <p sl="en">Attendiamo pertanto senza dubbio con ansia una stretta cooperazione congiunta continuata e fruttuosa con il Parlamento, perché siamo laggiù per un lungo cammino, e mi auguro che otterremo il vostro appoggio per la politica di per sé – per la strategia, ma anche per l’attuazione. Sappiamo che si tratta del denaro dei contribuenti, ma penso che dobbiamo essere nel paese e lavorare insieme a voi per la stabilità dell’Afghanistan.</p>
    </intervention>
    <intervention id="2-090" speaker_id="4298" name="André Brie" is_mep="True" mode="spoken" role="relatore">
      <p sl="de">Signora Presidente, desidero formulare altri tre commenti. Innanzi tutto, desidero dire all’onorevole Beer che non ho paura del mio stesso gruppo e che sarei stato pienamente all’altezza della presente discussione. Uno dei più terribili emendamenti alla mia relazione presentato in commissione proveniva dal mio gruppo: in esso si diceva che non vi sono stati cambiamenti positivi in Afghanistan. L’arroganza di questa affermazione mi fa davvero infuriare. Credo che tutti noi dobbiamo assumere un atteggiamento molto realistico e accorto nei confronti dell’Afghanistan. Tale paese ha una società che è non solo ricca ma anche contraddittoria e sfaccettata e i problemi che abbiamo di fronte lo sono ancora di più.</p>
      <p sl="de">In secondo luogo, molti onorevoli colleghi e amici mi hanno detto che dobbiamo assumerci le nostre responsabilità nei confronti dell’Afghanistan quando si tratta di affrontare il terrorismo, la coltivazione di oppio, la corruzione e così via. Molti dei miei onorevoli colleghi di sinistra forse direbbero che questo vale anche per l’occupazione. Il mio personale punto di vista, che ho cercato di chiarire, riguarda gli interessi delle persone che hanno vissuto durante 30 anni di guerra. Penso che molto di questo sia presente nella relazione e per questo desidero ringraziare nuovamente tutte le persone e i quei gruppi coinvolti.</p>
      <p sl="de">Terzo, se da un lato non mi trovo concorde con parti importanti del testo, dall’altro sono lieto di continuare a lavorare sulla relazione come parte del mio impegno in corso nei confronti dell’Afghanistan. Non ci sono dubbi in proposito.</p>
    </intervention>
    <intervention id="2-091" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-092" speaker_id="28343" name="Bogusław Rogalski" is_mep="True" mode="written">
      <p sl="pl">L’Afghanistan è un paese che deve far fronte a molti problemi. E’ un paese che subisce molti attacchi terroristici, in cui la sicurezza interna peggiora e i diritti umani non sono rispettati.</p>
      <p sl="pl">Il paese è un produttore di enormi quantità di oppio, che ha altresì un impatto negativo sulla sicurezza e la politica, dato che un’economia fondata sulla produzione di oppio è causa di corruzione e indebolimento delle istituzioni pubbliche, in particolare del sistema giuridico.</p>
      <p sl="pl">Più della metà della popolazione afgana vive al di sotto della soglia di povertà, con una disoccupazione che raggiunge il 40 per cento e l’abbandono dell’Islam costituisce ancora un reato punibile. Nonostante il fatto che questo paese abbia intrapreso un processo complicato e meticoloso di ricostruzione, deve soddisfare molto meglio i bisogni dei suoi abitanti in settori quali istruzione, sanità, alloggio, alimentazione e sicurezza pubblica.</p>
      <p sl="pl">L’aiuto offerto all’Afghanistan deve comprendere misure a breve e a lungo termine, rese possibili da miglioramenti di vasta portata al sistema di governo. L’appoggio dell’Unione europea deve basarsi sull’esperienza e la conoscenza delle missioni degli Stati membri presenti sul territorio afgano, utilizzando forze militari e civili come intermediari. La presenza delle forze NATO è altresì vitale al fine di combattere il terrorismo. La partecipazione su vasta scala della popolazione alle elezioni deve avere un effetto positivo sul futuro del paese, dato che ciò dimostra il desiderio di creare uno Stato democratico. E’ altresì estremamente importante continuare la lotta alla corruzione e incoraggiare la creazione di nuove strutture nelle istituzioni afgane. La ristrutturazione e lo sforzo internazionale congiunto possono avere un impatto enorme nel far uscire l’Afghanistan dalla difficile situazione in cui si trova, causata da un conflitto interno perdurante da lungo tempo.</p>
    </intervention>
  </section>
  <section id="creitem6" title="6. Modifica della direttiva 2003/87/CE al fine di integrare le attività aeree nel sistema comunitario di scambio di quote di emissioni di gas a effetto serra (discussione)">
    <intervention id="2-094" speaker_id="4453" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione per la seconda lettura della commissione per l’ambiente, la sanità pubblica e la sicurezza alimentare, sulla modifica della direttiva 2003/87/CE al fine di integrare le attività aeree nel sistema comunitario di scambio di quote di emissioni di gas a effetto serra (05058/3/2008 – C6-0177/2008 – 2006/0304) (Peter Liese) (A6-0220/2008).</p>
    </intervention>
    <intervention id="2-095" speaker_id="photo_generic" name="Nathalie Kosciusko-Morizet" is_mep="True" mode="spoken">
      <p sl="fr">Presidente in carica del Consiglio . − Signora Presidente, desidero innanzi tutto esprimere la mia gratitudine alla Presidenza slovena, al relatore del Parlamento e alla Commissione, che hanno combinato i loro sforzi al fine di giungere a un accordo sull’integrazione del trasporto aereo nel sistema europeo di scambio di quote di emissioni e so che è stato difficile.</p>
      <p sl="fr">Questo accordo costituisce un segnale politico molto importante, nonché uno strumento volto a conseguire gli ambiziosi obiettivi che abbiamo fissato al fine di combattere il cambiamento climatico. Si tratta inoltre di un’impresa ambiziosa che fa parte di un contesto politico più ampio, vale a dire gli attuali negoziati in Europa sul pacchetto energia-clima e gli attuali negoziati sulla lotta al cambiamento climatico che si svolgono in tutto il mondo.</p>
      <p sl="fr">Il contesto politico ed economico internazionale è difficile e ha reso i negoziati di questo testo particolarmente complessi. Si devono tenere in considerazione diversi fattori: innanzi tutto, l’aumento del prezzo del petrolio, così come la necessità di difendere la concorrenza a livello globale degli operatori aerei europei, il desiderio e l’impegno dell’Unione volto a combattere il cambiamento climatico e la conclusione di un accordo internazionale a Copenhagen nel 2009. E’ stato fondamentale tener conto degli interessi di ciascuna parte, ivi compresi gli interessi delle regioni che, a causa della loro posizione geografica, sono estremamente dipendenti dal trasporto aereo per il loro sviluppo e per i collegamenti con i territori della terraferma.</p>
      <p sl="fr">Abbiamo altresì preso in considerazione gli operatori aerei dei nuovi Stati membri, in cui il tasso di mobilità al momento è basso, ma sta crescendo rapidamente. Infine, è stata altresì tenuta in considerazione la particolare situazione delle piccole e medie imprese, con il risultato che il compromesso che avete dinanzi oggi è un pacchetto di misure equilibrato eppure ambizioso. Tale compromesso riconosce che l’industria del trasporto aereo dovrà contribuire agli sforzi volti a ridurre le emissioni di CO2 , mettendo al contempo in condizione tale settore, che è ovviamente molto importante, di prepararsi e adattarsi ai nuovi requisiti ambientali.</p>
      <p sl="fr">La percentuale di quote che può essere messa all’asta è moderata, molto moderata, e il limite utilizzato per calcolare le quote assegnate ai vari operatori è realistico. Tale accordo è di portata globale: riguarda le imprese europee ma anche quelle di paesi terzi. Da un lato, dovrà tener conto delle misure equivalenti che tali paesi terzi potrebbero attuare e, dall’altro, dovrà soprattutto essere visto come il precursore di un accordo globale futuro sulla partecipazione delle attività aeree internazionali al mercato del carbonio. Questa è la nostra ambizione.</p>
      <p sl="fr">Gli Stati membri e la Commissione desiderano pertanto continuare le discussioni in seno ai diversi organi internazionali al fine di istituire le condizioni per un tale accordo globale, o per accordi bilaterali, con l’intenzione di costituire in futuro legami tra il sistema europeo e gli altri sistemi nazionali o regionali.</p>
      <p sl="fr">Infine, abbiamo provveduto a inviare un messaggio specifico ai paesi in via di sviluppo, molti operatori aerei dei quali potrebbero essere esonerati dal sistema grazie alla clausola de minimis inserita nel testo dell’accordo.</p>
      <p sl="fr">Per concludere, nello stesso spirito, il testo indica che i proventi delle aste devono essere utilizzati al fine di affrontare gli effetti del cambiamento climatico dentro e fuori l’Europa attraverso un’intera serie di misure definite nel testo. Particolare enfasi è stata posta sulle misure volte a facilitare l’adattamento al cambiamento climatico nei paesi in via di sviluppo, la ricerca aeronautica e le forme di trasporto a basse emissioni.</p>
    </intervention>
    <intervention id="2-096" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. – Signora Presidente, innanzi tutto desidero ringraziare e congratularmi con il relatore, l’onorevole Liese, per il suo lavoro eccellente sulla proposta di integrare il trasporto aereo nel sistema di scambio di quote di emissioni dell’UE, così come il Parlamento europeo per il suo contributo positivo e costruttivo.</p>
      <p sl="el">Sono soddisfatto che sia stato possibile giungere a un accordo in seconda lettura. I membri del Parlamento europeo hanno svolto un ruolo decisivo nel salvaguardare l’integrità della proposta della Commissione e nel fissare obiettivi più elevati per l’ambiente in merito a taluni punti importanti.</p>
      <p sl="el">Giungendo a un accordo sulla direttiva, le istituzioni comunitarie hanno dimostrato che l’Unione europea è in grado di adottare misure specifiche volte a realizzare i suoi obiettivi ambiziosi in merito al cambiamento climatico.</p>
      <p sl="el">Tale direttiva è la prima di una serie di misure che mirano a raggiungere l’obiettivo dell’UE sui gas a effetto serra entro il 2020. La sua adozione invia un messaggio positivo per i negoziati imminenti sul pacchetto di misure sul clima e l’energia.</p>
      <p sl="el">Tutti i settori dell’economia hanno il dovere di contribuire al raggiungimento degli obiettivi dell’UE sul cambiamento climatico. L’inserimento del settore dei trasporti aerei nel sistema di scambio di quote di emissioni costituisce un elemento indispensabile dell’approccio generale dell’Unione europea nel trattare l’impatto del trasporto aereo sul cambiamento climatico.</p>
      <p sl="el">Le emissioni del trasporto aereo stanno aumentando rapidamente; dal 1990 sono quasi raddoppiate e ci si aspetta che raddoppino nuovamente entro il 2020. E’ pertanto necessaria intraprendere un’azione decisiva, che è fattibile solo a livello di Unione europea e non a quello degli Stati membri.</p>
      <p sl="el">Il raggiungimento di un accordo in seconda lettura conferma altresì il potere del sistema di scambio di quote di emissione dell’UE, che è il più grande al mondo. Attraverso i negoziati internazionali volti a istituire un accordo internazionale sul clima dopo il 2012, il sistema di scambio di quote di emissioni può costituire le fondamenta su cui verrà costruito il mercato globale del biossido di carbonio.</p>
      <p sl="el">La partecipazione al sistema di scambio di quote di emissione permetterà agli operatori aerei di acquisire l’esperienza necessaria per le future limitazioni alle emissioni di biossido a livello globale.</p>
      <p sl="el">Oltre all’adozione e all’attuazione della direttiva, la Commissione continuerà i suoi sforzi, nel quadro della Convenzione quadro delle Nazioni Unite sui cambiamenti climatici e con l’Organizzazione internazionale dell’aviazione civile, volti a giungere a un effettivo accordo globale progettato per far fronte alle emissioni del trasporto aereo.</p>
      <p sl="el">Continueremo a esercitare pressione per l’inserimento del trasporto aereo nel regime internazionale di controllo del cambiamento climatico dopo il 2012, quando scadranno gli obiettivi di Kyoto.</p>
      <p sl="el">Tuttavia, non può essere raggiunto alcun accordo globale, se nessuno è intenzionato a condurre questo sforzo a livello mondiale. Con l’inserimento del trasporto aereo nel sistema di scambio di quote di emissione dell’UE, ci stiamo assumendo questo ruolo di guida, ma stiamo al contempo sottolineando la nostra apertura a discutere con i nostri partner , il che ci auguriamo porterà a un sistema mondiale.</p>
      <p sl="el">Il Parlamento europeo ha riportato dei successi nei suoi negoziati in merito a taluni punti cruciali e pertanto l’atto legislativo finale va oltre la proposta iniziale della Commissione, in particolar modo in merito al limite massimo e alla proporzione delle quote messe all’asta.</p>
      <p sl="el">Sono particolarmente lieto del fatto che il Parlamento europeo abbia insistito, nel corso del processo negoziale, sulla necessità di garantire una direttiva ambiziosa, al fine di trattare l’impatto del trasporto aereo sul cambiamento climatico. L’accordo su tale direttiva costituisce un importante passo avanti nella lotta al cambiamento climatico. La Commissione europea può pertanto accettare il pacchetto di compromesso affinché sia raggiunto un accordo in seconda lettura.</p>
    </intervention>
    <intervention id="2-097" speaker_id="1927" name="Peter Liese" is_mep="True" mode="spoken" role="relatore">
      <p sl="de">Signora Presidente, signor Commissario, signora Presidente in carica del Consiglio, onorevoli colleghi, le emissioni di gas a effetto serra prodotte dal trasporto aereo sono in effetti raddoppiate dal 1990 e forse anche più che raddoppiate, dato che i dati più recenti non sono ancora disponibili. Ciò non si inserisce affatto nell’obiettivo dell’Unione europea di ridurre del 20 per cento i gas a effetto serra entro il 2020, percentuale che in effetti deve essere portata al 30 per cento se altri aderiscono. La decisione di inserire il trasporto aereo nello scambio di quote di emissione era pertanto atteso da tempo ed è positivo vedere che ora abbiamo raggiunto un compromesso in seconda lettura.</p>
      <p sl="de">Questo accordo costituisce un segnale importante per il pacchetto generale sul clima e l’energia e ci auguriamo ancora di concluderlo quest’anno, se possibile. Desidero ringraziare tutti coloro che hanno contribuito a questo risultato di successo, in particolare i relatori ombra, i rappresentanti di altre commissioni, quale l’onorevole Jarzembowski della commissione per i trasporti e il turismo, i diversi membri della squadra, i rappresentanti della Commissione e del Consiglio e in particolare la Presidenza slovena, che a mio avviso ha eseguito un colpo da maestro in considerazione delle difficili discussioni che si sono tenute a livello di Consiglio.</p>
      <p sl="de">Abbiamo dovuto discutere e lottare per molte questioni importanti, ma alla fine ne siamo usciti con un compromesso attuabile contenente molti elementi che in generale possono essere considerati positivi. Lo scambio di quote di emissione per il settore del trasporto aereo sarà ora in grado di funzionare regolarmente fin da subito, mentre non è stato così per l’industria di generazione dell’energia e ad alta intensità energetica. Non vi sarà alcun piano di assegnazione nazionale e di conseguenza nessun problema correlato quali assegnazione eccessiva, distorsione della concorrenza e simili. Potremo mettere in atto un sistema di distribuzione europeo standardizzato basato su aste e parametri, il che significa che le imprese che hanno già investito in tecnologie pulite saranno ricompensate e in alcuni casi non penalizzate, come in passato.</p>
      <p sl="de">E’ importante che persuadiamo il Consiglio dei ministri a concordare una formulazione che implichi lo stanziamento dei proventi, il che supera qualsiasi cosa che il Consiglio sia già stato preparato ad accettare altrove. Tutto ciò riguarda la protezione del clima: qui non vogliamo introdurre nessuna nuova imposta, ma piuttosto garantire che i proventi siano stanziati. Io personalmente apprezzo il fatto di dover concentrare il sostegno su coloro che utilizzano mezzi di trasporto ecologici, come il treno e l’autobus, perché anch’essi subiscono i prezzi elevati del petrolio e, rispetto agli operatori aerei, a volte devono fronteggiare tutti i diversi tipi di imposte, il che nel mio paese significa anche pagare un’ecotassa. Dobbiamo davvero pensare di apportare qualche cambiamento in proposito e ora disponiamo di un’occasione per farlo.</p>
      <p sl="de">L’aspetto rivoluzionario è che sono inseriti i voli e gli operatori aerei di paesi terzi. Ciò è necessario per ragioni ambientali, poiché due terzi delle emissioni coperte dal nostro sistema non vengono prodotti dagli spostamenti aerei interni all’Unione, bensì dai voli intercontinentali. Desideriamo altresì inserire i paesi terzi per ragioni legate alla concorrenza. Siamo convinti che le nostre normative siano compatibili con il diritto internazionale, ad esempio la convenzione di Chicago, ed esistono molti pareri giuridici che lo confermano.</p>
      <p sl="de">Dovremo convivere con il fatto che l’attuale amministrazione degli Stati Uniti la vede in modo diverso. Non sono uno di coloro che critica il presidente Bush in tutto ciò che fa – tendo a essere più accorto – ma in questo caso trovo davvero intollerabile che il governo degli Stati Uniti dica che dobbiamo negoziare ancora a livello internazionale, il che significa a livello di ICAO. L’ICAO è stata responsabile per la riduzione delle emissioni del trasporto aereo dal 1997, in altre parole da Kyoto, e a oggi non ha ottenuto nulla, assolutamente nulla, e una delle principali ragioni di ciò è la resistenza che è stata opposta dall’attuale amministrazione americana.</p>
      <p sl="de">Per questa ragione, desidero ancora una volta dire molto chiaramente una cosa: vogliamo vedere un accordo internazionale, ma realisticamente va detto che lo otterremo solo quando entrerà nella Casa Bianca qualcuno, che sia John McCain o Barack Obama, che prenda davvero sul serio la protezione del clima. Allora potremo compiere qualche progresso anche in questo ambito. Tutto considerato, penso che ciascuno debba fare delle concessioni, ma questo è un buon compromesso e sarei lieto qualora questo Parlamento potesse ora votare a favore con una vasta maggioranza.</p>
    </intervention>
    <intervention id="2-098" speaker_id="1" name="Georg Jarzembowski" is_mep="True" mode="spoken">
      <p sl="de">a nome del gruppo PPE-DE. – Signora Presidente, signora Presidente in carica del Consiglio, signor Presidente, a nome del gruppo PPE-DE, desidero ringraziare molto sentitamente il relatore, l’onorevole Liese, per quanto è stato conseguito. A tal riguardo vi sono due aspetti: innanzi tutto vi è il risultato riuscito e ben equilibrato dei negoziati tra il Parlamento e il Consiglio, ma in secondo luogo abbiamo altresì un risultato equilibrato per quanto concerne il gruppo di pressione ambientale e gli interessi dell’industria dei trasporti e del settore commerciale, ed è possibile osservare che si tratta di una serie di questioni complesse.</p>
      <p sl="de">Sono particolarmente lieto del fatto che abbiamo concordato il 2012 come data per l’introduzione del sistema. Ciò ci offre un’opportunità per compiere progressi nei nostri negoziati con paesi terzi. A questo punto desidero fare un appello a lei, signor Commissario: non possiamo semplicemente assumere la posizione secondo la quale noi abbiamo ragione e tutti gli altri debbano seguirci, perché allora vi saranno altri paesi che adotteranno misure di ritorsione contro i nostri operatori aerei. Ciò non sta accadendo. Non dobbiamo sacrificare i nostri operatori aerei, nonché gli aeroporti europei, a causa dell’effetto di trasferimento, a una politica ambientale unilaterale.</p>
      <p sl="de">Desidero altresì esortarla a prendere seriamente il compito definito dal Consiglio e dal Parlamento e di agire celermente nei negoziati nel corso dei prossimi anni. Ammetto che con l’America le cose siano lasciate così fino al 2010, ma con altri paesi – quali la Russia e la Cina – dobbiamo discutere le cose a fondo così che la nostra soluzione non integrata non metta a repentaglio i nostri operatori aerei e i nostri aeroporti con le loro molte migliaia e milioni di dipendenti.</p>
      <p sl="de">Sono altresì compiaciuto del fatto che le cose siano state mantenute in equilibrio, poiché stiamo in effetti tornando agli anni tra il 2004 e il 2006 come data di riferimento per la concessione dei certificati, ma siamo stati molto ragionevoli nello stabilire il limite massimo al 97 e al 95 per cento e concedendo all’inizio gratuitamente l’85 per cento dei certificati, con solo il 15 per cento da mettere all’asta. Ci auguriamo in tal modo di ottenere l’effetto desiderato di ridurre l’onere ambientale imposto dall’industria del trasporto aereo. Al contempo saremo in grado di mantenere entro limiti ragionevoli i costi degli operatori aerei e le tariffe dei passeggeri.</p>
      <p sl="de">Dato il drammatico aumento del prezzo del carboturbo, dobbiamo garantire di equilibrare gli interessi dei nostri cittadini tra l’ambiente, da un lato, e i loro bisogni di trasporto e mobilità, dall’altro. Per tale ragione, desidero ancora una volta congratularmi con il relatore per il risultato ottenuto.</p>
    </intervention>
    <intervention id="2-099" speaker_id="34728" name="Matthias Groote" is_mep="True" mode="spoken">
      <p sl="de">a nome del gruppo PSE. – Signora Presidente, signora Presidente in carica del Consiglio, signor Commissario, onorevoli colleghi, desidero innanzi tutto ringraziare l’onorevole Liese, il relatore, per la sua collaborazione utile e sollecita. Ciò mi dà grandi speranze circa l’imminente pacchetto energia che produrremo qui in quest’Aula e poi in collaborazione con il Consiglio, il tutto da farsi entro questo mandato legislativo.</p>
      <p sl="de">Il presente compromesso dimostra che ora l’Europa sta prendendo seriamente il cambiamento climatico. Tale compromesso, che trascende i confini nazionali, costituisce altresì un’indicazione del fatto che stiamo compiendo progressi a livello internazionale quando si tratta non solo della protezione del clima, ma anche dell’efficienza energetica. Sono particolarmente lieto che tutti gli aeromobili che superano le 5,7 tonnellate siano inseriti nelle misure e che taluni aeromobili, quali i jet privati, non siano esclusi. Il grande pubblico non avrebbe compreso se avessimo concesso esenzioni a gruppi privilegiati.</p>
      <p sl="de">Negli ultimi mesi e settimane in quest’Aula abbiamo tenuto molte audizioni sul tema del cambiamento climatico. Ogni singolo esperto ha affermato che dobbiamo arrestare la tendenza dei livelli di emissione e che dobbiamo farlo nel corso del prossimo decennio. Con il presente compromesso siamo riusciti ad arrestare la tendenza nel settore del trasporto aereo. Nel 2012 introdurremo un limite superiore al 97 per cento nella concessione dei certificati, che verrà ridotto al 95 per cento a partire dal 2013. Ciò arresterà la tendenza in questo settore specifico, in cui i livelli di emissione sono aumentati rapidamente, crescendo del 73 per cento tra il 1990 e il 2003. Potremo allora iniziare a ottenere un’inversione di tendenza.</p>
      <p sl="de">Alcuni dei miei onorevoli colleghi vi hanno già accennato: l’85 per cento dei certificati verrà concesso gratuitamente, mentre il 15 per cento verrà messo all’asta. Qui avrei preferito un approccio più ambizioso. Si tratta tuttavia di un compromesso con cui tutti possono convivere e un compromesso è meglio che non andare in terza lettura.</p>
      <p sl="de">I proventi devono essere utilizzati al fine di combattere il cambiamento climatico e di finanziare misure di adattamento. Ciò viene dichiarato esplicitamente nella direttiva. Desidero esortare ancora una volta gli Stati membri a impiegare effettivamente il denaro a tale scopo e a non utilizzarlo al fine di colmare i buchi presenti in qualche bilancio o per altro. Tali proventi devono essere stanziati in modo adeguato, altrimenti verranno percepiti come un’imposta aggiuntiva.</p>
      <p sl="de">Accolgo con favore in particolar modo il fatto che la direttiva debba essere rivista nel 2014, il che ci permetterà di stabilire se necessitiamo di fare aggiustamenti da qualche parte o se possiamo adottare un approccio più ambizioso.</p>
      <p sl="de">Nel corso del processo legislativo per le emissioni di NOx ho appoggiato l’introduzione di un sistema moltiplicatore. Questa è ora la mia domanda per il signor Commissario: quando presenterà la Commissione una proposta legislativa a tal riguardo?</p>
    </intervention>
    <intervention id="2-100" speaker_id="28247" name="Holger Krahmer" is_mep="True" mode="spoken">
      <p sl="de">a nome del gruppo ALDE. – Signora Presidente, sono al contempo sorpreso, compiaciuto e preoccupato. La mia sorpresa riguarda la velocità con cui il relatore del Parlamento, in occasione di un incontro ufficioso con la Presidenza del Consiglio, sia riuscito a spazzare via dal tavolo praticamente tutto ciò che il Parlamento, nel corso degli ultimi due anni, ha considerato essere rilevante per questa pratica. Ciò non deve costituire il caposaldo della nostra discussione sul pacchetto energia che abbiamo dinanzi, perché si tratta di politica occulta e non di democrazia trasparente.</p>
      <p sl="de">Sono tuttavia lieto che abbiamo tenuto i piedi per terra. Nel nostro inserimento degli operatori aerei è particolarmente importante mantenere basso il costo del sistema, perché oggi qualsiasi operatore aereo che non operi un efficiente regime di gestione del carburante lo paga con il proprio fallimento.</p>
      <p sl="de">Infine, sono preoccupato di fronte alla pia illusione che sembra influenzare molti di noi. Onorevole Liese, negli USA lo scambio di quote di emissione non è stato respinto dal presidente, ma è stato bocciato in senato, in cui il partito che detiene la maggioranza potrebbe tranquillamente sostenere il presidente la volta successiva. Dobbiamo davvero essere realistici nella nostra valutazione della situazione, perché persino se riusciamo a convincere gli americani ad aderire al sistema di scambio di quote di emissione, ci troveremo ancora di fronte un elenco di altri paesi di tutto il mondo e personalmente non sono certo di come potremo mai iniziare a parlare con loro. Penso ad esempio all’emiro di Dubai.</p>
      <p sl="de">In termini commerciali, questa regione per noi costituisce una sfida molto più grande e la concorrenza proveniente da quella particolare origine è molto più significativa rispetto a quella proveniente da un paio di – se mi perdonate l’espressione – operatori aerei USA in bancarotta. Si tratta di un aspetto che abbiamo ignorato completamente. E’ molto importante mantenere il senso delle proporzioni, il senso della prospettiva quando si discute in merito al fatto che dobbiamo senza dubbio andare avanti, ma senza compiere così tanti progressi che gli altri non riescono più a restare al passo con noi. Qui stiamo provocando una guerra commerciale. Si tratta di qualcosa, onorevole Liese, di cui deve essere stato informato personalmente nel corso delle sue audizioni nel congresso USA, sebbene, strano a dirsi, qui non l’abbia mai detto apertamente.</p>
      <p sl="de">Per tale ragione ora disponiamo di un compromesso che è abbastanza realistico, ma, ci si deve augurare, in termini di procedura non è …</p>
      <a text="(Il Presidente toglie la parola all’oratore)"/>
    </intervention>
    <intervention id="2-101" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo UEN. – Signora Presidente, signora Presidente in carica del Consiglio, signor Commissario, desidero iniziare ringraziando l’onorevole Liese, il relatore, per la sua buona cooperazione con il Consiglio volta a conseguire quest’ottimo compromesso. Accennerò solo a due punti. Uno è certamente un successo – il fatto che dal 2012 inizierà lo scambio di quote in tutto il settore e anche in tre imprese statali che prestano servizi aerei all’interno dell’Unione europea. In secondo luogo, tuttavia, desidero sottolineare la quota speciale del 3 per cento che offre opportunità aggiuntive alle imprese UE giovani e che crescono molto rapidamente, con una crescita media superiore al 18 per cento in quattro anni. Penso che ciò offrirà loro l’opportunità di competere su quei mercati e al contempo stabilirà per tali imprese un limite massimo di quote pari a un milione. Si tratta pertanto di un risultato eccellente e di un compromesso eccellente. Grazie.</p>
    </intervention>
    <intervention id="2-102" speaker_id="4524" name="Caroline Lucas" is_mep="True" mode="spoken">
      <p sl="en">a nome del gruppo Verts/ALE . – Signora Presidente, desidero iniziare ringraziando l’onorevole Liese per l’eccellente lavoro svolto su questa pratica. Sono solo dispiaciuta del fatto che nonostante i suoi migliori sforzi quello che abbiamo dinanzi oggi è un accordo che il mio gruppo può appoggiare solo con grande riluttanza. E’ il diretto risultato della mancanza di ambizione profondamente deludente dimostrata dal Consiglio.</p>
      <p sl="en">Ormai da anni i governi parlano con un tale entusiasmo dell’ETS come la grande risposta volta a garantire che il trasporto aereo apporti un reale contributo alla riduzione delle emissioni. Lo scambio non ha certamente il potenziale di svolgere un ruolo utile, ma tutto dipende dal progetto del sistema. A causa dell’intransigenza del Consiglio, l’accordo che abbiamo oggi è un’altra cosa rispetto a ciò che è realmente necessario e rappresenta assolutamente l’enorme divario tra la retorica dei nostri governi sul cambiamento climatico e il grado di volontà politica che sono effettivamente intenzionati a raccogliere.</p>
      <p sl="en">Il presente accordo manca di aspetti cruciali, quali una via volta a limitare il grado fino a cui il trasporto aereo può solo condurre affari come al solito acquistando permessi di emissione da altri settori. Manca di una piena messa all’asta di permessi di emissione nonostante il fatto che rispetti il criterio della Commissione di essere pienamente in grado di passare i costi e manca di un limite massimo che non si avvicina affatto all’essere tanto impegnativo quanto quello richiesto per altri settori.</p>
      <p sl="en">Ora il Parlamento ha fatto del suo meglio e l’accordo che abbiamo di fronte rappresenta almeno alcuni miglioramenti in merito alla posizione comune. Si tratta di un piccolo passo nella giusta direzione, ma è altresì un’opportunità davvero mancata di ciò che avrebbe potuto essere. Affinché diventi significativo e affinché ci si occupi veramente delle emissioni del trasporto aereo, ora dobbiamo assicurare che gli sforzi siano incrementati rapidamente e che sia loro offerta l’integrità ambientale di cui necessitano con urgenza.</p>
    </intervention>
    <intervention id="2-103" speaker_id="37008" name="Jens Holm" is_mep="True" mode="spoken">
      <p sl="sv">a nome del gruppo GUE/NGL . – Signora Presidente, questa potrebbe essere la prima estate senza ghiaccio nell’Artico. Alcuni dei più grandi ghiacciai del mondo stanno ora scivolando dai ghiacci interni della Groenlandia verso l’Atlantico settentrionale. L’ho visto con i miei stessi occhi lo scorso anno in occasione di una visita in Groenlandia. Tutti, ivi compresi gli esperti del gruppo intergovernativo delle Nazioni Unite sui cambiamenti climatici, sono sbalorditi dallo scioglimento che si sta verificando.</p>
      <p sl="sv">Questi spaventosi sviluppi sono senza dubbio direttamente connessi alle nostre emissioni al riscaldamento globale. Siamo noi nel mondo ricco – gli USA, l’Australia, il Giappone e certamente Europa – a cui va attribuita la colpa di ciò. Ecco perché dobbiamo sottoporre a un esame critico tutti i settori che contribuiscono alle emissioni di biossido di carbonio e di gas a effetto serra.</p>
      <p sl="sv">Dal 1990, le emissioni dell’industria del trasporto aereo sono aumentate di circa il 100 per cento. Finora l’industria del trasporto aereo se l’è cavata a buon mercato. Il carburante per il trasporto aereo è esentasse, e spesso in Europa le autorità locali e regionali sovvenzionano gli aeroporti. Qui nell’UE voliamo come non abbiamo mai fatto prima.</p>
      <p sl="sv">Il compromesso su cui ora dobbiamo decidere non è purtroppo all’altezza dell’azione necessaria che noi del gruppo GUE/NGL desideravamo. Gli obiettivi di riduzione per il trasporto aereo avrebbero dovuto essere più elevati; i diritti di emissione non devono essere distribuiti gratuitamente. Si tratta in ogni caso di un accordo che costituisce un piccolo passo nella giusta direzione. Il trasporto aereo sarà obbligato a ridurre le emissioni e una piccola quota di diritti di emissione dovrà essere messa all’asta. La procedura di messa all’asta genererà altresì proventi, che verranno utilizzati per l’adozione di misure sul clima in Europa e nei paesi in via di sviluppo.</p>
      <p sl="sv">Desidero infine porre una domanda alla Commissione: può assicurare che i paesi che desiderano adottare misure parallele volte a ridurre le emissioni del trasporto aereo, quali le tasse aeroportuali del Regno Unito, possono continuare a farlo?</p>
    </intervention>
    <intervention id="2-104" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – L’accordo sull’inserimento del settore del trasporto aereo nel sistema di scambio di quote di emissione si trova dinanzi a noi per una seconda lettura. Desidero ringraziare calorosamente il relatore, l’onorevole Peter Liese, per il modo in cui ha condotto i negoziati con il Consiglio e per i suoi sforzi volti a raggiungere questo risultato.</p>
      <p sl="nl">Ciò che abbiamo dinanzi ora, è vero, non è ambizioso quanto ciò che aveva proposto il Parlamento. Il limite massimo di emissione, ad esempio, è più alto rispetto a quello proposto dal Parlamento, mentre le percentuali di messa all’asta sono inferiori. Al contempo, il presente accordo dimostra più ambizione rispetto alla proposta originale della Commissione, il che ritengo sia positivo.</p>
      <p sl="nl">Il settore del trasporto aereo deve altresì diventare un settore più pulito e ridurre le emissioni di gas a effetto serra. Il presente accordo costituisce un passo importante nella giusta direzione nella nostra lotta contro l’inquinamento ambientale e il cambiamento climatico, certamente alla luce dei progressi compiuti in merito al pacchetto clima, a cui ora il Parlamento si è dedicato attivamente.</p>
    </intervention>
    <intervention id="2-105" speaker_id="2025" name="Françoise Grossetête" is_mep="True" mode="spoken">
      <p sl="fr">Signora Presidente, signora Presidente in carica del Consiglio, signor Commissario, onorevoli colleghi, oggi discutiamo di un compromesso negoziato che permette di inserire le attività di trasporto aereo nel sistema di scambio di quote di emissione. Si tratta di una mossa positiva, poiché noi tutti appoggiamo l’impegno europeo nei confronti del cambiamento climatico e noi tutti concordiamo di dover ridurre le emissioni di CO2 , sebbene non ad ogni costo. Necessitiamo pertanto di un accordo internazionale e senza dubbio l’ICAO deve fare la sua parte. L’Unione europea deve svolgere un ruolo decisivo nelle discussioni tenute nel quadro dell’ICAO al fine di garantire un approccio realistico.</p>
      <p sl="fr">Desideriamo ancora vedere un’Europa più competitiva; certamente non dobbiamo darci la zappa sui piedi ed essere di conseguenza determinati a inserire gli operatori aerei di paesi terzi. Dobbiamo stare attenti a non danneggiare i nostri operatori aerei a basso costo o persino le nostre grandi compagnie aeree, che potrebbero decidere di smettere di servire taluni mercati troppo costosi. Alla fine, sarà il consumatore che si trova in fondo alla catena a soffrirne e potrebbe iniziare a considerare il trasporto aereo come un lusso. Disponiamo pertanto di un compromesso che è fondamentale per i colloqui di Poznań della fine del 2009 e, certamente, per il nostro impegno di Copenhagen del 2009.</p>
      <p sl="fr">Vi è tuttavia un punto molto importante: i proventi generati dalle aste. Il Parlamento europeo sarà molto vigile circa l’utilizzo di tali proventi, che devono essere impiegati per trasporti puliti, che devono essere impiegati per la ricerca e lo sviluppo nel settore dei trasporti aerei, ma che, soprattutto, non devono essere utilizzati per altri scopi; altrimenti, gli effetti saranno particolarmente devastanti e potrebbero ostacolare la conclusione di un accordo internazionale. Sarà pertanto importante intensificare la lotta contro le emissioni di CO2 , garantendo la simultanea attuazione degli altri elementi della politica: l’elemento tecnologico e l’elemento “cielo unico”.</p>
    </intervention>
    <intervention id="2-106" speaker_id="2327" name="Linda McAvan" is_mep="True" mode="spoken">
      <p sl="en">Signora Presidente, ringrazio gli onorevoli Peter Liese, Matthias Groote e gli altri relatori ombra per aver ottenuto per noi ciò che considero essere un buon accordo. Avrebbe potuto essere migliore, ma esso stabilisce alcuni principi molto importanti circa la messa all’asta e l’impiego delle risorse. Dimostra altresì che l’Europa è seria circa il cambiamento climatico. Signora Ministro, ha detto che vogliamo dimostrare al mondo che possiamo affrontare il cambiamento climatico, che ai vertici europei abbiamo solo agito parlando, ma che abbiamo anche parlato agendo nella legislazione dell’Unione europea. Penso che l’accordo che abbiamo dinanzi oggi costituisca un buon segnale del fatto che possiamo, se lo vogliamo, ottenere l’accordo sul pacchetto relativo al cambiamento climatico prima della fine dell’anno.</p>
      <p sl="en">Ma lei, così come il signor Commissario, avrà sentito persone in quest’Aula insinuare di non essere così soddisfatti dell’accordo messo insieme dall’onorevole Liese. Chiederei loro qual è l’alternativa. Cosa suggeriscono invece se non pensano che l’Europa debba assumere la guida del trasporto aereo? Di cosa assumeremo la guida? Cosa faremo riguardo al sistema di scambio di quote di emissione? Aspetteremo finché non cambierà qualcosa alla Casa Bianca? Signor Ministro e signor Commissario, mi auguro che entrambi manterrete la vostra posizione e che lavoreremo insieme all’onorevole Doyle sul sistema di scambio di quote di emissione. Si tratta di un accordo sul trasporto aereo. Vogliamo lavorare anche sulla navigazione. Se chiediamo ai cittadini di fare la loro parte nel far fronte al cambiamento climatico, dobbiamo fare la nostra in merito alla normativa qui in questa Unione europea. Chiedo pertanto a coloro che si trovano dall’altro lato dell’Aula, che non si trovano qui ora, ma che hanno espresso dei dubbi, di proporre alternative se ne hanno di migliori.</p>
    </intervention>
    <intervention id="2-107" speaker_id="28334" name="Urszula Krupa" is_mep="True" mode="spoken">
      <p sl="pl">Signora Presidente, numerosi studi di ricerca hanno dimostrato che gli aeromobili odierni hanno un impatto climatico limitato, grazie ai bassi livelli di biossido di carbonio e di ossidi di azoto antropogenici delle loro emissioni, a cui si aggiunge solo un effetto dello 0,1 per cento sulla formazione di nubi o cirri attraverso la scia di condensazione. L’aumento dei prezzi del petrolio ha ridotto in modo significativo il limite fino a cui i vettori aerei sono in grado di aumentare i prezzi dei servizi di trasporto, che, unitamente al requisito aggiuntivo di coprire i costi degli acquisti nel quadro del sistema di scambio di quote di emissione, interromperà la crescita in questo settore, ritardando altresì o persino rendendo impossibile l’introduzione di soluzioni ecologiche. Per tale ragione, nel settore del trasporto aereo, sarebbe apprezzabile evitare misure improvvise e rischiose, in particolare nei nuovi Stati membri, che stanno iniziando solo adesso a mettersi in pari. Non ha senso limitare il trasporto aereo senza fornire un’alternativa pratica o fornire il tempo necessario a un adattamento sistematico.</p>
    </intervention>
    <intervention id="2-108" speaker_id="23853" name="Aldis Kušķis" is_mep="True" mode="spoken">
      <p sl="lv">Grazie, signora Presidente. L’inserimento delle attività di trasporto aereo nel sistema di scambio di quote di emissione di gas a effetto serra dell’Unione europea costituisce un passo logico. Vi sarà la distribuzione gratuita dell’85 per cento dei permessi, ma alla fine sarà chi inquina a pagare. Questo ci offre l’opportunità di fare da guida nell’ambito del cambiamento climatico. In Europa avremo maggiori possibilità di conservare la nostra qualità della vita. Sono molto grato all’onorevole Liese, il relatore; lavorando con lui, abbiamo trovato una soluzione eccellente per la riserva speciale, disposta per le imprese del trasporto aereo in rapida crescita. L’adesione della Lettonia all’Unione europea l’ha resa uno dei paesi in più rapida crescita e io sono fiero del nostro operatore aereo nazionale, airBaltic , la cui crescita negli ultimi anni è stata ben del 50 per cento. Il Parlamento europeo sta sviluppando una politica ambientale di elevata qualità, unitamente a una politica dei trasporti responsabile. Certo, ciò avrà altresì un effetto sull’industria europea del turismo. Sono convinto che un turismo responsabile può portare a una qualità della vita molto migliore. Un turismo responsabile di elevata qualità costituisce la base di una politica europea del turismo, nonché una forza trainante per l’economia e causa molti meno danni all’ambiente, alle infrastrutture e alla cultura. L’adozione della direttiva sull’inserimento delle attività di trasporto aereo nell’ETS senza dubbio indebolisce lo status dell’industria del trasporto aereo e soprattutto lo status di “intoccabili” degli operatori aerei nazionali. Tuttavia forse era decisamente tempo per tutto ciò. Ancora una volta, desidero ringraziare l’onorevole Liese e vi esorto ad appoggiare la sua relazione, la prima serie di emendamenti di compromesso e la riserva speciale del 3 per cento per le imprese arrivate da poco e in rapida crescita. A nome delle imprese in rapida crescita, grazie.</p>
    </intervention>
    <intervention id="2-109" speaker_id="4447" name="Paulo Casaca" is_mep="True" mode="spoken">
      <p sl="pt">Signora Presidente, stiamo discutendo una questione estremamente importante per le regioni ultraperiferiche. In tali regioni, in queste isole lontane, il prezzo di un biglietto aereo corrisponde al prezzo della distanza rispetto alla libertà e questo è qualcosa che dobbiamo comprendere.</p>
      <p sl="pt">Desidero ringraziare il relatore, l’onorevole Peter Liese, per la sua comprensione ovviamente profonda della posizione delle regioni ultraperiferiche. Tuttavia, mi rammarico per l’insensibilità della Commissione nei confronti della situazione delle nostre regioni e devo dire che, nonostante il raggiungimento di un compromesso che è positivo e con cui in effetti si è compiuto qualche passo nella giusta direzione, pensiamo che la questione non sia in alcun modo risolta. Desidero pertanto fare un appello, in particolare all’onorevole Avril Doyle, che è responsabile della relazione che considereremo tra breve, affinché si tenga conto della posizione delle regioni ultraperiferiche e che si tenga presente che trovarsi in una regione completamente isolata dai continenti è completamente diverso dal trovarsi qui al centro dell’Europa. Se non riusciamo a capire questo, credo che non riusciremo a ottenere una buona normativa, pertanto, desidero esortare l’onorevole Doyle a trarre ispirazione dallo spirito della relazione dell’onorevole Peter Liese, così che possiamo inviare un messaggio positivo a tali regioni.</p>
    </intervention>
    <intervention id="2-110" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signora Presidente, è quasi una regola di galateo ringraziare il relatore per il lavoro svolto. Anch’io lo ringrazio, non perché lo impongono le buone maniere, ma per i meriti del relatore stesso. L’onorevole Liese è un collega, che ha compreso qual è il compito del relatore. Non si tratta di obbligare il gruppo ad ascoltare le proprie idee, bensì di fare in modo che le persone desiderino ascoltare e apprendere le idee del gruppo e rendere loro onore. L’onorevole Liese ha fatto questo molto bene e pertanto lo ringrazio.</p>
      <p sl="fi">Abbiamo lavorato insieme sul traffico aereo per diversi anni. Possiamo essere relativamente lieti del risultato finale, tenendo conto del fatto che lo scambio di quote di emissione come attività unilaterale non può mai costituire un modo opportuno di lavorare. Una decisione unilaterale potrebbe causare dispute sullo scambio e anche, nel peggiore dei casi, sullo spazio aereo. Le fughe di carbonio costituiscono un pericolo, dato che ha un impatto diretto sull’ambiente, ma in particolare sull’economia e l’occupazione europea.</p>
      <p sl="fi">Questa minaccia è reale, poiché proprio in questo momento gli operatori aerei vengono puniti mediante più elevati prezzi del petrolio. Si sono verificati molti fallimenti e il traffico aereo è stato sospeso. Desideriamo che la presente decisione sia presa celermente senza attendere i risultati di Copenhagen in merito a questa questione e desideriamo giungere a un accordo internazionale di settore. Al contrario, il cielo unico europeo, che genererebbe immediati risparmi di biossido di carbonio – del 12 per cento all’anno – aspetta la ratifica da più di 10 anni. Ciò dimostra che lo scambio di quote di emissione non riguarda sempre la protezione dell’ambiente, bensì maggiormente la politica.</p>
      <p sl="fi">Mi auguro che venga accettato quanto prima lo scambio a livello mondiale di quote di emissione per il traffico aereo e che ciò non causi la rilocalizzazione del carbonio, bensì ricompensi davvero la riduzione delle emissioni e la razionalizzazione di tutti i tipi di attività, tenendo a mente gli obiettivi ambientali. Ora, lo scambio di quote di emissione punisce principalmente le imprese europee, che tutto sommato volano con flotte molto recenti. Essendo questo il caso, è stato saggio rinunciare in questa fase all’utilizzo del fattore moltiplicatore, perché avrebbe portato a imbrogli e i benefici ambientali sarebbero stati limitati.</p>
      <p sl="fi">Sono particolarmente lieta che in particolare il mio parere sull’investimento dei proventi provenienti dallo scambio di quote di emissione nella ricerca sulla riduzione delle emissioni causate dal traffico aereo sia stato adottato nel compromesso definitivo. Sarebbe stato un grave errore escludere il traffico aereo e investire i fondi in modalità di trasporto competitive, da cui si era proposto di iniziare. Se davvero … (Il Presidente toglie la parola all’oratore)</p>
    </intervention>
    <intervention id="2-111" speaker_id="4382" name="Avril Doyle" is_mep="True" mode="spoken">
      <p sl="en">Signora Presidente, desidero innanzi tutto ringraziare il mio onorevole collega Peter Liese per tutto l’importantissimo lavoro svolto in merito a questa pratica. E’ riuscito a giungere a un compromesso con gli Stati membri e con il Consiglio e, sebbene possa non essere ambizioso quanto qualcuno potrebbe aver sperato (forse ciò costituisce il segnale di un buon compromesso), fornisce il quadro per l’inserimento del settore dei trasporti in più rapida crescita nell’ETS dell’UE a partire dal 2012. In qualità di relatore per la revisione della proposta dell’ETS dell’UE, comprendo le complessità che stanno dietro a questa questione e le difficoltà nel negoziare un compromesso buono ed equilibrato. Peter ha dimostrato che ciò può essere fatto e la mia sfida sarà quella di replicare il suo successo nella mia relazione.</p>
      <p sl="en">Data la deregolamentazione del settore promossa dall’UE, i cittadini europei hanno speso circa 80 miliardi di euro all’anno in biglietti aerei e questo dato non comprende neppure i vettori a basso costo. Non vi può essere alcun dubbio in merito al fatto che l’accesso a tariffe più base, negli ultimi tempi anche tariffe zero, ha reso più abbordabili gli spostamenti.</p>
      <p sl="en">Tuttavia, dati i problemi che affrontiamo, alla luce del cambiamento climatico globale e dell’obiettivo dei 2°C, sembrerebbe irresponsabile escludere il settore del trasporto aereo, e senza dubbio il settore marittimo, dal contribuire alla risoluzione urgente del problema globale in più rapida crescita.</p>
      <p sl="en">Dobbiamo spostarci verso una prospera economia a basse emissioni di carbonio e portare innovazione e nuove tecnologie, e lo scambio di quote di emissione costituisce il modo più efficace in termini di costi per conseguire tali obiettivi.</p>
      <p sl="en">Dato che il settore del trasporto aereo può passare i costi al consumatore ha senso che le quote siano concesse mediante aste, anche nell’attuale clima creato dai prezzi del carburante, che rende particolarmente sensibile qualsiasi discorso sul passaggio dei costi.</p>
      <p sl="en">Il nuovo sistema si applicherà sia ai voli interni all’UE che a quelli internazionali, includendo gli operatori aerei di paesi terzi, garantendo che la concorrenza degli operatori aerei dell’UE sia assicurata. La gestione degli aeroporti, il controllo del traffico aereo e il cielo unico europeo, tutto deve apportare un enorme contributo alla riduzione del consumo di carburante e di conseguenza dei costi del carburante e dei crediti di carbonio per gli operatori aerei.</p>
    </intervention>
    <intervention id="2-112" speaker_id="729" name="John Purvis" is_mep="True" mode="spoken">
      <p sl="en">Signora Presidente, l’ETS con un limite massimo e la messa all’asta deve sostituire tutte le tasse sul trasporto aereo, le tasse sui passeggeri e qualsiasi tassa potenziale minacciata sul carburante del trasporto aereo. L’ETS è molto più efficace delle tasse al fine di conseguire effettivamente i nostri obiettivi in termini di emissioni. I costi a carico dei passeggeri, degli spedizionieri e degli operatori aerei sarà direttamente correlato alle emissioni che causano e i governi non potranno giustificare alcun gonfiamento dei loro deficit del Tesoro mediante tasse ambientali ingannevoli sul trasporto aereo e sulle persone che si spostano.</p>
      <p sl="en">L’ETS costituisce un modo onesto per conseguire i nostri obiettivi relativi alle emissioni e l’ETS del trasporto aereo costituisce un modo onesto per tale settore e per i suoi clienti di fare la loro parte in modo appropriato, e solo la loro parte in modo appropriato, per raggiungere questo importante scopo.</p>
    </intervention>
    <intervention id="2-113" speaker_id="25718" name="Saïd El Khadraoui" is_mep="True" mode="spoken">
      <p sl="nl">Si tratta di un accordo perfetto? No. Si tratta di un passo nella giusta direzione? Assolutamente. Per questo desidero ringraziare i negoziatori. Il fatto è che vogliamo che l’industria del trasporto aereo contribuisca al raggiungimento dei nostri ambiziosi obiettivi climatici. Il sistema di scambio di quote di emissione offrirà agli operatori aerei incentivi per migliorare loro organizzazione e inserire aeromobili più economici e più nuovi al fine di evitare costi aggiuntivi.</p>
      <p sl="nl">Certamente il progetto non si regge da solo. Deve essere visto insieme a diverse altre misure, quali le proposte lanciate lo scorso mese di organizzare in modo più efficiente lo spazio aereo europeo e molte altre.</p>
      <p sl="nl">Infine, desidero altresì dire che è ovvio che d’ora in poi anche noi dovremo compiere sforzi volti a coinvolgere paesi terzi in questo progetto e ottenere che introducano sistemi simili, per darci un sistema mondiale di scambio di quote di emissione per il trasporto aereo. Solo allora conseguiremo risultati effettivi.</p>
    </intervention>
    <intervention id="2-114" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signora Presidente, desidero ringraziare per la presente relazione e per i negoziati che sono stati intrapresi, sebbene debba dire di sentirmi leggermente insoddisfatto. Le misure adottate devono essere considerate con attenzione e si deve tener conto sia della protezione ambientale che del costo che ricade sul trasporto aereo. Non sarebbe giusto che ciò costituisse una discriminazione solo contro i vettori e i passeggeri europei, in particolare dei nuovi Stati membri. Ricordiamoci anche che lo spazio aereo copre tutto il globo, pertanto le nostre azioni devono essere coordinate con quelle di altri paesi. Altrimenti subiremo solo perdite e gli altri vettori semplicemente rideranno di noi. Auguriamoci che ciò incoraggi anche un’azione che porti alla costruzione di nuovi motori di aerei, una nuova generazione di motori, così come alla ricerca di altre fonti di propulsione per gli aeromobili. In merito a tali questioni, dobbiamo agire con prudenza.</p>
    </intervention>
    <intervention id="2-115" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, si deve tenere a mente che l’inserimento delle attività di trasporto aereo nel sistema europeo di scambio di quote di emissione causa problemi a quei paesi che si trovano in difficoltà economiche, in particolare in cui vi sono regioni ultraperiferiche, come nel caso del Portogallo, che ha le Azzorre e Madera. Non dobbiamo dimenticare l’importanza del trasporto aereo nel fornire un collegamento con il continente e tra queste isole, così che la loro popolazione non si senta intrappolata. E’ pertanto essenziale garantire che, almeno, vi sia un programma di esenzioni per le regioni ultraperiferiche. Insistiamo pertanto sul fatto che i collegamenti aerei delle regioni ultraperiferiche, non solo tra di loro, ma anche con il continente, siano escluse dall’applicazione del presente sistema.</p>
    </intervention>
    <intervention id="2-116" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Il testo di compromesso redatto dall’onorevole Peter Liese rappresenta un passo avanti nella realizzazione del programma sul cambiamento climatico dell’Unione europea.</p>
      <p sl="ro">Sottolineo innanzi tutto l’accordo per l’istituzione di una riserva di quote gratuite per gli operatori aerei in rapida crescita. Tale misura è volta a consolidare il settore nei nuovi Stati membri, e cioè precisamente dove l’espansione e lo sviluppo sono maggiormente necessari.</p>
      <p sl="ro">Sottolineo altresì la possibilità di utilizzare parte dei proventi ottenuti attraverso le aste al fine di sviluppare il settore del trasporto aereo. Per avere un cielo unico, pulito e sicuro, dobbiamo sviluppare e attuare misure cooperative, tecniche e operative, che renderebbero efficaci i costi.</p>
      <p sl="ro">La rapida riunificazione dello spazio aereo europeo determinerà la riduzione delle rotte, implicitamente la diminuzione del consumo di carburante e di conseguenza la riduzione delle emissioni e, pertanto, costi inferiori nell’ETS e conseguentemente prezzi inferiori.</p>
    </intervention>
    <intervention id="2-117" speaker_id="photo_generic" name="Nathalie Kosciusko-Morizet" is_mep="True" mode="spoken">
      <p sl="fr">Presidente in carica del Consiglio . − Signora Presidente, onorevoli deputati, come diversi membri tra voi hanno sottolineato, nessun compromesso è perfetto. Tuttavia, questo compromesso rappresenta un equilibrio tra i requisiti ambientali e le restrizione economiche correlate alla qualità. Qualora approviate il presente compromesso, compierete un passo importante per l’Unione europea. Proverete innanzi tutto che l’Europa è in grado di sviluppare la propria normativa volta a combattere il cambiamento climatico e, senza dubbio, ciò promette bene per le discussioni sul pacchetto clima/energia.</p>
      <p sl="fr">Potenzierete il ruolo dell’Europa come leader nella politica mondiale contro le emissioni di carbonio antropogenico e anch’essa promette bene per i negoziati internazionali di Poznań del dicembre 2008 e di Copenaghen del dicembre 2009. Infine, incoraggerete le personalità e le forze politiche tra i nostri partner internazionali che desiderano dare nuovo impeto agli sforzi volti a ridurre le emissioni di gas a effetto serra. Sto pensando certamente ai colloqui bilaterali che potremmo intrattenere con paesi che desiderano attuare lo stesso genere di sistema, ma anche alle discussioni multilaterali nel quadro dell’ICAO. Per tutte queste ragioni vi chiedo di appoggiare il presente accordo.</p>
      <a text="(Applausi)"/>
    </intervention>
    <intervention id="2-118" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signora Presidente, desidero ringraziare tutti coloro che hanno contribuito per le loro posizioni molto positive. Giungendo a un accordo sulla presente direttiva, le istituzioni comunitarie stanno dimostrando la loro determinazione ad adottare misure concrete, che sono necessarie ad attuare gli ambizioni obiettivi dell’Unione europea sul cambiamento climatico.</p>
      <p sl="en">La presente direttiva è la prima di una serie di misure, che sono volte a raggiungere, entro il 2020, l’obiettivo relativo ai gas a effetto serra dell’Unione europea. La sua adozione costituisce un segnale positivo per i prossimi negoziati sul pacchetto clima ed energia e per i negoziati internazionali di Poznań e Copenaghen. Sono stato appena informato del fatto che il G8 ha concordato in merito a un obiettivo di riduzione sul lungo periodo del 50 per cento entro il 2050. Sebbene accogliamo ciò con favore, esso costituisce solo un passo avanti parziale, perché non è stato concordato un obiettivo intermedio, nonostante il fatto che sia gli Stati membri dell’Unione europea che la Commissione abbiano insistito sulla necessità di un obiettivo intermedio.</p>
      <p sl="en">Oggi, sulla base del testo concordato, a partire dal 2012 tutti i voli da e verso gli aeroporti dell’Unione europea saranno inseriti completamente all’interno del sistema di scambio di quote di emissione dell’Unione europea. Ciò significa che dal 2012 gli operatori aerei necessiteranno di quote di emissione al fine di coprire i loro voli da e verso l’Unione europea. Nel 2012 il numero di quote di emissione concesse al settore del trasporto aereo sarà del 3 per cento inferiore alle emissioni medie annuali del settore tra il 2004 e il 2006. Dal 2013 il numero di quote sarà inferiore del 5 per cento. Come altre industrie inserite nel sistema, potranno vendere sul mercato qualsiasi quota di cui non hanno bisogno, ma qualora le loro emissioni saranno superiori dovranno acquistare più quote o crediti di emissione da progetti di energia pulita di paesi terzi.</p>
      <p sl="en">Questo è il modo in cui il sistema di scambio di quote di emissione crea un incentivo affinché i partecipanti riducano al minimo le emissioni. La maggioranza delle quote destinata agli operatori aerei sarà gratuita, ma il 15 per cento delle quote verrà messo all’asta. I proventi di tali aste dovranno essere utilizzati per far fronte al cambiamento climatico nell’Unione europea e in paesi terzi, in particolar modo nei paesi in via di sviluppo. Questo livello può essere aumentato a partire dal 2013 come parte delle discussioni in corso volte a rivedere la direttiva sullo scambio di quote di emissione.</p>
      <p sl="en">A gennaio di quest’anno la Commissione ha proposto che nel 2013 venga messo all’asta il 20 per cento delle quote per il trasporto aereo, aumentandolo al 100 per cento nel 2020. Appoggiando il presente accordo, la posizione della Commissione, nel contesto della direttiva rivista sullo scambio di quote di emissione, resta quella secondo cui il livello di messa all’asta nel settore del trasporto aereo debba essere del 20 per cento nel 2013, aumentandolo poi in linea con i settori diversi da quello elettrico. Per tali settori si propone di mettere all’asta il 20 per cento delle quote nel 2013, aumentandolo al 100 per cento nel 2020.</p>
      <p sl="en">In merito alla questione delle emissioni di ossido di azoto, nella sua proposta originale la Commissione ha indicato che sia proposta una misura separata per affrontare le emissioni di ossido di azoto e può fare la seguente dichiarazione:</p>
      <p sl="en">“La Commissione ricorda che intende emettere entro dicembre 2008 una proposta legislativa per introdurre misure volte a limitare le emissioni di ossidi di azoto prodotte dal trasporto aereo, in particolare al fine di affrontare efficacemente l’impatto del cambiamento climatico e di evitare qualsiasi incentivo negativo volto a ridurre le emissioni di biossido di carbonio a spese degli ossidi di azoto”.</p>
      <p sl="en">Per concludere, la Commissione è molto compiaciuta. Desidero ringraziare in particolar modo l’onorevole Liese per l’eccellente lavoro svolto e per gli ottimi risultati ottenuti. Siamo molto soddisfatti del risultato dei negoziati. La Commissione può accettare appieno gli emendamenti di compromesso proposti.</p>
      <a text="(Applausi)"/>
    </intervention>
    <intervention id="2-119" speaker_id="1927" name="Peter Liese" is_mep="True" mode="spoken" role="relatore">
      <p sl="de">Signora Presidente, signor Commissario, signora Presidente in carica del Consiglio, onorevoli colleghi, desidero ringraziarvi per i vostri complimenti, che trasmetto a mia volta a tutti coloro che hanno contribuito a questo progetto. Desidero altresì ringraziarvi per le critiche espresse da alcune parti.</p>
      <p sl="de">Desidero chiarire nuovamente alcuni punti: uno degli oratori ha affermato che abbiamo ceduto alla politica occulta. Non credo che sia stato questo il caso. L’intero processo è stato molto aperto e l’oratore stesso è stato presente in ogni fase, il relatore ombra è stato tenuto informato di tutti i dettagli e nel mio gruppo abbiamo altresì discusso tra di noi le questioni. Non so se ciò è accaduto anche nel gruppo dell’oratore, ma in ogni caso per noi è stato tutto molto aperto e trasparente, persino a livello interno.</p>
      <p sl="de">Siamo riusciti a ottenere che il Consiglio dei ministri accettasse molte delle nostre proposte. Il signor Commissario ha affermato che era molto più ambiziosa rispetto alla proposta originale della Commissione e solo il numero degli emendamenti che siamo riusciti a far passare – circa 30 in totale – dimostra che siamo stati in grado di alterare la posizione comune e in alcuni casi in modo molto sostanziale.</p>
      <p sl="de">L’onorevole Lucas, l’onorevole Holm e altri hanno affermato che tutto ciò è inferiore rispetto alle aspettative dei gruppi ambientalisti. Ciò è corretto, ma non sarebbe stato un buon compromesso neppure se avessimo inserito tutto ciò che avevano chiesto gli ambientalisti e i Verdi.</p>
      <p sl="de">In due settori – ai quali ha fatto riferimento anche il signor Commissario – vi è ancora spazio per apportare correzioni. Con la relazione presentata dall’onorevole Avril Doyle abbiamo un’altra opportunità per aggiustare il tetto massimo e il livello di messa all’asta così che siano equi nei confronti degli altri partecipanti al sistema di scambio di quote di emissione. Nel corso della seconda parte dell’anno, dobbiamo esaminare tutto ciò con grande attenzione.</p>
      <p sl="de">Per concludere, desidero sottolineare nuovamente che ciò che vogliamo sono termini di concorrenza equivalenti. Vogliamo un accordo globale e vogliamo altresì includervi i voli provenienti da paesi terzi. Tuttavia sarebbe quasi ora che gli operatori aerei ci prestassero aiuto. Vedo una lettera dell’AEA – l’Associazione europea delle aviolinee – in cui si afferma che persino dopo che sarà stato raggiunto il compromesso, comprensibilmente altri governi lo respingeranno. Dobbiamo considerare se coinvolgere nuovamente queste persone, dato che sono lobbisti molto piccoli.</p>
      <p sl="de">Ora adotteremo il presente accordo con una maggioranza molto ampia e poi aderiremo a forze al fine di patrocinare la nostra causa dinanzi a paesi terzi. Lavoreremo poi tutti insieme. Tuttavia, se la decisione democratica del Parlamento non viene accettata, dovremo dire agli operatori aerei che stanno facendo del male solo a loro stessi. Vi chiedo di approvare la raccomandazione e desidero esprimere i miei ringraziamenti per l’ampio sostegno ricevuto.</p>
    </intervention>
    <intervention id="2-120" speaker_id="4453" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-121" speaker_id="28511" name="Bairbre de Brún" is_mep="True" mode="written">
      <p sl="ga">Dal 1990, le emissioni di gas a effetto serra prodotte dal trasporto aereo internazionale dell’UE sono più che raddoppiate e ora incidono per il 5-12 per cento sul totale delle emissioni di CO2 dell’UE. Sebbene la misura di compromesso sia ben lungi dall’essere perfetta, ci permette di definire limiti per le emissioni dell’industria del trasporto aereo a partire dal 2012.</p>
      <p sl="ga">Inserendo il trasporto aereo nel sistema di scambio di quote di emissione (ETS) dell’UE, inviamo all’esterno il messaggio che siamo seri riguardo alle cause del cambiamento climatico. I prossimi dieci anni saranno fondamentali per la lotta al cambiamento climatico e per evitare danni irreversibili. E’ importante che la revisione generale comprenda richieste più severe nei confronti del settore del trasporto aereo unitamente a più rigidi obiettivi di riduzione come e a partire dal 2013.</p>
      <p sl="ga">Nel quadro delle nuove normative, gli Stati membri possono utilizzare i proventi derivanti dalla messa all’asta delle quote per la mitigazione e l’adattamento al cambiamento climatico nell’UE e nei paesi in via di sviluppo e al fine di promuovere la ricerca e lo sviluppo di trasporti non nocivi per il clima. Questo investimento è necessario se dobbiamo raccogliere appieno i vantaggi derivanti dall’inserimento del trasporto aereo nell’ETS.</p>
    </intervention>
    <intervention id="2-122" speaker_id="23805" name="Zita Gurmai" is_mep="True" mode="written">
      <p sl="hu">Affrontare le importanti sfide del cambiamento climatico, rendendo più severe le misure promosse in questo ambito e accelerare la loro creazione costituiscono compiti fondamentali. E’ vitale ridurre le emissioni di gas prodotte dal traffico aereo, che sono causa dell’effetto serra, e definire il limite superiore esatto per le emissioni dopo il 2012. Un risultato visibile può essere ottenuto solo con la riduzione dei gas che sono causa dell’effetto serra, se riguarda anche la severità del sistema di scambio di quote di emissione.</p>
      <p sl="hu">I proventi delle aste devono essere impiegati in modo pragmatico (ad esempio per lo sviluppo e l’utilizzo di tecnologia ecologica), innanzi tutto in settori finanziati dall’Unione europea e, a tal riguardo, vale la pena di esaminare con attenzione la creazione di un fondo monetario separato. La complessa attuazione il più presto possibile dei programmi Galileo, SES ed ETS promuoverebbe altresì l’utilizzo efficiente dei carburanti.</p>
      <p sl="hu">Il cambiamento climatico è un fenomeno globale. Dobbiamo utilizzare tutti i possibili strumenti politici e metodi di negoziazione per coinvolgere tutti i maggiori responsabili al mondo delle emissioni di gas a effetto serra nella riduzione dei livelli di inquinamento in tutto il pianeta.</p>
    </intervention>
    <intervention id="2-123" speaker_id="33989" name="Daciana Octavia Sârbu" is_mep="True" mode="written">
      <p sl="ro">Questa direttiva rappresenta un’iniziativa ambiziosa, attraverso la quale il settore del trasporto aereo potrebbe svolgere un ruolo importante nella lotta al cambiamento climatico.</p>
      <p sl="ro">I negoziati per il presente compromesso sono stati difficili perché dovevano tener in considerazione il prezzo del petrolio, la concorrenza degli operatori aerei europei e la protezione ambientale, cercando di creare un sistema modello sulla scena internazionale per l’inserimento del trasporto aereo nell’ETS. Ciononostante, il sistema non deve mettere a repentaglio proprio gli operatori aerei europei, che potrebbero perdere di competitività in relazione al settore del trasporto aereo competitivo di USA o Dubai. Penalizzare l’industria del trasporto aereo interno causerà il verificarsi del fenomeno delle “fughe di carbonio”, vale a dire l’orientamento verso mercati con norme meno severe rispetto a quelle imposte dall’UE, avviando di conseguenza una guerra commerciale. Dobbiamo trovare un equilibrio tra protezione ambientale, protezione dei consumatori e settore del trasporto aereo, se vogliamo che lo spazio aereo sia più efficiente.</p>
      <p sl="ro">Inoltre, i proventi derivanti dalla messa all’asta di quote non dovranno essere utilizzati per ridurre le emissioni di gas a effetto serra e correggere il cambiamento climatico, senza offrire agli Stati membri la possibilità di utilizzare tale denaro per altri scopi.</p>
      <p sl="ro">Se riusciamo a utilizzare in modo corretto tali proventi derivanti dalle aste e solo come strumento ambientale, eviteremo sanzioni nel quadro di un accordo internazionale.</p>
    </intervention>
  </section>
  <section id="creitem7" title="7. Calendario di bilancio: vedasi processo verbale"/>
  <section id="creitem8" title="8. Turno di votazioni">
    <intervention id="2-127" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem9" title="8.1. Strumento europeo di vicinato e partenariato (A6-0271/2008, Jacek Saryusz-Wolski)"/>
  <section id="creitem10" title="8.2. Regimi di sostegno nell'ambito della PAC (A6-0270/2008, Neil Parish) (votazione)"/>
  <section id="creitem11" title="8.3. Prescrizioni minime di sicurezza e salute per l'uso di attrezzature di lavoro (seconda direttiva particolare a norma dell'articolo 16, paragrafo 1, della direttiva 89/391/CEE) (versione codificata) (A6-0290/2008, Lidia Joanna Geringer de Oedenberg) (votazione)"/>
  <section id="creitem12" title="8.4. Conservazione degli uccelli selvatici (adeguamento alla procedura di regolamentazione con controllo) (A6-0259/2008, Miroslav Ouzký) (votazione)"/>
  <section id="creitem13" title="8.5. Sistema comune d’imposta sul valore aggiunto (A6-0232/2008, Dariusz Rosati) (votazione)"/>
  <section id="creitem14" title="8.6. Protocollo sulla valutazione ambientale strategica alla Convenzione di Espoo del 1991 (A6-0221/2008, Bogusław Sonik) (votazione)"/>
  <section id="creitem15" title="8.7. Associazione del Liechtenstein all’attuazione, all’applicazione e allo sviluppo dell’acquis di Schengen (A6-0246/2008, Ewa Klamt) (votazione)"/>
  <section id="creitem16" title="8.8. Determinazione dello Stato competente per l’esame di una domanda di asilo introdotta in uno degli Stati membri, in Svizzera o nel Liechtenstein (A6-0247/2008, Ewa Klamt) (votazione)"/>
  <section id="creitem17" title="8.9. Protocollo tra la Comunità europea, la Svizzera e il Liechtenstein all’accordo CE/Svizzera relativo alla determinazione dello Stato competente per l’esame di una domanda di asilo introdotta in uno degli Stati membri, in Svizzera o nel Liechtenstein (A6-0261/2008, Ewa Klamt) (votazione)"/>
  <section id="creitem18" title="8.10. Numerazione dei visti (A6-0268/2008, Gérard Deprez) (votazione)"/>
  <section id="creitem19" title="8.11. Rinnovo dell'accordo di cooperazione scientifica e tecnologica tra la CE e l'India (A6-0254/2008, Christian Ehler) (votazione)"/>
  <section id="creitem20" title="8.12. Richiesta di revoca dell'immunità di Tomczak Witold (A6-0277/2008, Diana Wallis) (votazione)"/>
  <section id="creitem21" title="8.13. Difesa delle prerogative del Parlamento europeo dinanzi ai tribunali nazionali (A6-0222/2008, Giuseppe Gargani) (votazione)"/>
  <section id="creitem22" title="8.14. Modifica del Regolamento del Parlamento concernente l'approvazione della Commissione (A6-0198/2008, Andrew Duff) (votazione)">
    <intervention id="2-143" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. − Signor Presidente, la Commissione ringrazia l’onorevole Duff per la sua relazione.</p>
      <p sl="en">Appoggiamo la decisione del Parlamento di riformare la procedura delle audizioni affinché aumentino ulteriormente la trasparenza e la legittimità democratica del processo di nomina, attraverso la creazione di procedure e criteri di valutazione chiari, trasparenti e uniformi.</p>
      <p sl="en">Tuttavia, la Commissione ritiene che le procedure da applicare in casi diversi di cui si occupa la relazione debbano rispettare completamente le disposizioni pertinenti contenute nei Trattati, in particolare l’articolo 215, e l’Accordo quadro, al fine di rispecchiare le differenze giuridiche e istituzionali tra loro.</p>
      <p sl="en">Nello specifico, le procedure applicate per la modifica del portafoglio dovrebbero essere più chiare di quelle applicate per l’approvazione dell’intera Commissione, nonché rispettare le prerogative del Presidente della Commissione europea per la distribuzione delle competenze.</p>
      <p sl="en">Riteniamo che ciò sia nell’interesse di entrambe le istituzioni. Inoltre, la Commissione è giuridicamente vincolata dai Trattati e dall’Accordo quadro, e si riserva pertanto il diritto di approvare le procedure pertinenti da applicare in ciascuno dei diversi scenari su una base caso per caso e in uno spirito costruttivo di cooperazione, come è accaduto sinora. Tale approccio si è dimostrato di successo per entrambe le istituzioni.</p>
    </intervention>
  </section>
  <section id="creitem23" title="8.15. Procedura uniforme di autorizzazione per gli additivi, gli enzimi e gli aromi alimentari (A6-0179/2008, Åsa Westlund) (votazione)"/>
  <section id="creitem24" title="8.16. Additivi alimentari (A6-0180/2008, Åsa Westlund) (votazione)"/>
  <section id="creitem25" title="8.17. Aromi e ingredienti alimentari con proprietà aromatizzanti (A6-0177/2008, Mojca Drčar Murko) (votazione)"/>
  <section id="creitem26" title="8.18. Enzimi alimentari (A6-0176/2008, Avril Doyle) (votazione)">
    <intervention id="2-149" speaker_id="4382" name="Avril Doyle" is_mep="True" mode="spoken">
      <p sl="en">relatrice. − Signor Presidente, a causa delle difficoltà dei trasporti nel raggiungere Strasburgo, ieri sera non ero nella posizione per ringraziare le colleghe, in particolar modo le correlatrici Åsa Westlund e Mojca Drčar Murko, nonché l’onorevole collega Pilar Ayuso, che mi ha sostituito nella discussione, e tutti i nostri rispettivi assistenti e collaboratori per la loro cooperazione negli ultimi 12 mesi, nel raggiungimento di un accordo in seconda lettura molto soddisfacente su questo importante pacchetto sulle misure relative ai prodotti alimentari. Con questo li ringrazio tutti.</p>
    </intervention>
  </section>
  <section id="creitem27" title="8.19. Modifica della direttiva 2003/87/CE al fine di integrare le attività aeree nel sistema comunitario di scambio di quote di emissioni di gas a effetto serra (A6-0220/2008, Peter Liese) (votazione)"/>
  <section id="creitem28" title="8.20. Modifica del Regolamento del Parlamento alla luce delle proposte del gruppo di lavoro per la riforma del Parlamento concernenti i lavori dell’Aula e le relazioni di iniziativa (A6-0197/2008, Richard Corbett) (votazione)"/>
  <section id="creitem29" title="8.21. Bilancio 2009: prime riflessioni sul PPB 2009 e sul mandato per la concertazione (A6-0262/2008, Jutta Haug) (votazione)"/>
  <section id="creitem30" title="8.22. Impatto ambientale del gasdotto progettato nel Mar Baltico per collegare Russia e Germania (A6-0225/2008, Marcin Libicki) (votazione)">
    <intervention id="2-155" speaker_id="4243" name="Dirk Sterckx" is_mep="True" mode="spoken">
      <p sl="nl">Signor Presidente, c’è un problema con il suo schermo per i risultati delle votazioni. Vediamo solo uno zero per tali risultati, quindi non possiamo vedere quante persone hanno votato a favore o contro.</p>
    </intervention>
    <intervention id="2-156" speaker_id="4308" is_mep="True" mode="spoken" role="Presidente">
      <p sl="unknown">Bene, la ringrazio onorevole Sterckx. Non posso vederlo perché si trova alle mie spalle, mi capisca.</p>
      <p sl="unknown">I servizi di quest’Aula mi dicono infatti che abbiamo un problema con la procedura elettronica di conteggio dei voti, e vi chiederei quindi di essere pazienti per qualche istante finché il problema non sarà risolto.</p>
      <p sl="unknown">Prima della votazione sull’emendamento n. 50</p>
    </intervention>
    <intervention id="2-157" speaker_id="28279" name="Justas Vincas Paleckis" is_mep="True" mode="spoken">
      <p sl="en">Signor Presidente, abbiamo piena fiducia in lei, ma le sarei molto grato se potesse dare lettura dei risultati in cifre di chi ha votato a favore e contro e di chi si è astenuto.</p>
    </intervention>
    <intervention id="2-158" speaker_id="4308" is_mep="True" mode="spoken" role="Presidente">
      <p sl="unknown">Adesso, quindi, poiché lo schermo grande non funziona, darò lettura dei numeri, se va bene. Sarà una soluzione migliore per voi.</p>
      <a text="(La votazione è interrotta per qualche minuto affinché si possano riparare gli schermi che mostrano i risultati)"/>
    </intervention>
    <intervention id="2-159" speaker_id="23286" name="Graham Booth" is_mep="True" mode="spoken">
      <p sl="en">Signor Presidente, sto tentando di catturare la sua attenzione, ma lei non mi nota. Quando abbiamo controllato la votazione sull’emendamento n. 49, 474 erano a favore e 181 contrari, e lei ha dichiarato, “Accolto, come ho detto”. Tuttavia, lei non ha detto “accolto”, ma “respinto”.</p>
    </intervention>
    <intervention id="2-160" speaker_id="4308" is_mep="True" mode="spoken" role="Presidente">
      <p sl="unknown">Non ricordo, ma sei lei dice così, va bene.</p>
    </intervention>
    <intervention id="2-162" speaker_id="24087" name="Marcin Libicki" is_mep="True" mode="spoken" role="relatore">
      <p sl="pl">Signor Presidente, credo si possa concordare che, benché involontariamente, gli schermi non funzionano. E’ scandaloso non poter vedere i risultati nel Parlamento europeo. In tali circostanze, chiederei che, mentre lei controlla i risultati, ce ne dia una lettura precisa, di quanti sono stati a favore, quanti contro e quanti si sono astenuti. Se non viene visualizzato sugli schermi, le chiederei di darne lettura e che i suoi collaboratori ne prendano nota per iscritto.</p>
    </intervention>
    <intervention id="2-163" speaker_id="1928" name="Werner Langen" is_mep="True" mode="spoken">
      <p sl="de">Signor Presidente, posso precisare che il sistema di conteggio posizionato in ogni seggio dei singoli deputati funziona adeguatamente, che abbiamo appena introdotto questi schermi misteriosi un anno fa, che tutto in precedenza ha funzionato correttamente e che in ogni caso la nostra fiducia nel Presidente è un prerequisito affinché le cose procedano adeguatamente.</p>
      <a text="(Applausi)"/>
    </intervention>
    <intervention id="2-165" speaker_id="1429" name="Christopher Beazley" is_mep="True" mode="spoken">
      <p sl="en">Signor Presidente, è molto semplice. Chiediamo semplicemente una votazione a maggioranza fino al punto e virgola, ossia solo delle seguenti parole “che sia estremamente importante che la Russia dia prova di disponibilità per quanto concerne la cooperazione nel quadro della politica energetica europea;”. Desideriamo per questa frase un voto a maggioranza. Noi, da questa parte dell’Emiciclo, riteniamo che non sia necessaria e che la prima parte dell’emendamento potrebbe essere malinterpretata, ma desideriamo sostenere la seconda parte, che sottolinea l’importanza che la Russia ratifichi il trattato sulla Carta dell’energia.</p>
    </intervention>
    <intervention id="2-167" speaker_id="28980" name="Andres Tarand" is_mep="True" mode="spoken">
      <p sl="en">Signor Presidente, il considerando Q riguarda la popolazione delle alghe, la cui proliferazione pone in particolare rischio la Finlandia, la Svezia e la Germania. Presumo che le alghe non distinguano tra Svezia, Lettonia o altre nazioni, poiché vengono guidate dal vento.</p>
      <p sl="en">Pertanto, il testo dell’emendamento è il seguente: “considerando che l’esecuzione dei lavori nel rispetto delle condizioni particolari presenti nel Mar Baltico potrebbe comportare un incremento improvviso della popolazione delle alghe, che potrebbe mettere a rischio soprattutto la Finlandia, la Svezia, la Germania e gli Stati baltici,”. Finisce qui. Mi dispiace che la Polonia sia stata esclusa, ma è stato fatto per motivi tecnici.</p>
    </intervention>
    <intervention id="2-169" speaker_id="24087" name="Marcin Libicki" is_mep="True" mode="spoken" role="relatore">
      <p sl="pl">Desidero dire che ringrazio davvero molto tutti coloro che hanno appoggiato la relazione. Auspico che il Commissario Dimas, la Commissione, il Consiglio e tutte le istituzioni importanti nell’Unione europea tengano conto di questo parere del Parlamento europeo. E’ stato espresso in questo documento in modo chiaro e trasparente. Le questioni relative alla solidarietà energetica, a una solidarietà in un contesto politico più ampio, nonché alla protezione per l’ambiente, sono tutte estremamente importanti per il Parlamento europeo. La presente relazione e questa votazione, in cui il 90 per cento dei votanti si è dimostrato a favore, dovrebbero trasmettere un chiaro segnale alle autorità dell’Unione europea affinché non ignorino i pareri del Parlamento europeo e che la risoluzione in oggetto, benché non formalmente vincolante, venga trattata come tale.</p>
    </intervention>
  </section>
  <section id="creitem31" title="8.23. Stabilizzazione dell’Afghanistan: sfide per l’UE e la comunità internazionale (A6-0269/2008, André Brie) (votazione)">
    <intervention id="2-172" speaker_id="4298" name="André Brie" is_mep="True" mode="spoken" role="relatore">
      <p sl="de">Signor Presidente, in considerazione del terribile attacco terroristico di ieri a Kabul, e sulla base della discussione odierna, desidero proporre un emendamento orale al fine di inserire una nuova 3° sezione come segue “condanna fermamente l’attacco terroristico all’ambasciata indiana a Kabul il 7 luglio 2008, che ha causato più di quaranta morti, compresi quattro membri del personale di ambasciata; esprime le proprie più sentite condoglianze alle famiglie e ai governi afgano e indiano e la propria solidarietà ai feriti”.</p>
      <a text="(Applausi)"/>
    </intervention>
  </section>
  <section id="creitem32" title="9. Dichiarazioni di voto">
    <intervention id="2-177" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE. – Signor Presidente, sono molto dispiaciuta che nella raccomandazione per la seconda lettura dell’onorevole Westlund non sia stato possibile imporre un divieto sui coloranti azoici. Questo è altresì molto spiacevole in quanto l’etichettatura non garantisce sicurezza. Adesso il Parlamento ha perso il controllo in quest’ambito e si è semplicemente arreso, e non ha purtroppo adottato l’approccio precauzionale, il che è davvero deplorevole.</p>
      <p sl="de">Riteniamo sia spiacevole esattamente allo stesso modo non essere stati in grado di introdurre e regolamentare gli additivi geneticamente modificati, il che avrebbe indicato realmente quanto seriamente consideriamo il campo della tutela dei consumatori. Tuttavia, l’aspetto peggiore è che non abbiamo protetto i bambini dai coloranti azoici. Le scoperte allarmanti della ricerca di Southampton spiegano piuttosto chiaramente che dobbiamo chiedere un divieto e che ne abbiamo bisogno.</p>
      <p sl="de">Che cos’altro dichiara infatti il principio precauzionale se non che dobbiamo accettare le conclusioni quando vi è l’indicazione di un rischio? In questo caso le conclusioni indicano chiaramente un divieto. Inoltre, mentre alla fine il divieto generale è fallito, trovo sia davvero increscioso che non siamo ancora riusciti a ottenere un divieto sui prodotti destinati principalmente ai bambini.</p>
    </intervention>
    <intervention id="2-179" speaker_id="4533" name="Neena Gill" is_mep="True" mode="spoken">
      <p sl="en">Signor Presidente, ho votato a favore della presente relazione, poiché sostengo l’approccio adottato.</p>
      <p sl="en">Accolgo positivamente l’armonizzazione dell’impiego degli additivi alimentari negli aromi in tutta l’Unione europea. Un unico regolamento per gli additivi alimentari contribuirà a controllare, aggiornare e modificare la normativa esistente in questo ambito, nonché a dirigerci verso una maggiore sicurezza alimentare.</p>
      <p sl="en">Sono molto profondamente preoccupata del rischio che tali additivi e aromi comportano per la salute nonché le conseguenze sui bambini, con alcuni numeri E che danneggiano la loro intelligenza, e possono causare anche allergie e altre malattie.</p>
      <p sl="en">Tuttavia, abbiamo bisogno di maggiore trasparenza e di una migliore etichettatura degli alimenti, ma dobbiamo ricordarci delle diverse popolazioni che vivono in Europa e che hanno l’abitudine di usare ingredienti provenienti da tutto il mondo, come erbe e spezie, il cui contenuto non può essere facilmente disponibile. Pertanto, occorre garantire che non limitiamo la scelta dei consumatori e continuiamo a consentire che le persone possano usare le erbe e le spezie che usano da secoli.</p>
    </intervention>
    <intervention id="2-180" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, la presente relazione è di enorme importanza per le nostre vite quotidiane. Le persone vogliono alimenti che siano sani e sicuri. Per questo motivo, è importante che le procedure per l’emissione di autorizzazioni per l’impiego di additivi alimentari, gli enzimi e gli aromi siano trasparenti. Al fine di rafforzare la tutela dei consumatori, in particolare di quelle persone che hanno intolleranze alimentari ad alcune sostanze, i consumatori dovrebbero essere totalmente informati su quali siano gli alimenti in cui tali sostanze vengono impiegate. Questo è il motivo per cui è importante che le informazioni sull’etichetta siano facilmente comprensibili dal consumatore medio, tra cui i consumatori allergici. Le autorità competenti e autorizzate dovrebbero stabilire se consentire o meno l’impiego di sostanze che migliorano il sapore, l’aspetto o i valori nutrizionali di un prodotto sulla base della conoscenza scientifica e della valutazione dei rischi. Il rispetto di questi orientamenti e criteri dovrebbe essere monitorato e soggetto a controlli continui per il bene dei consumatori nel nostro mercato unico comune.</p>
    </intervention>
    <intervention id="2-182" speaker_id="28178" name="Miroslav Mikolášik" is_mep="True" mode="spoken">
      <p sl="sk">Appoggio la proposta in oggetto intesa a garantire l’etichettatura corretta e chiara dei prodotti alimentari, compresi gli additivi aromatici.</p>
      <p sl="sk">Offro inoltre il mio pieno sostegno all’obiettivo, che è la tutela della salute dei consumatori. Al fine di raggiungere tale obiettivo, è ovviamente necessario evitare l’immissione sul mercato di prodotti che possono avere effetti tossici pericolosi. E’ altrettanto importante proteggere il pubblico, in particolar modo i gruppi vulnerabili, dalle conseguenze negative dell’uso eccessivo di ingredienti aromatici, quali l’obesità e la distorsione delle preferenze del gusto nei bambini.</p>
      <p sl="sk">Ritengo che queste proposte accrescano la qualità del regolamento, rafforzandone la logica interna e la fattibilità della soluzione. Ciò vale in particolar modo per la posizione della commissione che tenori massimi di talune sostanze non si applicano agli alimenti composti che contengono soltanto erbe e spezie naturalmente presenti e non aggiungono sapori.</p>
    </intervention>
    <intervention id="2-184" speaker_id="28178" name="Miroslav Mikolášik" is_mep="True" mode="spoken">
      <p sl="sk">L’armonizzazione della normativa che disciplina l’impiego degli enzimi nella lavorazione degli alimenti è di interesse dell’intera Comunità europea.</p>
      <p sl="sk">Il nostro principale obiettivo è garantire un livello elevato di sicurezza alimentare al fine di tutelare la salute umana. Al contempo, occorre garantire pari condizioni per tutti i produttori e quindi sostenere il commercio equo nel campo degli additivi alimentari.</p>
      <p sl="sk">Sostengo fermamente le disposizioni sulla tutela dei consumatori. L’impiego di enzimi alimentari non deve fuorviare i consumatori rispetto alla qualità, la natura, la freschezza o il valore nutrizionale dei prodotti. I consumatori devono essere informati dell’aspetto degli alimenti o del trattamento specifico che hanno subito. Le informazioni relative agli enzimi alimentari e agli additivi devono includere una descrizione adeguata ed essere leggibili chiaramente nonché facili da comprendere per i consumatori.</p>
    </intervention>
    <intervention id="2-186" speaker_id="28636" name="Péter Olajos" is_mep="True" mode="spoken">
      <p sl="hu">La ringrazio, signor Presidente. Il Consiglio europeo e il Parlamento europeo hanno deciso congiuntamente di ridurre le emissioni di biossido di carbonio del 20 per cento entro il 2020, e infatti gli accordi internazionali stabiliscono una riduzione del 30 per cento, poi del 60 o dell’80 per cento, entro il 2050.</p>
      <p sl="hu">Al fine di raggiungere tali obiettivi, tutti i responsabili delle emissioni, tutte le industrie e anche noi esseri umani, che rappresentiamo le nostre abitazioni, dobbiamo compiere sforzi importanti. Se vivessimo in un mondo perfetto in cui i carburanti a noi disponibili fossero illimitati e poco costosi, e in cui non vi fossero problemi ambientali in costante crescita, non avrei votato a favore della presente normativa.</p>
      <p sl="hu">Non lo avrei fatto poiché è chiaramente limitante e svantaggiosa per i nuovi Stati membri nonché per la compagnia aerea ungherese. Tuttavia, non viviamo in un mondo perfetto, la quantità di carburante diminuisce e il suo prezzo aumenta, ma dobbiamo fare qualcosa oggi al fine di fermare il cambiamento climatico.</p>
      <p sl="hu">Pertanto, pur nella consapevolezza che la presente normativa porrà le compagnie aeree dei nuovi Stati membri in una posizione difficile, ho votato a favore, poiché ritengo che, nell’interesse del futuro, gli obiettivi che abbiamo adottato congiuntamente debbano essere conseguiti. Dobbiamo fermare il cambiamento climatico.</p>
    </intervention>
    <intervention id="2-187" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, mi congratulo per il lavoro del relatore, l’onorevole Peter Liese, che, nell’affrontare il Consiglio, è riuscito a far approvare la maggior parte di ciò che il Parlamento ha già proposto in prima lettura a novembre dello scorso anno. Il risultato è un testo concettuale integrato perfettamente valido per l’inclusione dell’aviazione nel sistema di scambio delle quote di emissione di gas serra, eliminando pertanto entro la fine del 2012 il sistema attuale che offre vantaggi al traffico aereo rispetto a quello di terra. Inoltre, la proposta di risoluzione avvantaggia le nuove imprese grazie al 15 per cento di assegnazione all’asta e amplia lo schema per quanto riguarda i voli da e verso l’Europa. Continuando la mia linea di pensiero dello scorso novembre, desidero sottolineare che al fine di ridurre le emissioni nell’atmosfera, dobbiamo convincere il resto del mondo della necessità di regolamentare. Penso che presto riusciremo a firmare un accordo con gli Stati Uniti e altri paesi. Accolgo con favore il limite sulle esenzioni. Personalmente, non vedo il motivo per cui i voli di capi di Stato o monarchi (contrariamente ai voli per motivi di soccorso) non dovrebbero essere soggetti alle stesse norme di protezione ambientale.</p>
    </intervention>
    <intervention id="2-188" speaker_id="2225" name="Christoph Konrad" is_mep="True" mode="spoken">
      <p sl="de">Signor Presidente, onorevoli colleghi, sono contrario alla posizione comune intesa a includere le attività di trasporto aereo nel sistema comunitario di scambio delle quote di emissione per diversi ordini di motivi.</p>
      <p sl="de">L’aviazione è responsabile di meno del 5 per cento del totale delle emissioni nel settore dei trasporti e a tal proposito stiamo svolgendo in qualche misura una politica simbolica in quest’Aula. Inoltre, non siamo stati in grado, quali europei, di trovare un approccio globale alla questione, il che significa che le nostre misure porranno in una posizione di ingiusto svantaggio le compagnie aeree e gli aeroporti europei. Per di più, abbiamo fondamentalmente fallito, come dovrebbe essere stato spiegato, nello svolgimento di un’adeguata analisi costi-benefici.</p>
      <p sl="de">Ciò significa che le misure che oggi abbiamo approvato non sono né ragionevoli né necessarie e che in quest’Aula abbiamo creato una situazione che non è conveniente nonché di fatto contraria alla strategia di Lisbona. Infatti, non abbiamo rafforzato la posizione dell’Europa, l’abbiamo ostacolata e lo abbiamo fatto unidirezionalmente, motivo per cui sono contrario alla posizione comune. Avremmo fatto meglio a investire maggiormente nelle nostre infrastrutture e creare uno spazio aereo europeo comune. Ciò avrebbe determinato risparmi e sarebbe stato molto più vantaggioso rispetto alle misure che abbiamo adesso stabilito nella proposta odierna.</p>
    </intervention>
    <intervention id="2-190" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, io, assieme alla maggior parte dei conservatori, ritengo che vi sia un’urgente necessità di riformare questo Parlamento.</p>
      <p sl="en">Nella mia vita, ho avuto il grande privilegio di lavorare non solo in quest’Aula, ma anche nella Camera dei Comuni e presso le autorità locali del Regno Unito. Devo dire che in altre istituzioni (le autorità locali e i parlamenti nazionali) esiste maggiore democrazia e partecipazione rispetto a questo Parlamento.</p>
      <p sl="en">Ciò di cui abbiamo bisogno è un impegno degli eurodeputati nelle procedure e nelle discussioni. Non vi è dialogo in quest’Aula, non vi sono argomenti, non vi è passione o entusiasmo, e il problema della presente relazione dell’onorevole Corbett, che sono sicuro avesse buone intenzioni, e che conferirà al Presidente del Parlamento competenze ancora maggiori. E’ sbagliato! Ciò che dovremmo fare, se saremo ragionevoli nei prossimi anni, è dare maggiori competenze ai deputati e ridurre quelle del Presidente. Questo è il motivo per cui ho votato nel modo in cui ho votato.</p>
    </intervention>
    <intervention id="2-191" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, come pecore, la maggior parte dei deputati di questo Parlamento inciampa da una riforma Corbett all’altra, ciascuna delle quali significa meno democrazia e meno diritti per gli europarlamentari. Tuttavia, viene affermato l’opposto. Si sostiene che le persone vogliono vedere più discussioni, ma al contempo vengono abolite le discussioni sulle relazioni di iniziativa e sostituite da dichiarazioni scritte. Tuttavia, la parola Parlamento deriva da “parlare” e non da “risparmiare le parole”. Questo è per i burocrati. Le persone parlano di avere più tempo per il lavoro normativo. Lo potremmo avere i giovedì e i venerdì. Il problema è che non lo usiamo. Questo è il motivo per cui non abbiamo abbastanza tempo per il lavoro normativo.</p>
      <p sl="de">La vera riforma parlamentare, e questo lo concedo all’onorevole Sumberg, sarebbe qualcosa di completamente diverso. Stiamo gettando via i nostri diritti, stiamo riducendo la quantità di tempo per gli interventi, non possiamo più presentare emendamenti, il che significa che stiamo abbandonando la nostra capacità di compromesso. D’ora in poi, ci saranno solo argomenti ideologici su testi rigidi.</p>
      <p sl="de">Ritengo che questo sia un giorno decisamente nero nella storia di questo Parlamento, in cui lavoro da 29 anni: 15 anni in qualità di membro del personale e giornalista e 14 da deputato di quest’Aula. Credo che questo processo di autocastrazione parlamentare sia andato sufficientemente lontano. Anche la commissione per gli affari esteri adesso ha perso molte delle sue competenze e del suo potenziale. Deploro profondamente tutto questo.</p>
    </intervention>
    <intervention id="2-192" speaker_id="24030" name="Philip Claeys" is_mep="True" mode="spoken">
      <p sl="nl">Sotto la maschera delle riforme intese a rendere più efficienti i lavori del Parlamento, la relazione Corbett introduce un certo numero di misure che non hanno niente a che vedere con questo. Al contrario, apporta modifiche al Regolamento che impongono semplicemente dei limiti alle normali attività parlamentari. L’esempio più sorprendente è l’emendamento all’articolo 110, paragrafo 4, che limiterebbe il numero delle normali interrogazioni scritte a tre al mese. Nelle sue motivazioni, il relatore spiega che tale limite verrà introdotto al fine di evitare il cosiddetto abuso del diritto dei deputati a presentare interrogazioni.</p>
      <p sl="nl">La presentazione di interrogazioni scritte è uno dei mezzi più importanti attraverso cui noi, quali eurodeputati, svolgiamo il nostro ruolo di controllo. Il suggerimento che ciò possa condurre a un uso improprio è di fatto un insulto a ogni deputato che prende seriamente i suoi doveri. Questo tipico esempio di ipercriticismo socialista è comunque indegno di questo Parlamento e in realtà di ogni parlamento!</p>
    </intervention>
    <intervention id="2-193" speaker_id="1956" name="Frank Vanhecke" is_mep="True" mode="spoken">
      <p sl="nl">Questo Parlamento deve ritirare realmente tutti i divieti volti a rafforzare l’immagine dell’Eurocrazia, quale tipo di dottrina totalitaria che non tollera più alcuna opposizione. Questa volta si tratta della drastica limitazione del diritto degli eurodeputati a presentare interrogazioni alla Commissione.</p>
      <p sl="nl">Apparentemente la Commissione, quel gigante con i suoi 10 000 dipendenti che interferisce in tutto, e oltre, si lamenta molto del carico di lavoro che causano le interrogazioni parlamentari. In nome di Dio, quale arroganza da parte di un’istituzione come la Commissione, che rivela il suo palese disprezzo per qualsiasi forma di controllo democratico rispondendo a malapena alle interrogazioni parlamentari, e di solido rispondendo loro in modo inadeguato e sempre vago rispetto all’argomento. Il fatto che il Parlamento strisci dinanzi ai sovrani dell’Eurocrazia è semplicemente vergognoso!</p>
    </intervention>
    <intervention id="2-194" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, potrebbe benissimo domandarsi come mai mi alzo e fornisco dichiarazioni di voto sulla maggior parte degli argomenti in quest’Aula: è semplicemente a causa di questioni come le riforme Corbett. Quale individuo con opinioni leggermente diverse rispetto al grande gruppo in cui siedo, sono spesso escluso dal fornire dichiarazioni nel corso della discussione principale, che è sicuramente uno dei motivi per cui in quest’Aula dovremmo incoraggiare più democrazia, un numero maggiore di piccoli gruppi, e conferire competenze ai singoli deputati.</p>
      <p sl="en">Ogni volta che vedo una relazione Corbett, penso tra me e me che in realtà l’onorevole Richard Corbett è per il Parlamento europeo ciò che Vermilinguo era per il re Théoden nel Signore degli anelli. Ogni volta che afferma che avremo più democrazia, facciamo un passo indietro. Esiste qualcosa di seriamente sbagliato in questo Parlamento attualmente. E’ sinistro, antidemocratico e gravemente sbagliato. Questo è il motivo per cui ho votato contro la presente relazione.</p>
    </intervention>
    <intervention id="2-195" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, qualche mese fa alcuni parlamentari, io compreso, hanno pensato di fare uso della procedura parlamentare esistente per rinviare la votazione sulla Costituzione, camuffata da Trattato di Lisbona. All’epoca, il Presidente ha ignorato il Regolamento per limitare le dichiarazioni di voto. Più tardi, si è assicurato poteri arbitrari attraverso la commissione per gli affari costituzionali.</p>
      <p sl="en">Adesso la relazione Corbett cerca ulteriori limitazioni ai diritti democratici dei deputati di formulare interrogazioni alla Commissione e al Consiglio. In quale modo quest’Aula può chiedere di colmare il cosiddetto deficit democratico quando i diritti dei deputati vengono ridotti da forze antidemocratiche? Di sicuro, la prova di ogni democrazia è la tolleranza delle opinioni avverse o minoritarie. Dobbiamo chiedere, quali passi verranno compiuti successivamente? Chi fermerà la nostra caduta in questo baratro in nome della cosiddetta efficienza? Forse la dittatura mascherata viene preferita alla democrazia. Vi prego di aprire gli occhi: lottiamo per la democrazia.</p>
    </intervention>
    <intervention id="2-197" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, forse è sorprendente che io e i conservatori abbiamo un’opinione separata su questo argomento e che alla fine assumiamo la posizione che, benché siamo tutti a favore di un rigido controllo del bilancio dell’Unione europea (abbiamo infatti subito per troppo tempo i contabili che si rifiutavano di chiudere i bilanci dell’Unione europea) cionondimeno abbiamo un’opinione diversa sulla presente relazione. Perché? Perché fa ripetuto riferimento al Trattato di Lisbona.</p>
      <p sl="en">Il messaggio deve essere inviato a coloro che sono influenti sull’argomento: il Trattato di Lisbona è morto. Il popolo irlandese nella sua grande saggezza ha respinto il Trattato con una votazione democratica, e nonostante le persone a Bruxelles e a Strasburgo lavoreranno, e tenteranno, e corromperanno, e cercheranno di persuadere gli irlandesi a cambiare opinione, la decisione del popolo dovrebbe prevalere, e in questo caso l’Irlanda ha rappresentato i cittadini d’Europa. Lasciate sopravvivere la loro voce.</p>
    </intervention>
    <intervention id="2-198" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, come il collega accanto a lei le dirà, ho sempre cercato di prendere la parola sui problemi di bilancio.</p>
      <p sl="en">Mi ha fatto molto piacere collaborare con l’onorevole Jutta Haug, la relatrice per il bilancio, quest’anno. E’ stato quando lei ha svolto il bilancio l’ultima volta che sono riuscito a presentare poco meno di 500 emendamenti al suo bilancio per la discussione in sede di commissione, molti dei quali sono stati approvati per la plenaria. E’ una persona valida con cui collaborare e comprende molti dei problemi che ho con gli elementi del Trattato di Lisbona già posti in bilancio, presumibilmente sulla base giuridica delle prospettive finanziare concordate in sede di Consiglio, nonostante sia abbastanza sicuro che non è corretto. Lei comprende che ho un grande problema con molte ONG finanziate dal bilancio della Commissione per esercitare pressione su di essa affinché agisca maggiormente in uno strano rapporto simbiotico che non dovrebbe più proseguire, e lei sa che ho un rapporto molto speciale con il movimento per i Giochi Olimpici, che dovrebbe trarre vantaggio dal bilancio europeo a un certo punto in futuro.</p>
      <p sl="en">In tutte queste questioni ho un gran rispetto per la relatrice, ma mi domando se qualcun altro in quest’Aula ponga qualche attenzione sul bilancio, oltre all’esiguo numero di fanatici del bilancio che esistono in solo un paio di commissioni in questo posto.</p>
    </intervention>
    <intervention id="2-200" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Come sapete, più di sei mesi fa, molte centinaia di migliaia di cittadini comunitari hanno presentato una petizione al nostro Parlamento sull’impatto ambientale del gasdotto Nord Stream e oggi, più di sei mesi dopo, hanno ricevuto la risposta del Parlamento europeo, appreso la sua posizione su questa importante questione.</p>
      <p sl="lt">Ringrazio tutti coloro che hanno votato a favore del presente documento, molte grazie agli onorevoli Libicki e Beazley, nonché agli altri colleghi deputati per il loro contributo alla preparazione di questo documento. Sono realmente grata a tutti i deputati che, con i loro voti, hanno chiarito in primo luogo che l’Unione europea ha bisogno del gas e, in secondo luogo, che i cittadini comunitari che vivono vicino al Mar Baltico sono responsabili per preservare il mare per le future generazioni.</p>
    </intervention>
    <intervention id="2-201" speaker_id="39711" name="Victor Boştinaru" is_mep="True" mode="spoken">
      <p sl="ro">Innanzi tutto, consentitemi di ringraziare tutti i colleghi che oggi hanno votato a favore della relazione Libicki. Il presente documento non parla di russofobia o gasfobia, si riferisce al fatto che il Parlamento europeo non può negare e voltarsi di spalle rispetto alle lamentele di coloro che hanno presentato la petizione relativa a una questione politica sensibile.</p>
      <p sl="ro">La questione della politica energetica comune dovrebbe essere risolta portandola a livello comunitario. Cionondimeno, fino ad allora, gli accordi bilaterali dovrebbero essere integrati in un’autentica politica interna in campo energetico, al fine di garantire il conseguimento di due obiettivi essenziali:</p>
      <p sl="ro">1. che il risultato di tutti i negoziati sia vantaggioso per ogni Stato membro;</p>
      <p sl="ro">2. che, di conseguenza, la vulnerabilità degli Stati membri coinvolti in accordi bilaterali con i paesi terzi possa essere evitata.</p>
      <p sl="ro">Secondo me, sono questi i requisiti di ogni strategia energetica dell’Unione europea ed è questa la grande sfida che il Parlamento europeo dovrà affrontare nel prossimo periodo.</p>
    </intervention>
    <intervention id="2-202" speaker_id="28352" name="Zuzana Roithová" is_mep="True" mode="written">
      <p sl="cs">Anch’io sono molto turbata dalle preoccupazioni di decine di migliaia di cittadini che nella loro petizione sottolineano i rischi che si associano alla costruzione del più grande gasdotto nel poco profondo fondale del Mar Baltico.</p>
      <p sl="cs">La loro petizione si è tradotta in un’audizione pubblica e in una relazione del Parlamento europeo, che ha sottolineato la necessità di coinvolgere altri paesi, e l’Unione europea in particolare, nel processo decisionale. I problemi sono causati dai rischi ecologici esistenti quali conseguenze di vasti cimiteri di navi da guerra e munizioni nel fondale marino, nonché dal rischioso metodo chimico necessario a pulire il gasdotto prima che entri in funzione.</p>
      <p sl="cs">Non esprimerò un’opinione sulla via alternativa costituita dalla terraferma, ma credo fermamente che la Commissione europea e il Consiglio debbano assumere il loro ruolo di coordinatori e chiedere in modo deciso, nell’interesse dei paesi baltici e altri, che gli investitori si assumano la piena responsabilità del potenziale danno ecologico. La Commissione e il Consiglio devono inoltre richiedere una valutazione sull’impatto indipendente nonché una valutazione della via alternativa costituita dalla terraferma.</p>
      <p sl="cs">La via settentrionale di fornitura del gas dalla Russia è importante. Pertanto, è imperativo che l’Unione europea firmi un accordo con la Russia relativo alle condizioni di controllo della costruzione del gasdotto e della sicurezza delle sue operazioni. Dopotutto, la Russia non ha ancora ratificato la Convenzione di Espoo. Purtroppo, non abbiamo ancora norme o una politica energetica comune dell’Unione europea. Possiamo chiaramente osservare che anziché un accordo bilaterale tra Germania e Russia, gli europei necessitano di un accordo comunitario e dell’assenso dei paesi baltici alla costruzione. Il Parlamento sta adesso inviando un chiaro segnale politico su questo aspetto.</p>
    </intervention>
    <intervention id="2-203" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signor Presidente, sostengo completamente la relazione dell’onorevole Libicki. Non vi è alcun vantaggio negli emendamenti, che indeboliscono solo le conclusioni. Il gasdotto è pericoloso per l’ambiente, per il mare e per i paesi del Mar Baltico. Un altro problema è il costo della costruzione, che è di molte volte superiore rispetto alla costruzione di Nord Stream sulla superficie terrestre. Sarebbero le popolazioni della Germania e dell’Europa a pagare tali costi aggiuntivi, poiché i costi di costruzione verrebbero aggiunti al prezzo di vendita di ciascun metro cubo di gas. Chi ci guadagnerà? I lobbisti, la società di costruzione e i politici russi. Con le stesse risorse si potrebbero realizzare numerose centrali di energia nucleare, che ridurrebbero l’impiego di gas e le emissioni di CO2 .</p>
      <p sl="pl">Abbiamo la responsabilità di occuparci della sicurezza e dei finanziamenti delle persone dell’Unione europea. E’ nostra responsabilità morale, e dico all’onorevole Matsakis che sono contrario alla costruzione di un gasdotto attraverso il Mar Baltico.</p>
    </intervention>
    <intervention id="2-204" speaker_id="28343" name="Bogusław Rogalski" is_mep="True" mode="spoken">
      <p sl="pl">Signor Presidente, desidero esprimere la mia enorme soddisfazione per l’approvazione quasi unanime di quest’Assemblea della relazione sugli effetti della prevista costruzione del cosiddetto gasdotto baltico, che collega Russia e Germania attraverso l’ambiente naturale del Mar Baltico.</p>
      <p sl="pl">Quest’ultimo è un tipico mare interno, con un bacino poco profondo e uno scambio idrico limitato con gli oceani del mondo. Inoltre, lungo il fondale marino del Baltico vi è una gran quantità di armi chimiche e ciò potrebbe provocare un disastro ecologico nel corso della costruzione in questo bacino, che è molto importante dal punto di vista europeo.</p>
      <p sl="pl">Tuttavia, esiste un’altra questione molto importante sollevata nella presente relazione. Gli investimenti nell’energia che coinvolgono gli Stati membri dell’Unione europea dovrebbero essere soggetti all’attenzione combinata e al controllo dell’Europa e di tutta l’Unione europea e dei suoi cittadini, non solo di un paese, in questo caso la Germania. Dobbiamo pensare in primo luogo e soprattutto alla solidarietà europea e garantire la sicurezza energetica a tutta l’Europa. Non è quanto sta accadendo oggi.</p>
      <p sl="pl">Auspico che la presente relazione invii un chiaro segnale dal Parlamento europeo al Consiglio e alla Commissione ma, in particolar modo, al governo tedesco, che non dovrebbero essere solo due paesi a decidere in merito al gasdotto baltico, ma dovrebbe essere fatto con l’accordo e il consenso di quest’Aula e di tutti gli Stati membri.</p>
    </intervention>
    <intervention id="2-205" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore di questa importante relazione dell’onorevole Libicki, poiché il gasdotto nordeuropeo è un progetto che potrebbe avere ripercussioni su almeno otto Stati membri dell’Unione europea. Ritengo pertanto che l’Unione dovrebbe costruire la propria posizione sull’argomento. Per questo motivo, sono necessarie ricerca e analisi affidabili e indipendenti che definiscano i rischi ecologici e istituiscano gli adeguati meccanismi per il controllo delle attività in questa regione. Ciò di cui abbiamo bisogno oggi è una politica energetica congiunta e unita, senza incolparci l’un l’altro di cercare di badare ai nostri interessi nazionali a spese dell’intera Comunità. Dobbiamo elaborare una posizione comune su questa materia, che tenga conto sia dei problemi energetici che di quelli ambientali, oltre che delle questioni relative alla sicurezza dei singoli Stati membri. L’Europa dovrebbe fare fronte comune, in particolare su questa questione.</p>
    </intervention>
    <intervention id="2-206" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, l’ex Cancelliere tedesco Gerhard Schröder, che adesso viene pagato per presiedere il comitato consultivo per il progetto del gasdotto baltico, esercitava pressioni per tale progetto già quando era a capo del governo. Concordava senza pietà i dettagli dell’operazione con Mosca calpestando i suoi vicini europei, e quindi non solo risvegliando timori storici, ma anche sollevando domande ecologiche ed economiche piuttosto giustificabili alle quali non vi è una risposta soddisfacente.</p>
      <p sl="de">Direi pertanto molto chiaramente che questo progetto può essere realizzato solo se i timori e le preoccupazioni dei paesi europei vicini, nonché dei partner comunitari, vengono presi sul serio e se essi approvano il progetto. Adottare decisioni di questo genere passando sopra le teste dei capi di Stato vicini è antieuropeo e quindi, secondo me, inammissibile. Per di più, e i deputati polacchi e cechi possono fidarsi, lo stesso accade per altre questioni come i siti missilistici e l’emissione dei visti.</p>
      <p sl="de">Tutte le parti devono osservare se stesse e ammettere che, quando si tratta di affari esteri, noi in Europa dobbiamo mantenere la solidarietà in questi ambiti politici vitali, poiché solo allora verremo presi sul serio dai nostri partner internazionali. Quale deputato tedesco di questo Parlamento, ho pertanto votato a favore della relazione Libicki e contro la costruzione sconsiderata del gasdotto baltico.</p>
    </intervention>
    <intervention id="2-207" speaker_id="2323" name="Rainer Wieland" is_mep="True" mode="spoken">
      <p sl="de">Signor Presidente, ritengo che almeno adesso abbiamo trovato un testo che possiamo ragionevolmente accettare. Tuttavia, mi dispiace che esistano ancora numerosi problemi di coerenza. Deploro soprattutto le azioni di coloro i quali oggi, in particolare, si lamentavano che lo schermo non funzionava.</p>
      <p sl="de">Quattro settimane fa abbiamo assistito in sede di commissione come la votazione proseguisse in modo spietato nonostante non vi fossero 22 lingue. Pertanto, mi oppongo in particolar modo alla procedura che abbiamo trovato. Tutto ciò riguarda problemi economici e questioni storiche, coinvolgendo inoltre certamente l’energia e probabilmente anche l’ambiente. Tuttavia, l’ambiente viene esposto con ostentazione ed è quindi significativo che la commissione del Parlamento europeo per l’ambiente, che in realtà avrebbe dovuto essere la prima ad intraprendere iniziative, si sia rifiutata di fornire un parere.</p>
      <p sl="de">La procedura che abbiamo scelto non era corretta. Avremmo dovuto essere in grado di produrre un testo migliore. Per questo motivo, e più nello specifico su basi procedurali e a causa dei diversi negoziati in sede di commissione per le petizioni, alla fine non ho votato a favore della relazione.</p>
    </intervention>
    <intervention id="2-209" speaker_id="4539" name="David Sumberg" is_mep="True" mode="spoken">
      <p sl="en">Signor Presidente, desideravo fornire una dichiarazione di voto su questa questione semplicemente per formulare un’osservazione. Oggi, in Afghanistan, gli Stati Uniti e la Gran Bretagna e uno o due altri paesi oppongono resistenza. Oppongono resistenza contro quella che ritengo essere la più grande minaccia all’Europa dalla seconda guerra mondiale, ossia la minaccia del terrorismo internazionale.</p>
      <p sl="en">Il problema è che vi sono alcuni paesi europei che non fanno lo stesso. Sì, sono in Afghanistan. Sì, una parte del loro esercito si trova nella regione, ma il peso dell’attacco, devo essere onesto, viene sostenuto dalle truppe britanniche e americane, e plaudo al coraggio delle truppe britanniche e in particolare dei giovani, donne e uomini, che hanno sacrificato le loro vite per la causa.</p>
      <p sl="en">Dovremmo aver imparato la lezione in Europa che non si può pacificare coloro che vogliono distruggerti. Tale lezione avrebbe dovuto essere appresa negli anni ’30, relativamente al comunismo sovietico, ma ho paura di dire che ancora non è stato imparato nulla, ed è importante che ciò accada.</p>
    </intervention>
    <intervention id="2-210" speaker_id="28113" name="Eoin Ryan" is_mep="True" mode="spoken">
      <p sl="en">a nome del gruppo UEN. – Signor Presidente, credo che molti di noi siano a conoscenza dei problemi che l’abuso di eroina causa alle persone, alle loro famiglie e alle loro comunità a livello globale ma anche in Europa. Quest’ultima ha impiegato molte politiche illuminate a livello comunitario al fine di affrontare l’abuso di eroina, ed è in molti modi alla guida del mondo su come affrontare il problema attraverso la sua cura e altri programmi simili.</p>
      <p sl="en">Tuttavia, attualmente il 90 per cento dell’eroina che raggiunge le strade d’Europa proviene dall’Afghanistan. Ritengo che le politiche che stiamo praticando nella regione al momento, in realtà non funzionino. L’economia aperta in Afghanistan e la rivolta si rafforzano reciprocamente. Le droghe finanziano i talebani, mentre la conseguente mancanza di legalità e la violenza agevolano la coltivazione di oppio. Sono stati compiuti molti tentativi per cercare di persuadere gli agricoltori a cambiare tipo di coltivazione ma purtroppo senza successo.</p>
      <p sl="en">Non è una sorpresa che vi siano ancora coltivazioni di oppio in Afghanistan, in particolare a Helmand e a Kandahar, poiché questo commercio redditizio vale circa 500 milioni di dollari all’anno per i coltivatori di oppio e circa 3,5 miliardi di dollari per il traffico e le raffinerie. Non affrontando efficacemente il problema alla fonte e non fornendo alternative sostenibili ai coltivatori di oppio, stiamo fallendo non solo nei confronti dei cittadini afgani, ma anche dei cittadini europei. Ciò che sta accadendo adesso, purtroppo, è che l’Afghanistan si sta trasformando in un altro narcostato, e pensate ai problemi emersi dalla Colombia quando ne è stato consentito lo sviluppo.</p>
      <p sl="en">Ammetto che non è semplice. Ammetto che cercare di affrontare il problema in Afghanistan è estremamente difficile per tutte le persone che tentano di farlo, ma ritengo che le politiche che stiamo praticando al momento in realtà non stiano funzionando. Non so quale sia la soluzione. Ho letto molto sull’argomento e comprendo che ci sono persone sul posto che mettono in gioco la loro vita per cercare di affrontare questo problema.</p>
      <p sl="en">Ritengo che il problema dell’eroina in Europa inizi a crescere. In Irlanda, quest’anno le autorità hanno sequestrato un quantitativo record di eroina e rapporti recenti hanno illustrato un grande problema di abuso di eroina per le giovani donne nel paese. Quale ex ministro responsabile per le droghe, ritengo occorra un maggior coordinamento tra tutti gli Stati membri dell’Unione europea, nonché con gli altri Stati che circondano l’Afghanistan, al fine di combattere il traffico illegale di stupefacenti in modo efficace.</p>
    </intervention>
    <intervention id="2-211" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, ho votato a favore di questa relazione perché solamente un cieco potrebbe non vedere come in Afghanistan c’è un covo di vipere contro il mondo democratico, che sta cercando di difendersi dagli attentati terroristici che si sono verificati in diversi grandi e importanti Stati del globo e, dopo aver riportato numerose vittorie contro questo terrorismo, si trovano adesso a combattere la coda velenosa di questa organizzazione, che deve essere sradicata completamente dalla faccia della Terra e che sta cercando, dopo la sconfitta che sta subendo decisamente in Iraq, di riorganizzarsi in Afghanistan. Per questo l’Europa deve affiancare con decisione gli Stati Uniti in questa iniziativa.</p>
    </intervention>
    <intervention id="2-212" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, il brillante stratega di politica estera Franz Josef Strauss, la cui morte che risale a esattamente 20 anni fa celebreremo il 3 ottobre di quest’anno, affermava sempre che se ci si abbottona male la giacca, occorre sbottonarla di nuovo per riabbottonarla in modo corretto. Questa è esattamente la situazione che abbiamo in Afghanistan, per aver attuato la sbagliata strategia politica. Abbiamo costruito i nostri sforzi attorno a gruppi di minoranza dell’Alleanza del nord e abbiamo ignorato le potenze che rappresentano la maggior parte della popolazione, in particolare i Pashtun. Questo è il motivo per cui la politica e la democrazia semplicemente non funzionano nella regione.</p>
      <p sl="de">Se non riusciamo a vincere sulla maggioranza della rappresentativa comunità Pashtun per la parte occidentale, per la democrazia e l’impegno alla nostra causa, allora falliremo più drammaticamente in Afghanistan, che adesso sembra una chiara possibilità. Pertanto, farei semplicemente appello a tutti coloro che sono coinvolti al fine di adottare un nuovo approccio politico nella regione e non condurre i Pashtun ad armare ciò che resta dei talebani, considerando Pashtun e talebani alla stessa stregua. Sarebbe un grosso sbaglio. Abbiamo bisogno di una nuova strategia politica, che sia più saggia.</p>
      <p sl="de">Quali europei, conosciamo tutti i problemi di nazionalità, forse meglio degli altri. Dovremmo applicare questa esperienza in modo saggio e competente in Afghanistan.</p>
    </intervention>
    <intervention id="2-213" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, desidero ringraziare il personale interpreti ancora una volta per aver aspettato così a lungo, mangiando nelle loro pause pranzo, ascoltando le nostre dichiarazioni di voto. Se non ci fosse stata la relazione Corbett e tutte queste cose che fanno sì che rendiamo in queste ore le dichiarazioni di voto, avremmo tutti potuto mangiare molto prima.</p>
      <p sl="en">Innanzi tutto, desidero unirmi alle parole dell’onorevole Eoin Ryan. Ritengo che abbia posto in modo eloquente uno dei maggiori problemi che abbiamo con l’Afghanistan. Anch’io stavo per fare le stesse osservazioni del mio saggio collega, l’onorevole David Sumberg. Non posso credere all’insolenza generale di quest’Aula anche quando parliamo di questo argomento, se si pensa a quanti dei nostri Stati membri hanno le loro truppe in azione in prima linea in Afghanistan. Ho molti elettori, due dei quali sono recentemente tornati dall’Afghanistan nei sacchi per i cadaveri, e vi prometto che nessuno vuole mandare le truppe in luoghi poco sicuri, ma è davvero una causa importante per noi.</p>
      <p sl="en">Detesto l’antiamericanismo generale di quest’Aula. Certamente non comprendo il sentimento antimilitarista di quest’Assemblea e vi sono persone qui che sono molto vigliacche nelle loro azioni, che si scagliano per la sicurezza di questo luogo, mentre altri mettono realmente in pericolo le loro vite per migliorare la situazione per tutti noi.</p>
    </intervention>
    <intervention id="2-999" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione dell’onorevole collega polacco Jacek Saryusz-Wolski, che propone di approvare in prima lettura la procedura di codecisione del regolamento del Parlamento europeo e del Consiglio che modifica il regolamento del 2006 recante disposizioni generali che istituiscono uno strumento europeo di vicinato e partenariato. Poiché occorrono finanziamenti, è stato importante chiarire le disposizioni esistenti sui fondi comunitari gestiti dagli intermediari finanziari poiché il testo attuale è ambiguo circa la possibilità di continuare a reinvestire in simili fondi. Inoltre, sembra logico autorizzare la Banca europea per gli investimenti (BEI), a reinvestire nel Fondo euromediterraneo di investimenti e partenariato (FEMIP) i finanziamenti derivanti da operazioni passate. Poiché il regolamento precedente non offriva la possibilità di reinvestire i fondi, i “reflussi” sono tornati al bilancio comunitario. Con la proposta di emendamento, sarà consentito alla BEI di reinvestire simili fondi nel contesto del FEMIP finché la Commissione non decide di chiudere l’operazione.</p>
    </intervention>
    <intervention id="2-216" speaker_id="33968" name="Titus Corlăţean" is_mep="True" mode="written">
      <p sl="ro">Ho sostenuto l’adozione delle disposizioni generali che istituiscono uno strumento europeo di vicinato e partenariato.</p>
      <p sl="ro">Ritengo che tale strumento dovrebbe evolversi e che le priorità dell’Unione europea finanziarie e di bilancio dovrebbero spostarsi verso la dimensione orientale della politica di vicinato, che dovrebbe comprendere anche la Repubblica moldova e l’Ucraina.</p>
      <p sl="ro">Ho sostenuto l’adozione della relazione al fine di parlare maggiormente di una soluzione riguardo alla vocazione europea e all’integrazione della Repubblica moldova, ovviamente connesse ai progressi democratici negli ambiti della libertà dei mass media , delle riforme del sistema giudiziario, della garanzia dei diritti fondamentali dei cittadini e dei partiti di opposizione nella competizione elettorale del 2009.</p>
    </intervention>
    <intervention id="2-218" speaker_id="23938" name="John Attard-Montalto" is_mep="True" mode="written">
      <p sl="en">Mi riferisco alla mia posizione relativa all’istituzione di criteri comuni chiari riguardo ai piani di sovvenzioni operate direttamente nell’ambito della PAC. Desidero inoltre fare riferimento all’istituzione di aiuti e di diritti e doveri di agricoltori e allevatori.</p>
      <p sl="en">La proposta presentata è intesa alla cristallizzazione dei criteri affinché gli Stati membri vengano autorizzati ad approvare gli aiuti diretti agli allevatori che producono carne di manzo e di vitello.</p>
      <p sl="en">Tale sistema viene tecnicamente chiamato “accoppiato” e poiché Malta ha optato per l’attuazione dei pagamenti completamente accoppiati ho votato a favore del presente documento poiché è una questione di interesse nazionale.</p>
    </intervention>
    <intervention id="2-219" speaker_id="28255" name="Andreas Mölzer" is_mep="True" mode="written">
      <p sl="it">Le persone non si sentono sicure per quanto riguarda i prodotti alimentari a causa dell’ESB, degli scandali della carne e il resto, in cui l’Unione europea non sempre ha dato un’ottima impressione. Se le autorità bavaresi fossero state realmente tenute all’oscuro per anni circa una retata di polizia che coinvolgeva criminali italiani che trafficavano in formaggio scaduto, e se ci fosse stata una svolta nella cooperazione sul recente scandalo dei vini, tutto questo sottolinea la grave debolezza del sistema di informazione europeo, che deve essere corretto immediatamente.</p>
      <p sl="it">L’attuale crisi nel settore alimentare dimostra inoltre chiaramente quanto sia importante per qualsiasi paese l’autosufficienza agricola. Pertanto, dovremmo offrire maggiore sostegno ai nostri piccoli agricoltori e in particolar modo anche agli agricoltori biologici. La necessità di accrescere l’esportazione agricola non dovrebbe certamente essere impiegata quale pretesto per un’approvazione nascosta di tutta l’Unione europea della tecnologia OGM. Se il pubblico rifiuta i prodotti alimentari geneticamente modificati, allora l’Unione europea deve rispettare tale decisione e non piegarsi agli interessi di poche importanti aziende.</p>
    </intervention>
    <intervention id="2-221" speaker_id="23938" name="John Attard-Montalto" is_mep="True" mode="written">
      <p sl="en">L’industria storica di Malta è la riparazione navale. Lavorare nelle arsenali è pericoloso. Assieme all’industria della costruzione, esistono due settori principali con molte probabilità di incidenti. Dal momento che l’industria della costruzione è stata lenta nel comprendere l’impiego delle attrezzature per la sicurezza sul lavoro, le arsenali prestano maggiore attenzione alla sicurezza e alla salute sul posto di lavoro.</p>
      <p sl="en">Oggi, le arsenali maltesi stanno affrontando la loro prova più grande. Il governo nazionalista vuole privatizzarle a tutti i costi. Sembra non esistano alternative da considerare. La diversificazione, le industrie di nicchia o la specializzazione, come la ristrutturazione delle navi da crociera, non sembrano essere in programma per la discussione.</p>
      <p sl="en">Nonostante ciò, è stato riferito al governo, sia dal partito laburista maltese, che dal sindacato generale dei lavoratori, che sono pronti a svolgere il proprio ruolo al fine di salvare i cantieri. Queste arsenali hanno continuamente fornito manodopera altamente specializzata non solo a loro stesse, ma anche all’industria maltese. La loro eccellenza non è seconda a nessuno.</p>
      <p sl="en">Mi sono personalmente occupato di tale eccellenza quando, verso la fine dell’ultimo governo laburista, il Primo Ministro mi dette la responsabilità dei cantieri. Posso inoltre aggiungere che personalmente ho un debole per i cantieri poiché mio padre era un dipendente dell’arsenale negli anni ‘50.</p>
    </intervention>
    <intervention id="2-998" speaker_id="33775" name="Jean-Pierre Audy" is_mep="True" mode="written">
      <p sl="fr">Sulla base della relazione del collega polacco Dariusz Rosati, ho votato a favore della risoluzione legislativa che modifica, conformemente alla procedura di consultazione, la proposta di direttiva del Consiglio che modifica talune disposizioni della direttiva 2006/112/CE del Consiglio del 28 novembre 2006 relativa al sistema comune d’imposta sul valore aggiunto. Conformemente all’articolo 171 del Trattato CE, la Comunità può creare imprese comuni o qualsiasi altra struttura necessaria alla migliore esecuzione dei programmi di ricerca, sviluppo tecnologico e dimostrazione comunitari e molto probabilmente in futuro lo farà in misura crescente. Era quindi logico definire un quadro fiscale adeguato per questo tipo di imprese trattandole quali organi internazionali. Inoltre, nel contesto della loro adesione, la Bulgaria e la Romania, al pari di altri nuovi Stati membri, sono state autorizzate ad applicare le deroghe relative all’esenzione fiscale concessa alle piccole e medie imprese e al regime IVA applicabile al trasporto internazionale di passeggeri. Ai fini della trasparenza e della coerenza, tali esenzioni dovrebbero essere integrate nella direttiva sull’IVA.</p>
    </intervention>
    <intervention id="2-223" speaker_id="1186" name="Astrid Lulling" is_mep="True" mode="written">
      <p sl="fr">In qualità di relatrice ombra del mio gruppo, ho votato a favore della relazione Rosati sulla modifica di talune disposizioni relative al sistema comune d’imposta sul valore aggiunto. Le modifiche alla direttiva sull’IVA che la Commissione propone sono, secondo me, semplificazioni e miglioramenti importanti.</p>
      <p sl="fr">Il chiarimento della portata del sistema dell’IVA per la fornitura di gas naturale, calore e freddo consentiranno agli Stati membri di applicare aliquote IVA ridotte alla fornitura di tali beni come previsto dalla direttiva. Nell’attuale clima degli vertiginosi prezzi dell’energia, ritengo sia essenziale consentire agli Stati membri di contrastare gli eccessivi aumenti nei prezzi dell’energia diminuendo le imposte indirette. Tale misura contribuisce ad alleggerire la pressione inflazionistica, che ha un impatto negativo sulla situazione economica nonché sul potere d’acquisto dei consumatori.</p>
      <p sl="fr">Devo inoltre sottolineare che gli Stati membri che desiderano ridurre la loro aliquota IVA sulla fornitura di energia sono liberi di farlo in virtù delle direttive esistenti, in particolare per quanto riguarda le aliquote minime. Non necessitiamo di alcuna nuova normativa europea in questa materia; i governi europei che intendono agire rapidamente hanno tutti gli strumenti necessari a loro disposizione.</p>
    </intervention>
    <intervention id="2-224" speaker_id="1403" name="David Martin" is_mep="True" mode="written">
      <p sl="en">Appoggio le raccomandazioni contenute nella relazione Rosati. Un ulteriore chiarimento degli elementi della direttiva sull’IVA come il diritto di detrazione andranno a vantaggio delle piccole e medie imprese che potrebbero dover far fronte a un’inutile burocrazia basata su vecchie disposizioni. Pertanto, ho votato a favore delle modifiche proposte nella relazione.</p>
    </intervention>
    <intervention id="2-226" speaker_id="4466" name="Ilda Figueiredo" is_mep="True" mode="written">
      <p sl="pt">La relazione mira a promuovere il Protocollo del 2003 sulla valutazione ambientale strategica alla Convenzione di Espoo del 1991 UN/ECE sulla valutazione dell’impatto ambientale in un contesto transfrontaliero (Protocollo VAS). La Commissione ha firmato il Protocollo VAS a nome della Comunità europea il 21 maggio 2003 alla quinta conferenza ministeriale “Un ambiente per l’Europa”, che si è svolta nel maggio 2003 a Kiev, in Ucraina.</p>
      <p sl="pt">L’obiettivo del protocollo VAS è offrire un livello elevato di tutela dell’ambiente e della salute, garantendo che gli interessi ambientali e della salute vengano integrati in misure e strumenti a favore dello sviluppo sostenibile.</p>
      <p sl="pt">In tale contesto, la Comunità europea intende applicare l’articolo 13 del Protocollo VAS alla Convenzione di Espoo mediante le procedure di valutazione dell’impatto quali definite nelle sue comunicazioni sulla valutazione d’impatto, che tengono conto in modo equilibrato delle componenti economiche, sociali ed ecologiche dello sviluppo sostenibile.</p>
    </intervention>
    <intervention id="2-228" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Boguslaw Sonik “Protocollo sulla valutazione ambientale strategica alla Convenzione UN/ECE sulla valutazione dell’impatto ambientale in un contesto transfrontaliero, firmata a Espoo nel 1991” deve essere sostenuta. Occorre tenere in considerazione gli interessi ambientali e della salute al momento di promuovere lo sviluppo sostenibile. Ho votato a favore delle raccomandazioni della relazione.</p>
    </intervention>
    <intervention id="2-257" speaker_id="1892" name="Carlos Coelho" is_mep="True" mode="written">
      <p sl="pt">Quando è stato firmato l’accordo sull’acquis di Schengen con la Svizzera a ottobre del 2004, non è stato possibile associare il Liechtenstein a causa della mancanza di un accordo sulla tassazione dei redditi da risparmio (raggiunto solo un anno dopo).</p>
      <p sl="pt">Tenendo presente che per diversi decenni è stata praticata una politica di libera circolazione delle persone tra la Svizzera e il Liechtenstein, era essenziale associare il Liechtenstein con questo accordo.</p>
      <p sl="pt">Sostengo pertanto questa iniziativa che, attraverso un Protocollo allegato al presente accordo, associa questo paese a Schengen. Il Liechtenstein dovrà accettare e applicare l’intero acquis , ad eccezione di alcune disposizioni dei nuovi atti o di misure relative all’esecuzione di richieste e/o mandati di perquisizione nell’ambito di inchieste o procedimenti relativi a reati in materia di fiscalità diretta (che non sono punibili con l’arresto secondo il diritto nazionale del Liechtenstein).</p>
      <p sl="pt">Appoggio la posizione della relatrice, Ewa Klamt, secondo cui il Parlamento europeo dovrebbe dare il suo assenso, come accaduto per l’accordo cui è associato questo Protocollo. Tuttavia, il Parlamento europeo dovrebbe ottenere l’accesso a maggiori informazioni circa i negoziati internazionali in corso al fine di poter esercitare le proprie competenze in modo adeguato e uniforme.</p>
    </intervention>
    <intervention id="2-230" speaker_id="1413" name="Glyn Ford" is_mep="True" mode="written">
      <p sl="en">Ho votato contro la presente relazione quale gesto di protesta contro la mancata azione della Commissione e del Consiglio per affrontare i problemi dei paradisi fiscali in Europa. Certamente il Liechtenstein non è il solo paradiso fiscale in Europa, ma l’unico modo di persuadere questi microstati ad agire sarà porli sotto pressione politica. Tuttavia, continuiamo a trattare loro e i loro cittadini con i guanti, anche se le loro regole bancarie e la loro segretezza privano gli Stati membri di miliardi di euro ogni anno.</p>
    </intervention>
    <intervention id="2-231" speaker_id="28255" name="Andreas Mölzer" is_mep="True" mode="written">
      <p sl="it">Finora la Svizzera e il Liechtenstein hanno mantenuto un partenariato privilegiato con l’Unione europea attraverso diversi accordi bilaterali, qualcosa che senza dubbio si potrebbe raccomandare a qualsiasi paese desideri preservare la propria sovranità e identità. Non significa molto per l’Unione europea che la partecipazione del Liechtenstein al programma Schengen sia stata sottoposta a condizione di accordi relativi alla tassazione sui redditi da risparmio. Ciò rievoca la minaccia Schengen-Dublino intesa a far ragionare gli svizzeri.</p>
      <p sl="it">Non può essere corretto impiegare milioni in aiuti e diverse promesse illusorie al fine di attirare nuovi membri o legare i paesi più vicino all’Unione europea al fine di privarli dell’opportunità che seguano la loro strada al di fuori della Comunità.</p>
    </intervention>
    <intervention id="2-233" speaker_id="1892" name="Carlos Coelho" is_mep="True" mode="written">
      <p sl="pt">L’attuale regolamento istituisce un modello uniforme per i visti limitatamente alla numerazione dei visti negli Stati membri.</p>
      <p sl="pt">Il numero è inserito al fine di identificare il singolo visto emesso per un cittadino di un paese terzo da uno Stato membro. Nonostante alcune differenze esistenti tra gli Stati membri, sinora queste non sono state importanti poiché i visti vengono controllati solo alla frontiera o attraverso la lettura della zona a lettura ottica.</p>
      <p sl="pt">Tuttavia, dopo che il sistema di informazione sui visti (VIS) diverrà operativo, i controlli ai valichi di frontiera esterni devono essere svolti impiegando il numero di visto adesivo assieme alle impronte digitali del titolare.</p>
      <p sl="pt">Pertanto, la numerazione dei visti deve essere modificata al fine di avere un unico numero di visto adesivo che garantirà, durante la verifica, che si ottenga solo il fascicolo di domanda pertinente, in cui si controlleranno le impronte digitali del titolare del visto.</p>
      <p sl="pt">Sostengo pertanto la presente proposta di garantire che nel VIS venga impiegato un numero di visto adesivo unico e coerente, garantendo inoltre che, quando entrerà in vigore questo sistema di scambio dei dati sui visti, esso funzioni il più correttamente possibile, riducendo pertanto i rischi di accesso illegale ai dati personali.</p>
    </intervention>
    <intervention id="2-235" speaker_id="4533" name="Neena Gill" is_mep="True" mode="written">
      <p sl="en">Signor Presidente, ho votato a favore della presente relazione e auspico che il rinnovo dell’accordo di cooperazione scientifica e tecnologica tra la Comunità europea e il governo della Repubblica dell’India sarà più significativo poiché, sinora, la cooperazione scientifica non ha raggiunto il suo pieno potenziale. Sinora, si è trattato di un accordo su carta e spero che il nuovo accordo si tradurrà realmente in azioni concrete da entrambe le parti.</p>
      <p sl="en">La scienza e la tecnologia sono componenti fondamentali del partenariato strategico UE-India nonché uno dei settori più promettenti per la cooperazione, in cui entrambe le parti trarranno vantaggio dalla collaborazione.</p>
      <p sl="en">Il rafforzamento dell’accordo esistente è positivo, ma questo nuovo accordo dovrebbe concentrarsi sulle sfide principali che ci troviamo di fronte, in particolare il cambiamento climatico, la sicurezza energetica e le epidemie sanitarie. Vi è una reale opportunità di riunire le risorse in ricerca e sviluppo al fine di raggiungere soluzioni comuni.</p>
      <p sl="en">Infine, desidero sottolineare anche che questo accordo offre un’opportunità non solo per collaborare sulle importanti questioni globali, ma anche per cambiare in modo significativo le vite delle persone in India che non hanno ancora accesso alla tecnologia di base. L’Europa, attraverso il trasferimento di una parte della tecnologia esistente, può contribuire allo sviluppo economico e sociale dell’India.</p>
    </intervention>
    <intervention id="2-237" speaker_id="39022" name="Ewa Tomaszewska" is_mep="True" mode="written">
      <p sl="pl">Data la confusione verificatasi nel corso della votazione, desidero spiegare che la mia intenzione era quella di sostenere il mantenimento dell’immunità dell’onorevole Witold Tomczak e che il mio voto dovrebbe essere contato in questo senso, ossia contrario, non favorevole, alla relazione.</p>
    </intervention>
    <intervention id="2-239" speaker_id="4466" name="Ilda Figueiredo" is_mep="True" mode="written">
      <p sl="pt">La presente proposta è contraddittoria, motivo per cui ci siamo astenuti. Certamente alcuni aspetti sono positivi, nello specifico il possibile emendamento dello Statuto della Corte di giustizia volto a conferire al Parlamento europeo il diritto di depositare le proprie osservazioni dinanzi alla Corte in tutti quei casi in cui direttamente o indirettamente siano messe in discussione le sue prerogative, affinché il coinvolgimento del Parlamento europeo, qualora questi non sia formalmente parte nel processo, non sia lasciato alla discrezionalità della Corte di giustizia. Tuttavia, il fatto è che altri aspetti possono semplicemente rafforzare il federalismo, motivo per cui non concordiamo con la presente proposta.</p>
      <p sl="pt">Inoltre, consideriamo fondamentale il principio del rispetto, da parte del Parlamento europeo, della sovranità nazionale degli Stati membri e quindi anche dei tribunali nazionali. Ammettiamo che una politica di cooperazione tra il Parlamento europeo e i tribunali nazionali possa essere di interesse, ma dobbiamo ribadire che tale cooperazione non può essere impiegata per invalidare i diritti nazionali, tra cui la sovranità dei tribunali nazionali, e il principio di sussidiarietà.</p>
    </intervention>
    <intervention id="2-240" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Gargani ricerca le possibilità del Parlamento europeo di difendere le sue prerogative dinanzi ai tribunali nazionali. Attualmente, il Parlamento non è in grado di difendere le sue decisioni dinanzi alla Corte di giustizia. Accolgo positivamente la presente relazione di iniziativa che mira a trovare un modo di accrescere la coerenza nell’attuazione della politica tra gli Stati membri.</p>
    </intervention>
    <intervention id="2-997" speaker_id="28114" name="Liam Aylward" is_mep="True" mode="written">
      <p sl="en">Oggi, il Parlamento ha votato a favore della salute e della tutela dei consumatori dell’Unione europea. La tutela dei consumatori e della salute dei nostri cittadini è al centro del suo pacchetto sui prodotti alimentari relativo agli additivi, gli enzimi e gli aromi approvato dal Parlamento a larga maggioranza.</p>
      <p sl="en">Gli additivi, gli enzimi e gli aromi dovranno essere autorizzati prima di essere aggiunti agli alimenti. Ciò è positivo anche per l’industria poiché vi è maggiore coerenza in termini di armonizzazione e chiarezza negli Stati membri dell’Unione europea. I coloranti degli alimenti contenuti nei prodotti verranno etichettati chiaramente. Due questioni importanti per i consumatori riguardano l’intolleranza ad alcune sostanze (per esempio i coloranti azoici) e le etichette fuorvianti relative alla natura del prodotto, la freschezza, la qualità dei suoi ingredienti, la naturalezza e la qualità nutrizionale. Riguardo agli aromi alimentari, l’auspicio è che gli alimenti siano quanto più naturali possibile. Il Parlamento ha votato al fine di proteggere contro ogni limitazione di erbe e spezie, che sono state impiegate per secoli senza alcun evidente effetto collaterale.</p>
      <p sl="en">Per quanto riguarda la nuova informazione scientifica proveniente da Southampton che dimostra la nocività di alcune sostanze degli additivi alimentari per i bambini, prendo sul serio tale studio e le sue conseguenze e attendo che la Commissione lo sostenga.</p>
    </intervention>
    <intervention id="2-242" speaker_id="1403" name="David Martin" is_mep="True" mode="written">
      <p sl="en">Accolgo con favore la proposta dell’onorevole Asa Westlund di un regolamento che istituisce una procedura uniforme di autorizzazione per gli additivi, gli enzimi e gli aromi alimentari. Una maggiore trasparenza nella procedura di autorizzazione per tali ingredienti accrescerebbe il sostegno alla tutela dei consumatori in tutta Europa. Il consumatore dovrebbe essere dotato di tutti gli strumenti necessari al fine di compiere una scelta informata sui prodotti disponibili sui nostri scaffali. Ho votato a favore delle raccomandazioni della relazione.</p>
    </intervention>
    <intervention id="2-256" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di votare contro gli emendamenti nn. 14-19. Questa è una decisione in seconda lettura. Gli Stati membri nel Consiglio dei ministri si sono opposti sia all’etichettatura che al divieto sui coloranti azoici, ma sono stati alla fine obbligati ad accettare un compromesso sull’etichettatura. Questa è una vittoria importante che non vogliamo danneggiare votando a favore di emendamenti populisti che non offrono alcuna prospettiva o reale miglioramento.</p>
      <p sl="sv">Noi socialdemocratici svedesi abbiamo insistito per un divieto sui coloranti azoici e continueremo a farlo, ma non abbiamo intenzione di associarci a iniziative populiste o votazioni populiste attraverso cui potremmo finire per mettere in pericolo inutilmente la salute dei bambini.</p>
    </intervention>
    <intervention id="2-996" speaker_id="23788" name="Adam Bielan" is_mep="True" mode="written">
      <p sl="it">Signor Presidente, ho appoggiato la relazione dell’onorevole Westlund, poiché concordo con la relatrice sul fatto che le norme sugli additivi alimentari sintetici debbano essere consolidate. Ritengo che dovremmo porre maggiore enfasi sui consumatori affinché ricevano informazioni chiare circa il contenuto dei conservanti nei prodotti alimentari acquistati.</p>
    </intervention>
    <intervention id="2-245" speaker_id="4466" name="Ilda Figueiredo" is_mep="True" mode="written">
      <p sl="pt">Dobbiamo lottare per una maggiore trasparenza nella procedura di autorizzazione degli additivi alimentari nonché per rafforzare la tutela dei consumatori e, in particolare, la tutela dei consumatori intolleranti a determinate sostanze. Analogamente, la protezione ambientale deve essere uno dei numerosi fattori da prendere in considerazione nell’approvare l’impiego di un additivo.</p>
      <p sl="pt">Come concordato in prima lettura, è essenziale chiarire cosa implica un’informazione fuorviante per il consumatore nonché comprendere la protezione ambientale quale fattore di cui tener conto nell’approvazione dell’impiego di un additivo.</p>
      <p sl="pt">Gli emendamenti adesso adottati in seconda lettura sono finalizzati fondamentalmente a rafforzare tali aspetti nel testo finale, a rafforzare ulteriormente la tutela ambientale e dei consumatori nonché chiarire le condizioni per l’approvazione degli additivi.</p>
      <p sl="pt">Dopo l’entrata in vigore di questo regolamento, gli additivi alimentari dovranno soddisfare tali requisiti.</p>
    </intervention>
    <intervention id="2-246" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione dell’onorevole Westlund sugli additivi alimentari. Uno studio recente dell’Università di Southampton ha avvertito quest’Aula dei potenziali pericoli dei coloranti azoici, impiegati per colorare alcuni dolciumi e bevande. Includere questi rischi sull’etichetta è un passo importante al fine di tutelare i consumatori dagli effetti nocivi che tali additivi possono causare, come l’iperattività nei bambini. Un regolamento paneuropeo su tali additivi è essenziale e mi congratulo con la relatrice per la sua relazione.</p>
    </intervention>
    <intervention id="2-247" speaker_id="28173" name="Zita Pleštinská" is_mep="True" mode="written">
      <p sl="sk">I coloranti azoici vengono aggiunti a prodotti alimentari e bevande al fine di alterare il loro aspetto. Tuttavia, rappresentano un rischio inutile per la salute dei cittadini. Uno studio dell’Università di Southampton ha dimostrato che i coloranti azoici sono pericolosi per la salute dei bambini perché possono causare iperattività e aumentare il rischio di difficoltà nell’apprendimento. Sostengo l’iniziativa di produttori europei in Danimarca, Svezia e Regno Unito di eliminare gradualmente e su base volontaria l’impiego di coloranti azoici nei prodotti alimentari.</p>
      <p sl="sk">La tutela dei consumatori, in particolare dei bambini, che sono il gruppo più vulnerabile, è una priorità per il Parlamento europeo. Questo è il motivo per cui accolgo positivamente e ho votato a favore della relazione dell’onorevole Åsa Westlund, che offre un nuovo approccio alla politica europea per la tutela della salute umana e la prevenzione delle malattie, in particolare nei bambini.</p>
    </intervention>
    <intervention id="2-248" speaker_id="2081" name="Peter Skinner" is_mep="True" mode="written">
      <p sl="en">Sostengo con tutto il cuore i tentativi compiuti dalla presente relazione di etichettare i prodotti che impiegano additivi contenenti coloranti azoici. Ritengo che se venisse data ai consumatori un’opportunità di smettere di utilizzare e consumare tali additivi nelle loro famiglie, allora un processo di etichettatura sarebbe un compromesso equo.</p>
      <p sl="en">Il contributo dei coloranti azoici a una salute peggiore e a possibili problemi comportamentali sta diventando chiaro. E’ corretto agire adesso al fine di promuovere le migliori norme che possiamo.</p>
    </intervention>
    <intervention id="2-243" speaker_id="4545" name="Catherine Stihler" is_mep="True" mode="written">
      <p sl="en">La necessità di un’appropriata etichettatura degli additivi alimentari e la graduale eliminazione di alcuni di essi è essenziale per proteggere, in modo particolare, la salute dei bambini. Accolgo con favore le relazioni dell’onorevole Åsa Westlund e le raccomando a quest’Aula.</p>
    </intervention>
    <intervention id="2-250" speaker_id="4466" name="Ilda Figueiredo" is_mep="True" mode="written">
      <p sl="pt">La presente relazione attribuisce particolare importanza a quegli aspetti volti a garantire la sicurezza del cibo, tenendo presenti gli interessi del consumatore, tra cui predomina il desiderio che gli alimenti siano quanto più naturali possibile.</p>
      <p sl="pt">E’ risaputo che non tutti gli aromi sicuri dal punto di vista tossicologico sono effettivamente benefici per i consumatori, da qui il bisogno di garantire il diritto di scelta del consumatore.</p>
      <p sl="pt">Per quanto riguarda la procedura di autorizzazione degli aromi, la “ragionevole necessità tecnologica” è legata ad altre strategie comunitarie, come la lotta all’obesità, in quanto l’aggiunta di aromi eccessivamente forti può mascherare la scarsa qualità dei cibi pronti.</p>
      <p sl="pt">Il Consiglio e il Parlamento hanno due posizioni diverse in merito a taluni ingredienti alimentari con proprietà aromatizzanti destinati a essere utilizzati nei e sui prodotti alimentari e in merito ai livelli massimi indicati nell’allegato III per tali ingredienti.</p>
      <p sl="pt">Sappiamo che il principio in base al quale i produttori di erbe e spezie devono dimostrare l’infondatezza della presunzione giuridica di nocività per ogni singolo prodotto è controverso. Sarebbe più logico invertire tale procedura. E’ una questione che continuerà ad essere problematica.</p>
    </intervention>
    <intervention id="2-251" speaker_id="1403" name="David Martin" is_mep="True" mode="written">
      <p sl="en">Accolgo favorevolmente la relazione dell’onorevole Mojca Drčar Murko sugli aromi e alcuni ingredienti alimentari con proprietà aromatizzanti destinati a essere utilizzati negli e sugli alimenti. Ritengo che tale relazione salvaguardi i concetti di sicurezza alimentare e di tutela del consumatore. E’ importante che i consumatori in tutta Europa non siano ingannati sulla natura degli aromi presenti nei loro alimenti. “Aroma naturale” dovrebbe significare esattamente questo. Appoggio le raccomandazioni presenti nella relazione volte ad assicurare che ciò avvenga. Ho votato a favore della relazione.</p>
    </intervention>
    <intervention id="2-253" speaker_id="4466" name="Ilda Figueiredo" is_mep="True" mode="written">
      <p sl="pt">La presente relazione riguarda un regolamento finalizzato all’elaborazione di norme e procedure per l’autorizzazione degli enzimi alimentari, ad eccezione di quelli che sono considerati additivi alimentari. La Commissione europea afferma che l’industria preme per una legislazione armonizzata che includa una procedura comunitaria di autorizzazione degli enzimi alimentari, poiché l’assenza di norme comunitarie in questo settore ha favorito l’insorgere di pratiche commerciali sleali.</p>
      <p sl="pt">Il Parlamento insiste sull’inclusione di alcuni importanti emendamenti da esso formulati in prima lettura alla bozza di regolamento proposta dalla Commissione. Per questo motivo ribadisce il suo parere, secondo il quale qualunque valutazione dei rischi dovrebbe essere incentrata sul “principio precauzionale”, che occorre pertanto sottolineare nella proposta in oggetto. Il Parlamento ha inoltre precedentemente rafforzato le disposizioni in materia di protezione del consumatore al fine di garantire che l’uso di un enzima alimentare non inganni il consumatore in merito alla natura, alla qualità e alla sostanza di un prodotto, motivo per cui tale concetto viene reintrodotto.</p>
      <p sl="pt">Inoltre, gli enzimi alimentari non sono, e non possono essere, microrganismi geneticamente modificati (OGM). Dobbiamo evitare anche quelli che sono ottenuti da OGM. Tuttavia, se ciò avviene, deve essere chiaramente identificato in modo da non fuorviare i consumatori. E’ essenziale garantire un alto livello di sicurezza alimentare.</p>
    </intervention>
    <intervention id="2-254" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Doyle è volta ad armonizzare il controllo degli enzimi alimentari. Obbligare l’industria e gli Stati membri ad informare la Commissione di ogni possibile questione di sicurezza relativa agli enzimi è un passo avanti nel garantire i massimi standard possibili in materia di sicurezza alimentare all’interno dell’Unione. Pertanto, ho votato a favore della relazione.</p>
    </intervention>
    <intervention id="2-994" speaker_id="23938" name="John Attard-Montalto" is_mep="True" mode="written">
      <p sl="en">Mi sono astenuto al fine di sottolineare come la presente relazione non tenga conto della differenza che esiste tra gli stati insulari e il continente.</p>
      <p sl="en">Malta non è collegata al continente tramite ferrovie e i suoi unici collegamenti avvengono per via marittima o aerea. Inoltre, l’economia di Malta dipende fortemente dal turismo, che attira più di un milione di persone ogni anno per via aerea e quasi mezzo milione via mare. Secondo le stime, il risultato dell’entrata in vigore dello strumento legislativo sarebbe un aumento pari a 160 sterline per le famiglie provenienti, ad esempio, dal Regno Unito.</p>
      <p sl="en">E’ importante controllare le emissioni ma lo è altrettanto distinguere tra le diverse aspirazioni e realtà dei paesi che compongono l’Unione europea. Il principio secondo cui “la regola vale per tutti” è discriminatorio quando si verificano circostanze particolari.</p>
    </intervention>
    <intervention id="2-258" speaker_id="4347" name="Christine De Veyrac" is_mep="True" mode="written">
      <p sl="fr">Ho dato il mio appoggio alla relazione dell’onorevole Peter Liese sull’inclusione dell’aviazione nel sistema ETS poiché ritengo che il compromesso raggiunto tra il Parlamento e il Consiglio sia equilibrato e realistico.</p>
      <p sl="fr">Non vi è alcun dubbio circa la necessità di agire rapidamente ed efficacemente per ridurre le emissioni di gas a effetto serra, e in particolare l’impatto dei trasporti sull’aumento della temperatura globale.</p>
      <p sl="fr">Tuttavia, perché questo strumento legislativo potesse rappresentare un successo era essenziale conciliare le esigenze dell’ambiente con la mobilità dei cittadini.</p>
      <p sl="fr">Gli sforzi richiesti al settore dell’aviazione devono essere abbastanza ingenti da non compromettere le riduzioni effettuate da altri settori, ma sufficientemente bilanciati per non impedire la crescita dell’industria.</p>
      <p sl="fr">Accolgo con favore lo strumento legislativo che abbiamo adottato in quanto rispetta tali imperativi.</p>
    </intervention>
    <intervention id="2-259" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione dell’onorevole Peter Liese sulla raccomandazione per la seconda lettura della proposta di integrare le attività aeree nel sistema di scambio di quote di emissioni di gas a effetto serra in quanto ritengo essenziale e urgente limitare l’aumento della temperatura globale a +2°C.</p>
      <p sl="pt">Il settore dell’aviazione è in espansione. Le emissioni di biossido di carbonio dagli aeromobili sono aumentate dell’87 per cento dal 1990 e si stima che raddoppieranno entro il 2020. Sono quindi necessarie misure che diano un chiaro segnale a livello internazionale dell’impegno dell’UE nel contrastare il cambiamento climatico, proponendosi la conclusione di un accordo internazionale prima della conferenza di Copenaghen del 2009.</p>
      <p sl="pt">Il compromesso raggiunto racchiude molti aspetti positivi, come il sistema di esenzione introdotto per le regioni ultraperiferiche, l’uso dei proventi della vendita all’asta di quote delle emissioni per la lotta contro il cambiamento climatico, e misure volte a contrastare la deforestazione.</p>
    </intervention>
    <intervention id="2-260" speaker_id="4466" name="Ilda Figueiredo" is_mep="True" mode="written">
      <p sl="pt">La proposta votata dal Parlamento è già un compromesso, benché insoddisfacente, sulla proposta originale della Commissione e non tiene conto dei problemi dei paesi in difficoltà economica, in particolare le regioni ultraperiferiche. Sappiamo che l’inquinamento deve essere ridotto, ma dobbiamo anche tenere conto delle difficoltà che affrontano i paesi con economie più fragili.</p>
      <p sl="pt">Il compromesso votato oggi non scongiura tutte le conseguenze negative di questo sistema di scambio, ma ne ridimensiona un certo numero, rimandando la data dell’entrata in vigore rispetto alla proposta originale del Parlamento e riducendo la portata della vendita all’asta e la pressione sulle società più deboli.</p>
      <p sl="pt">Il negoziato di un’esenzione per le regioni ultraperiferiche è diventato una questione molto importante in quest’Aula dal momento che, come ben sapete, essa non era contemplata nella proposta originale della Commissione, con la conseguenza che tutti i voli in partenza o destinati a tali regioni sarebbero stati introdotti nel sistema generale.</p>
      <p sl="pt">Nel testo infine adottato, la possibilità di un’esenzione è stata mantenuta, ma la sua portata non è così ampia come sarebbe dovuta essere. Pertanto, insistiamo sul fatto che non solo i voli tra le isole, ma anche i voli che collegano le isole al continente debbano essere esonerati da questo sistema di scambio di quote.</p>
    </intervention>
    <intervention id="2-261" speaker_id="39710" name="Petru Filip" is_mep="True" mode="written">
      <p sl="ro">E’ evidente che, per ogni periodo di adempimento del programma dell’Unione in cui sono incluse le attività di trasporto aereo, si richiede che gli obiettivi ad esse assegnati siano stabiliti in corrispondenza e in funzione degli sforzi medi richiesti a tutti gli altri settori a fonti fisse di emissioni in tutti gli Stati membri. La mancata partecipazione del settore dell’aviazione a tale sistema potrebbe provocare ingenti costi di compensazione sul lungo termine.</p>
      <p sl="ro">Ho votato a favore della relazione in oggetto nella convinzione che nell’Unione sia necessario un approccio integrato nel sistema di scambio di quote di emissioni di gas a effetto serra. Dal momento che l’aviazione contribuisce all’impatto globale dell’operato umano sul cambiamento climatico, è normale che tale settore possa beneficiare di un trattamento equo e di norme e condizioni armonizzate a livello comunitario.</p>
      <p sl="ro">E’ evidente che, per ogni periodo di adempimento del programma dell’Unione in cui sono incluse le attività di trasporto aereo, si richiede che gli obiettivi ad esse assegnati siano stabiliti in corrispondenza e in funzione degli sforzi medi richiesti a tutti gli altri settori a fonti fisse di emissioni in tutti gli Stati membri. La mancata partecipazione del settore dell’aviazione a tale sistema potrebbe provocare ingenti costi di compensazione sul lungo termine.</p>
    </intervention>
    <intervention id="2-262" speaker_id="4429" name="Robert Goebbels" is_mep="True" mode="written">
      <p sl="fr">Mi sono astenuto dalla votazione finale della relazione dell’onorevole Liese. Ritengo che l’Unione europea stia prendendo unilateralmente le distanze dal protocollo di Kyoto, che esclude il settore dell’aviazione e quello marittimo. Benché non manchino ragioni per tener conto dell’impatto climatico dei due settori più importanti per gli scambi internazionali, l’Unione europea non può unilateralmente modificare un accordo multilaterale e chiedere al contempo, ad esempio, che gli Stati Uniti ratifichino il protocollo di Kyoto. Le proposte dell’UE in merito all’aviazione possono puntare al massimo al periodo post–Kyoto, vale a dire il 2013, e solo in seguito a un accordo internazionale a Copenaghen.</p>
    </intervention>
    <intervention id="2-263" speaker_id="1403" name="David Martin" is_mep="True" mode="written">
      <p sl="en">Accolgo favorevolmente la relazione dell’onorevole Liese sull’inclusione delle attività di trasporto aereo nel sistema europeo di scambio delle quote di emissioni. Il Parlamento deve mettere in chiaro il suo impegno nel contrastare il cambiamento climatico e introdurre un’ambiziosa legislazione ambientale. Le decisioni raggiunte nelle discussioni con il Consiglio sembrano muoversi nella giusta direzione. La vendita all’asta del 15 per cento delle emissioni provenienti dalle attività di trasporto aereo con possibilità di incremento nel 2013 pare essere un compromesso soddisfacente.</p>
      <p sl="en">Sebbene io accolga favorevolmente le raccomandazioni della relazione, il Parlamento deve persistere nel definire in modo ambizioso degli obiettivi per le emissioni provenienti dall’aviazione all’interno del sistema europeo di scambio delle quote di emissioni e proiettarsi verso un riesame generale delle ETS sulla base delle proposte dell’onorevole Liese. Ho votato a favore della relazione.</p>
    </intervention>
    <intervention id="2-264" speaker_id="28173" name="Zita Pleštinská" is_mep="True" mode="written">
      <p sl="sk">Le emissioni di gas dagli aeromobili sono raddoppiate dal 1990 e stanno continuando ad aumentare. Se l’UE prende sul serio la lotta contro il cambiamento climatico, deve diventare un leader globale in questo settore. Non possiamo limitarci a parlarne; dobbiamo anche adottare misure legislative. Considero la direttiva finalizzata ad includere le attività di trasporto aereo nel sistema comunitario di scambio delle quote di emissioni dei gas a effetto serra un passo avanti.</p>
      <p sl="sk">La relazione dell’onorevole Peter Liese rappresenta una soluzione equilibrate e realistica, un compromesso tra la protezione dell’ambiente da una parte, e la tutela della competitività dell’industria aereonautica europea dall’altra. Non dobbiamo fare discriminazioni tra le compagnie aeree europee, in particolare quelle dei nuovi Stati membri che cercano di conformarsi alla tendenza generale. Di conseguenza, le regole di una sana concorrenza economica devono essere applicate in eguale misura alle compagnie aeree dei paesi terzi. E’ necessario concludere un accordo internazionale, e per questo motivo l’UE deve negoziare con Stati Uniti, Russia e Cina.</p>
      <p sl="sk">Dobbiamo inoltre ricordare che in certi casi l’aviazione è l’unico mezzo di trasporto possibile per mettere in comunicazione l’UE con le regioni periferiche. Essa contribuisce in modo significativo allo sviluppo del turismo e pertanto non deve essere considerata un lusso.</p>
      <p sl="sk">Ritengo che la posizione comune del Parlamento europeo e del Consiglio contribuirà ad andare in direzione di aeromobili ecologici e all’introduzione di nuove tecnologie nell’industria aeronautica, ed è per questo che ho votato a favore della relazione.</p>
    </intervention>
    <intervention id="2-265" speaker_id="4253" name="Frédérique Ries" is_mep="True" mode="written">
      <p sl="fr">Adottando oggi una direttiva finalizzata all’inclusione del traffico aereo nel sistema europeo di scambio delle quote di emissioni, l’Unione europea continua a segnare punti nella lotta contro il cambiamento climatico.</p>
      <p sl="fr">Sarebbe impossibile non accogliere con favore il presente accordo tra il Parlamento europeo e il Consiglio, che comporterà una graduale e reale riduzione dei gas a effetto serra dal 2012 per tutti i voli in partenza e in arrivo sul suolo europeo.</p>
      <p sl="fr">Accolgo favorevolmente in particolare l’adozione di due misure specifiche che dimostrano, fortunatamente, che l’Europa adotta ancora spesso strumenti legislativi molto equilibrati che tengono conto delle parti più deboli coinvolte: i voli charter , gli aeromobili per la ricerca e le linee aeree minori potranno continuare a volare senza preoccuparsi delle disposizioni vincolanti nella direttiva; i proventi della vendita all’asta del 15 per cento delle quote di emissioni di CO2 saranno destinati alla ricerca e allo sviluppo del settore aeronautico.</p>
      <p sl="fr">Questo è ancora più importante dato che se, come sembra, l’UE deve riporre le sue speranze nell’innovazione, gli ingegneri dovranno dare prova di grandi capacità per ridurre l’inquinamento generato dagli aeromobili in un momento in cui il traffico aereo cresce del 5 per cento ogni anno.</p>
    </intervention>
    <intervention id="2-266" speaker_id="1309" name="Brian Simpson" is_mep="True" mode="written">
      <p sl="en">Darò oggi il mio appoggio alla relazione dell’onorevole Liese perché equilibrata e pratica, benché alquanto complicata.</p>
      <p sl="en">L’aviazione civile deve ammettere la necessità di essere inclusa in un sistema di scambio di emissioni, e gli ambientalisti devono riconoscere che la gente vuole volare e che l’industria aeronautica contribuisce fortemente al benessere economico di molte delle nostre regioni ed economie nazionali.</p>
      <p sl="en">Credo comunque che questo accordo abbia dei problemi e che la disposizione della messa all’asta al 100 per cento entro il 2020 possa provocare seri problemi per le linee aeree minori e regionali.</p>
      <p sl="en">Tuttavia, la presente soluzione è un compromesso. Credo anche che tale regolamento dovrà affrontare delle sfide, legali e non, da parte dei paesi al di fuori dell’UE, in particolare Stati Uniti e Russia, nel creare un accordo mondiale difficile da raggiungere. Ma è un inizio, e per questo dobbiamo congratularci con la Commissione per il suo coraggio e la sua lungimiranza.</p>
      <p sl="en">L’industria aeronautica sta affrontando un momento difficile soprattutto a causa degli alti prezzi del carburante, motivo per cui era essenziale un compromesso sull’ETS. Riconosco che le linee aeree sono scontente, e so che lo sono anche gli ambientalisti. Pare quindi che i nostri relatori abbiano colto nel segno!</p>
    </intervention>
    <intervention id="2-267" speaker_id="4751" name="Bart Staes" is_mep="True" mode="written">
      <p sl="it">Se l’Ue intende raggiungere il suo obiettivo climatico di riduzione del 20 per cento di emissioni di CO2 entro il 2020, allora anche il settore aeronautico deve essere incluso in un sistema di scambio per le emissioni di gas a effetto serra. Le emissioni provenienti dalle attività di trasporto aereo sono aumentate almeno del 90 per cento in pochi anni.</p>
      <p sl="it">Allo stesso tempo, l’aviazione se la cava senza pagare l’accisa sul carburante né l’IVA sui biglietti aerei. Sono quindi necessarie misure legislative. La relazione punta ad avviare il sistema di scambio nel 2011 per tutti i voli in arrivo o in partenza dagli aerodromi europei. Dal 2012 il settore dovrà emettere l’1,5 per cento di gas a effetto serra in meno ogni anno. Il numero di permessi gratuiti proposto è ancora troppo alto. Credo che il settore dell’aviazione debba incominciare a mettere all’asta almeno un 25 per cento. In fondo, l’obiettivo non è lo scambio in sé, ma la riduzione delle emissioni.</p>
      <p sl="it">Il Parlamento ha anche espresso un parere sull’uso dei proventi della vendita all’asta, auspicando che il denaro sia destinato alla riduzione delle imposte sul trasporto ecologico e investito nella ricerca tecnologica per aeromobili meno inquinanti. Il compromesso che abbiamo di fronte è lontano dall’ideale ma è un passo in avanti, motivo per cui anche noi Verdi possiamo appoggiare l’accordo raggiunto.</p>
    </intervention>
    <intervention id="2-268" speaker_id="4545" name="Catherine Stihler" is_mep="True" mode="written">
      <p sl="en">L’inclusione delle attività di trasporto aereo nel sistema di scambio di emissioni di gas a effetto serra deve essere accolto favorevolmente.</p>
    </intervention>
    <intervention id="2-269" speaker_id="4340" name="Margie Sudre" is_mep="True" mode="written">
      <p sl="fr">Sono spiacente di constatare che le regioni ultraperiferiche (RUP) non sono completamente esenti dall’inclusione dell’aviazione civile nel sistema ETS, benché la loro distanza dal continente europeo lo avrebbe in buona parte giustificato.</p>
      <p sl="fr">Tuttavia, sono soddisfatta perché grazie a determinati sforzi sono stati fatti alcuni progressi.</p>
      <p sl="fr">Il risultato è che l’accordo raggiunto tiene in particolare considerazione i mezzi per ridurre, o persino eliminare, i problemi di accesso e di competitività che devono affrontare le RUP. Inoltre, in seguito ad agguerrite discussioni, i voli all’interno di tali regioni saranno soggetti a deroghe e non saranno interessati. Apprezzo il fatto che le RUP siano incluse nella clausola di revisione concernente la valutazione dell’impatto del sistema ETS sul trasporto aereo.</p>
      <p sl="fr">Vorrei in particolare ringraziare il Parlamento europeo, che fin dall’inizio ha dato ascolto alla mia richiesta di un trattamento speciale per le RUP, posizione finalmente assunta dagli Stati membri. Vorrei anche rendere omaggio a Jacques Barrot, il Commissario europeo precedentemente responsabile dei trasporti, per il suo instancabile sostegno.</p>
      <p sl="fr">Infine, devo purtroppo constatare che l’accordo finale non ha incluso alcuna proposta in favore delle RUP, volta in particolare a destinare i proventi della messa all’asta delle quote all’eliminazione delle difficoltà specifiche delle regioni ultraperiferiche.</p>
    </intervention>
    <intervention id="2-993" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione del mio collega britannico Richard Corbett, sulla modifica del regolamento del Parlamento europeo concernente i lavori della seduta plenaria e le relazioni di iniziativa. Condivido la preoccupazione espressa nella presente relazione in merito al fatto che il lavoro del Parlamento deve essere più semplice, più alleggerito e più veloce. Tuttavia, i deputati devono essere liberi di rivolgere interrogazioni scritte alla Commissione e al Consiglio, benché io concordi sull’importanza di prevenire gli abusi. Accolgo favorevolmente il fatto che saranno date maggiori opportunità di parola ai deputati presenti a una seduta. Anche l’idea che 40 deputati possano presentare una proposta di risoluzione alternativa allo stesso modo dei gruppi politici è, a mio parere, un passo avanti in senso democratico.</p>
    </intervention>
    <intervention id="2-271" speaker_id="2110" name="Charlotte Cederschiöld" is_mep="True" mode="written">
      <p sl="sv">Abbiamo votato oggi contro la relazione sulle modifiche al regolamento del Parlamento europeo.</p>
      <p sl="sv">Abbiamo preso questa decisione perché le relazioni di iniziativa volte ad influire sull’attività legislativa possono avere un effetto apprezzabile sui lavori in corso. Dovrebbe dunque essere data ai deputati del Parlamento europeo l’opportunità di influire su tali relazioni in assemblea plenaria, in linea con la procedura applicabile alle relazioni di carattere legislativo.</p>
      <p sl="sv">Benché sia necessaria una revisione delle procedure per le interrogazioni scritte, riteniamo che sia della massima importanza tutelare l’autonomia dei deputati e il loro diritto a rivolgere interrogazioni alle altre istituzioni in merito alle loro decisioni e responsabilità.</p>
    </intervention>
    <intervention id="2-272" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato contro la relazione in oggetto in quanto il suo obiettivo principale è indebolire il funzionamento democratico e pluralistico del Parlamento europeo. Partendo da un principio che non è nemmeno veritiero (l’esistenza del Trattato di riforma) la maggioranza di quest’Aula vuole effettivamente ridurre i diritti dei deputati e impedire loro di agire di propria iniziativa, accrescendo il potere del Presidente del Parlamento europeo e, di conseguenza, riducendo il pluralismo del dibattito parlamentare.</p>
      <p sl="pt">Tale desiderio di indebolire la democrazia e la capacità di azione dei deputati è evidente anche nell’indicazione di orientamenti per la procedura relativa alle interrogazioni scritte rivolte al Consiglio e alla Commissione.</p>
      <p sl="pt">Comunque sia, la presente decisione è solo un elemento nella più generale linea antidemocratica assunta da una maggioranza di quest’Aula, in particolare tra i gruppi politici più ampi (PPE e PSE). Un altro elemento fondamentale al quale rivolgiamo il nostro rifiuto e la nostra ferma protesta è la richiesta di criteri nuovi e più restrittivi per la creazione di gruppi politici.</p>
    </intervention>
    <intervention id="2-273" speaker_id="1403" name="David Martin" is_mep="True" mode="written">
      <p sl="en">Le proposte dell’onorevole Corbett di modifica del regolamento del Parlamento concernente i lavori della seduta plenaria e le relazioni di iniziativa consentono al Parlamento di lavorare più efficacemente ed efficientemente. Ho votato a favore delle raccomandazioni dell’onorevole Corbett.</p>
    </intervention>
    <intervention id="2-274" speaker_id="28255" name="Andreas Mölzer" is_mep="True" mode="written">
      <p sl="it">Come democratico, sono particolarmente colpito da due emendamenti connessi alla relazione dell’onorevole Corbett, poiché non credo che potessero essere presi sul serio.</p>
      <p sl="it">Rientra nei diritti democratici di un deputato parlamentare in praticamente ogni paese di indole democratica la possibilità di interrogare i rappresentanti eletti sulla loro giurisdizione e le loro responsabilità.</p>
      <p sl="it">La riduzione del numero e del contenuto di queste interrogazioni sembra derivare più dalle procedure di un’udienza di tribunale che dal regolamento di un’istituzione democraticamente valida, pertanto la proposta dovrebbe essere completamente respinta. Per questa ragione posso solo votare contro la relazione.</p>
    </intervention>
    <intervention id="2-992" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della mia collega tedesca onorevole Jutta Haug, sulle prime riflessioni circa il progetto preliminare di bilancio (PPB) e sul mandato per la concertazione, che fornisce un quadro per riflettere sulla struttura del futuro bilancio dell’UE. Il PPB ammonta a 134 395 miliardi di euro in stanziamenti d’impegno, corrispondenti all’1,04 per cento del RNL, un aumento del 3,1 per cento rispetto al 2008, e 116,7 miliardi di Euro in stanziamenti di pagamento, con un margine di 2,6 miliardi di Euro per gli impegni e di 7,4 miliardi di euro per i pagamenti. Visto il bisogno di un’Europa dei risultati, non mi spiego il basso livello degli stanziamenti di pagamento. Tra le priorità, converrà garantire lo stanziamento di fondi adeguati per la politica di coesione, il finanziamento della politica europea per le piccole e medie imprese (PMI) e l’azione esterna. Infine, sarà fondamentale non dimenticare le principali infrastrutture europee (reti di trasporti, energia, spazio, acqua, nuove tecnologie, salute, eccetera), regolarmente sotto-finanziate nonostante costituiscano la struttura portante della competitività dell’Europa nel quadro dell’economia globale e della concorrenza sociale.</p>
    </intervention>
    <intervention id="2-276" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Secondo il calendario di ratifica previsto per il Trattato di Lisbona, nel 2009 il Parlamento e il Consiglio avrebbero pari diritti in merito alla creazione di leggi e nelle questioni finanziarie, andando nella direzione di conferire all’Unione europea nuovi poteri e di effettuare cambiamenti fondamentali nella procedura di bilancio in uso fino ad oggi.</p>
      <p sl="pl">Per questa ragione è ancora più importante per l’Unione europea poter contare sulle risorse monetarie necessarie per mettere in atto le politiche e le attività in corso in diverse aree, mantenendo al contempo un’adeguata flessibilità per far fronte alle nuove sfide politiche. Per questo il livello insolitamente basso di fondi proposto per i pagamenti nella bozza iniziale di bilancio (116 736 miliardi di euro), corrispondente allo 0,90 per cento del RNL, o a un ribasso del 3,3 per cento rispetto al 2008, è davvero sorprendente. Sono altresì preoccupanti i ribassi di bilancio proposti dalla Commissione europea per le campagne di informazione programmate già da tempo per il 2009, per le elezioni del Parlamento europeo o per la possibile entrata in vigore del Trattato di Lisbona.</p>
      <p sl="pl">La priorità per la riunione di concertazione sul bilancio di luglio deve essere volta a garantire un livello di finanziamenti appropriato per i pagamenti e per la politica di informazione dell’Unione. E’ poi fondamentale presentare alla Commissione delle proposte di bilancio per progetti pilota e per lavori preparatori, al fine di evitare di finanziarli con le riserve dei quadri finanziari pluriennali. Inoltre, dobbiamo garantire che l’Unione europea disponga di risorse finanziarie sufficienti per far fronte alle nuove sfide nell’ambito della “competitività per la crescita e l’occupazione”, senza ridurre i fondi esistenti per importanti programmi oggi in atto.</p>
    </intervention>
    <intervention id="2-277" speaker_id="28505" name="Roger Knapman" is_mep="True" mode="written">
      <p sl="en">Ritengo che il mio paese non debba finanziare nessuno dei programmi di bilancio dell’UE in alcuna circostanza reale o potenziale. Il Servizio europeo per l’azione esterna e tutti gli altri aspetti del Trattato di Lisbona si trovano completamente ai poli opposti rispetto alle mie posizioni. Pertanto, mentre accolgo favorevolmente ogni proroga al finanziamento di detti programmi, non posso appoggiare un emendamento che parte dalla premessa che il SEAE, insieme ad altri nuovi programmi di bilancio contenuti nel Trattato, sia fondato “nello stesso momento in cui il Trattato sarà ratificato da tutti i 27 Stati membri”. Sia probabile o meno la ratifica da parte di tutti gli Stati, essa resta possibile, e io non posso accettare un emendamento che stabilisce circostanze secondo cui i proponenti riconosceranno come legittimo, in linea di principio, il finanziamento del SEAE e di altri nuovi programmi di bilancio contenuti nel Trattato di Lisbona.</p>
    </intervention>
    <intervention id="2-278" speaker_id="28115" name="Mairead McGuinness" is_mep="True" mode="written">
      <p sl="en">Ho votato a favore della relazione dell’onorevole Haug sul PPB per il 2009 e sul mandato per la concertazione. La relazione in oggetto stabilisce una priorità del Parlamento per il prossimo anno. Alla luce del forte aumento dei prezzi del cibo e dei costi di produzione a livello agricolo, accolgo con favore in particolare la richiesta di una risposta adeguata alle esigenze in materia di assistenza alimentare e sicurezza alimentare.</p>
      <p sl="en">Mi auguro che questa risposta sarà presa in considerazione, sarà appropriata e includa un serio programma di investimento nel settore dell’agricoltura sia nel mondo in via di sviluppo che all’interno dell’Unione.</p>
      <p sl="en">Ho anche votato a favore dell’emendamento n. 15, che rileva il margine della rubrica 2.</p>
      <p sl="en">Tuttavia, i tentativi di includere meccanismi per spostare gli avanzi di bilancio dalla PAC ad altri tetti di spesa non possono essere approvati.</p>
      <p sl="en">Nel 2007 gli avanzi di bilancio della PAC furono dirottati verso i fondi per il progetto Galileo. Questo non può diventare la norma.</p>
    </intervention>
    <intervention id="2-279" speaker_id="28496" name="Thomas Wise" is_mep="True" mode="written">
      <p sl="en">Non ho potuto dare il mio sostegno al presente emendamento, in quanto sono assolutamente contrario alla creazione e al finanziamento del SEAE e di altri programmi di bilancio dipendenti dalla ratifica del Trattato di Lisbona. E’ importante, infatti, fare in modo che i programmi che devono essere stabiliti dal cosiddetto Trattato di Lisbona non abbiano base legale fino alla ratifica di quest’ultimo da parte di tutti i 27 Stati membri: tuttavia, rifiuto tutti i suddetti programmi nella loro totalità e ritengo che essi non debbano essere creati o finanziati in alcun punto.</p>
    </intervention>
    <intervention id="2-280" speaker_id="28144" name="Lars Wohlin" is_mep="True" mode="written">
      <p sl="sv">La relazione dell’onorevole Haug chiede un ampio mandato per i negoziati di bilancio con il Consiglio, argomentandolo con la necessità di garantire fondi sufficienti per le voci di spesa proposte dalla Commissione. Sembra non esserci limite a quanto il Parlamento europeo è disposto a spendere. Secondo me, questo approccio è sbagliato. Il punto di partenza deve essere il quadro complessivo che è stato stabilito, per poi fissare le priorità necessarie tra le varie voci di spesa.</p>
      <p sl="sv">C’è bisogno di una maggiore flessibilità nell’attuale quadro finanziario pluriennale. Appoggio pertanto l’idea che i margini emersi sul versante dell’agricoltura siano utilizzati per altri scopi.</p>
    </intervention>
    <intervention id="2-282" speaker_id="33964" name="Roberta Alma Anastase" is_mep="True" mode="written">
      <p sl="ro">Come relatrice della Sinergia del Mar Nero, vorrei esprimere il mio sostegno a favore della relazione dell’onorevole LIBICKI per la semplice ragione che il tema da essa affrontato è di natura strategica, andando oltre l’area del Mar Baltico e l’ambito della tutela ambientale. Infatti, si è discusso un argomento comune alle regioni del Mar Baltico e del Mar Nero e che interessa tutta l’Europa: il tema della sicurezza energetica e la politica europea in materia.</p>
      <p sl="ro">Considerando la dipendenza dell’UE da una quantità limitata di risorse, fornitori e vie di trasporto, è fondamentale che la loro diversificazione rappresenti il principio su cui si basa il concetto europeo di sicurezza energetica. Nondimeno è importante sviluppare una politica europea coerente in materia di energia, basata sulla solidarietà e sulla coordinazione, per evitare la conclusione di un accordo bilaterale che potrebbe colpire gli interessi di altri Stati membri e, in particolare, compromettere progetti importanti come il progetto Nabucco, riconosciuto a livello europeo.</p>
      <p sl="ro">Di conseguenza, ritorno e insisto sull’invito alla Commissione e al Consiglio di raddoppiare gli sforzi per il buon esito dell’attuazione del progetto Nabucco, e per la chiara articolazione di una politica energetica comune. La situazione nelle regioni del Mar Baltico e del Mar Nero denota l’urgenza di incominciare a intraprendere azioni concrete e risolute.</p>
    </intervention>
    <intervention id="2-283" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo scelto di votare a favore della relazione dell’onorevole Marcin Libicki sul gasdotto di cui è prevista la realizzazione sotto il Mar Baltico, anche se avremmo voluto un appello più esplicito per lo studio di un tracciato alternativo via terra. Tuttavia, crediamo che il Parlamento abbia definito una chiara linea in merito alla valutazione d’impatto ambientale, che appoggiamo e accogliamo favorevolmente. Ci aspettiamo che ulteriori decisioni saranno soggette a un’analisi esaustiva e indipendente. Il Mar Baltico è sensibile ed è già sottoposto a una forte pressione ambientale. Nel caso in cui si autorizzerà la costruzione del gasdotto, quindi, è di assoluta importanza che l’impatto ambientale possa essere ridotto al minimo indispensabile.</p>
    </intervention>
    <intervention id="2-991" speaker_id="23788" name="Adam Bielan" is_mep="True" mode="written">
      <p sl="it">Signor Presidente, la realizzazione del gasdotto Nord Stream potrebbe interferire con alcuni depositi di armi risalenti all’ultima guerra. Nel mare si trovano circa 40 000-60 000 tonnellate di armi chimiche di cui si ignora l’esatta collocazione. L’interferenza con questi depositi potrebbe rappresentare un enorme disastro ecologico.</p>
      <p sl="it">Ho appoggiato la relazione in oggetto perché concordo con il relatore sul fatto che sia scandaloso che un progetto transfrontaliero di tale portata sia trattato come una questione bilaterale tra Russia e Germania. La protezione del Baltico e delle popolazioni dei paesi baltici dovrebbe essere una delle principali priorità dell’UE.</p>
    </intervention>
    <intervention id="2-284" speaker_id="33968" name="Titus Corlăţean" is_mep="True" mode="written">
      <p sl="ro">Accolgo con favore la posizione assunta dal Parlamento europeo in merito alla realizzazione del gasdotto per collegare la Russia alla Germania.</p>
      <p sl="ro">L’Unione europea ha bisogno di una politica integrata, comune e coerente in materia di energia, e di una strategia a lungo termine per garantire l’indipendenza energetica degli Stati membri.</p>
      <p sl="ro">L’Unione europea dovrebbe affrontare le questioni ambientali e geopolitiche relative alla sicurezza energetica per mezzo di uno sforzo combinato di tutti gli Stati membri, e non con accordi bilaterali stipulati da alcuni di essi con la Russia. Questo è l’unico modo in cui l’Unione può raggiungere una posizione forte nei negoziati con la Russia, evitando che le risorse energetiche si trasformino in un fattore di pressione politica e rendano l’UE un partner alla pari con la Russia.</p>
      <p sl="ro">In questo modo, possiamo anche fornire delle risposte alle giustificate frustrazioni di cittadini romeni in merito al continuo aumento dei prezzi del gas e dell’elettricità, con considerevoli conseguenze socio-economiche negative per i romeni e per il loro tenore di vita.</p>
      <p sl="ro">Allo stesso tempo, la soluzione di una politica energetica europea comune potrebbe supplire all’incapacità del governo di destra di Bucarest di promuovere gli interessi energetici della Romania nelle relazioni con la Russia.</p>
    </intervention>
    <intervention id="2-285" speaker_id="28280" name="Filip Kaczmarek" is_mep="True" mode="written">
      <p sl="pl">Ho votato a favore della relazione dell’onorevole Marcin Libicki. Si tratta di una relazione importante. Vorrei, tuttavia, ricordare ai presenti che non è corretto affermare che la questione è giunta al Parlamento europeo come risultato di petizioni da parte dei cittadini. Diversi mesi prima della ricezione di queste ultime, il mio collega onorevole Bogusław Sonik aveva già proposto di tenere una discussione sul gasdotto nordeuropeo.</p>
      <p sl="pl">Sono sorpreso dall’opposizione alla presente relazione. Parliamo spesso di questioni ambientali e ciò non suscita dissenso alcuno. Tuttavia, in questo caso specifico, alcuni deputati non vogliono che sia effettuata alcuna indagine sull’impatto del progetto sull’ambiente naturale. Perché? La risposta è semplice: per alcuni paesi e politici questo specifico progetto è più importante dell’ambiente. Forse proprio per questa ragione dobbiamo tenere in considerazione il contesto politico ed economico dell’investimento previsto. Sono cosciente dell’argomentazione che si tratta di un progetto privato. Ma non dobbiamo dimenticare che nel consiglio di amministrazione della compagnia che intende realizzare questo gasdotto figurano degli ex politici. Per la Russia, utilizzare progetti privati per ulteriori obiettivi politici non è affatto un problema.</p>
    </intervention>
    <intervention id="2-286" speaker_id="28424" name="Tunne Kelam" is_mep="True" mode="written">
      <p sl="en">Io ho votato contro il presente emendamento in quanto esso cambia in sostanza l’idea del testo originale. La versione originale invita a considerare delle alternative all’esistente progetto del gasdotto, alternative almeno tre volte meno costose e prive di elevati rischi ambientali. Non posso concordare con un emendamento che dà la priorità alla domanda di gas a costo di trascurare la normativa ambientale dell’UE e le preoccupazioni dei cittadini. Vorrei inoltre far notare che il gasdotto in questione è originariamente studiato per evitare i sette altri paesi bagnati dal Mar Baltico, rifornendo solo uno o due Stati membri, pertanto l’argomento della necessità di andare incontro a un aumento della domanda di gas non può essere considerato rilevante.</p>
    </intervention>
    <intervention id="2-287" speaker_id="4260" name="Eija-Riitta Korhola" is_mep="True" mode="written">
      <p sl="fi">Appoggio fermamente la valutazione d’impatto ambientale per il gasdotto Nord Stream proposta nella relazione della commissione. Tuttavia, non si tratta solo di questo: non si devono dimenticare nemmeno gli aspetti relativi alla politica energetica. Non possiamo svolgere una politica energetica separata dalla politica sul clima. Esse vanno radicalmente di pari passo, come le imposte e il bilancio o la legge e la giustizia.</p>
      <p sl="fi">Non può più esistere una politica in materia di energia senza strumenti finanziari o di altro tipo che rendano possibili i suoi componenti. I libri bianchi che trattano delle questioni relative all’energia per l’Unione e i suoi Stati membri hanno sollecitato ripetutamente forme di energia pulite, indipendenti e competitive, ma un meccanismo di mercato funzionante esiste solo per l’ultimo criterio, la competitività.</p>
      <p sl="fi">Non vedo ancora alcun altro meccanismo di mercato che possa ridurre la nostra dipendenza dall’energia, e tantomeno dal gas che proviene dalla Russia. Questa settimana, presso il Forum europeo dell’energia si terranno delle discussioni con l’OPEC. Per l’OPEC, non è un elemento di debolezza il fatto di essere un cartello indispensabile con un’influenza fin troppo forte sulla nostra economia.</p>
      <p sl="fi">Si è permesso che la dipendenza dall’energia, risultato di errori delle generazioni precedenti, crescesse e si sviluppasse a nostre spese. E’ un fattore che dobbiamo ricordare quando prendiamo decisioni su soluzioni future, anche nel caso di gasdotti e altre dipendenze economiche. Battersi per un’economia a bassa emissione di CO2 , è sviluppo sostenibile? E’ questa la giusta direzione?</p>
      <p sl="fi">Il cambiamento climatico è una realtà, e anche i costi dell’energia sono in aumento. La dipendenza dal gas sta aumentando e conferendo al vicino dell’UE il potere che perse vent’anni fa.</p>
      <p sl="fi">Non vogliamo di certo ripetere gli errori dei nostri predecessori politici. Abbiamo molto da fare in poco tempo.</p>
    </intervention>
    <intervention id="2-288" speaker_id="23768" name="Bogusław Liberadzki" is_mep="True" mode="written">
      <p sl="pl">Concordo pienamente con il punto di vista del relatore, l’onorevole Marcin Libicki, sul fatto che la realizzazione del progetto comunemente noto come il “gasdotto del Baltico” possa comportare un rischio ecologico per otto paesi dell’Unione europea: Germania, Svezia, Finlandia, Lettonia, Lituania, Estonia, Danimarca e Polonia. Potrebbe anche avere ripercussioni negative sui consumatori a causa dell’aumento dei prezzi per coprire i costi di costruzione del gasdotto.</p>
      <p sl="pl">Un punto importante è rappresentato dal fatto che, in alternativa, il gasdotto nordeuropeo possa essere costruito su un tracciato via terra attraverso i paesi dell’Unione europea. Ciò consentirebbe di soddisfare tutti gli obiettivi strategici ed economici indicati nella decisione n. 1364/2006/CE. La proposta alternativa è più sicura dal punto di vista dell’ambiente, oltre ad essere meno costosa.</p>
      <p sl="pl">In particolare, sono a favore dello svolgimento di relazioni indipendenti e dell’indagine sull’impatto ambientale della costruzione del gasdotto.</p>
    </intervention>
    <intervention id="2-289" speaker_id="1403" name="David Martin" is_mep="True" mode="written">
      <p sl="en">Un progetto della portata del gasdotto Nordstream richiede una completa e approfondita analisi delle conseguenze sull’ambiente da esso implicate. Prima che il progetto possa essere avviato, dobbiamo assicurarci che rispetti rigorosi criteri ambientali. Queste idee si riflettono nel mio voto sulla relazione dell’onorevole Marcin Libicki sull’impatto ambientale del gasdotto di cui è prevista la realizzazione nel Mar Baltico per collegare Russia e Germania.</p>
    </intervention>
    <intervention id="2-290" speaker_id="28299" name="Bogusław Sonik" is_mep="True" mode="written">
      <p sl="pl">Oggi ci troviamo a votare una relazione davvero determinante sull’impatto che avrebbe sull’ambiente naturale del Mar Baltico il cosiddetto gasdotto del Baltico di cui è prevista la realizzazione per collegare Russia e Germania. Si tratta di uno dei tanti progetti di infrastrutture per il gas che servono per soddisfare la crescente domanda da parte dell’UE. Tuttavia, è necessario prestare particolare attenzione a taluni fattori relativi alla sua costruzione.</p>
      <p sl="pl">Questo, il più lungo e meno profondo gasdotto del mondo, presenta una seria minaccia per la biodiversità e gli habitat naturali, così come per la sicurezza e lo spostamento delle imbarcazioni in questa regione, per non citare le circa 80 000 tonnellate di munizioni qui affondate durante la seconda guerra mondiale. Come membro della commissione per l’ambiente, la sanità pubblica e la sicurezza alimentare e relatore della Convenzione di Espoo, vorrei sottolineare che ogni investimento di questo tipo, di portata internazionale, dovrebbe essere il risultato di precedenti e approfondite consultazioni con tutte le parti interessate. Dobbiamo rivolgere l’attenzione alla valutazione di tutte le soluzioni alternative, come i tracciati terrestri, che devono tenere conto dei costi di costruzione e della sicurezza ecologica.</p>
      <p sl="pl">Con la crescente dipendenza dell’UE da un piccolo numero di fonti energetiche e dei rispettivi fornitori, è importante sostenere iniziative volte alla diversificazione; dobbiamo domandarci se davvero la società russa Gazprom , che detiene il 51 per cento delle azioni nel consorzio Nord Stream , sia la migliore soluzione in tale contesto.</p>
    </intervention>
    <intervention id="2-291" speaker_id="4545" name="Catherine Stihler" is_mep="True" mode="written">
      <p sl="en">Accolgo con favore il fatto che la commissione per le petizioni abbia preso l’ iniziativa di mettere ai voti la presente relazione sull’impatto ambientale del gasdotto di cui è prevista la realizzazione nel Mar Baltico. I deputati al Parlamento europeo hanno bisogno di informarsi sulle conseguenze di tale proposta.</p>
    </intervention>
    <intervention id="2-292" speaker_id="39022" name="Ewa Tomaszewska" is_mep="True" mode="written">
      <p sl="pl">Esprimo il mio sostegno alla relazione dell’onorevole Marcin Libicki vista la seria minaccia ecologica che il gasdotto costituisce per il Mar Baltico, il tentativo di aggirare l’obbligo di ottenere il consenso di tutti i paesi costieri e l’assenza di una valutazione indipendente e positiva sull’impatto ambientale del gasdotto. Quello che è particolarmente importante in questo contesto è mantenere fede al principio di solidarietà nella politica energetica dell’Unione europea.</p>
      <p sl="pl">Il gasdotto è studiato in modo da rendere i paesi dell’UE dipendenti politicamente dalla Russia, la quale utilizzerà le proprie risorse naturali per esercitare pressione sugli acquirenti. Vorrei inoltre richiamare la vostra attenzione sul fatto che la scelta del tracciato marittimo per il gasdotto comporta un aumento dei prezzi del gas, dovuto al fatto che questa via costa molto di più rispetto alla costruzione via terra.</p>
    </intervention>
    <intervention id="2-294" speaker_id="2073" name="Richard Howitt" is_mep="True" mode="written">
      <p sl="en">Il partito laburista del Parlamento europeo accoglie favorevolmente la presente relazione parlamentare. Al crollo del regime talebano nel 2001 nelle scuole vi erano appena 900 000 bambini. Questa cifra ammonta ora a sei milioni, ed è in aumento. Cinque milioni di rifugiati hanno fatto ritorno a casa e l’82 per cento della popolazione ha accesso all’assistenza sanitaria, nove volte in più rispetto al dato del 2002. Condividiamo comunque la profonda preoccupazione del Parlamento sui persistenti problemi di sicurezza, senza la quale non vi può essere un ritorno ad una vita normale.</p>
      <p sl="en">Tuttavia, ci siamo astenuti dal voto sulla relazione in quanto un certo numero di punti non riflette la realtà della situazione in Afghanistan. Il considerando D è di fatto errato, in quanto lo spiegamento di nuove truppe NATO in Afghanistan continua, con i rinforzi recentemente annunciati sia dal Regno Unito che dalla Germania. Non condividiamo nemmeno quanto descritto nel paragrafo 32 in merito alla situazione dei livelli di produzione di oppio. La relazione pare ignorare il duro lavoro che viene svolto dal governo afghano attraverso la sua strategia nazionale a lungo termine di lotta contro la droga, e che ha portato progressi nel ridurre il numero di province dedite alla raccolta dei papaveri da oppio.</p>
      <p sl="en">Infine, intendiamo sostenere la cooperazione permanente con gli organismi afghani preposti all’applicazione della legge come parte dell’ininterrotto contributo dell’Unione europea per la giustizia transitoria e per la riforma del settore della sicurezza nel paese.</p>
    </intervention>
    <intervention id="2-990" speaker_id="39717" name="Ramona Nicole Mănescu" is_mep="True" mode="written">
      <p sl="ro">La stabilizzazione dell’Afghanistan rappresenta una sfida chiave nella politica della sicurezza per la comunità internazionale e la lotta al terrorismo. In caso di fallimento, i paesi occidentali potrebbero diventare riluttanti a impegnarsi in futuri interventi di prevenzione e di risoluzione dei conflitti nonché in operazioni di mantenimento della pace. D’altra parte, gli afghani che oggi stanno vivendo la terza decade di conflitti e il cui paese è sempre stato uno strumento utilizzato da agenti esterni per le proprie necessità, potrebbero trarre benefici da una pace duratura.</p>
      <p sl="ro">Le operazioni militari sono necessarie, ma non costituiscono un requisito sufficiente per stabilizzare l’Afghanistan. Un’importante soluzione in tale processo potrebbe essere individuata anche a livello diplomatico, e la cooperazione con Iran, India e Pakistan è fondamentale specialmente nelle regioni di confine in cui i gruppi rivoltosi entrano in azione. A tal fine, è di vitale importanza rafforzare le strutture democratiche: la comunità internazionale deve contrastare la marginalizzazione del governo afghano accrescendo l’importanza del sistema politico e degli attori democratici a livello locale e regionale.</p>
      <p sl="ro">In Afghanistan, l’Unione europea è vista come un’organizzazione umanitaria; tuttavia, per poter giocare un ruolo più importante, gli europei devono prendere in considerazione il fatto che la soluzione alla povertà e all’instabilità non è nelle armi e nella violenza, bensì in azioni che possano portare benessere alla popolazione afghana. Con questa speranza, ho votato a favore della relazione dell’onorevole Brie.</p>
    </intervention>
    <intervention id="2-295" speaker_id="1403" name="David Martin" is_mep="True" mode="written">
      <p sl="en">Mi sono astenuto da questo voto. La relazione dell’onorevole Brie sulla stabilizzazione dell’Afghanistan semplifica troppo quella che è una situazione molto complessa nel territorio. Fintanto che il Parlamento europeo dovrà valutare gli sviluppi in Afghanistan, ritengo che i suoi contributi debbano essere costruttivi e andare nella direzione di uno stato afghano stabile. Non sono convinto della capacità del relatore di proporre soluzioni praticabili per quello che è un conflitto complicato nel quale le nostre truppe stanno compiendo progressi duraturi e concreti.</p>
    </intervention>
    <intervention id="2-296" speaker_id="4412" name="Véronique Mathieu" is_mep="True" mode="written">
      <p sl="fr">I positivi risultati della recente conferenza dei paesi donatori a Parigi sono una prova del fatto che l’UE e la comunità internazionale hanno gli occhi puntati sull’Afghanistan.</p>
      <p sl="fr">La presente relazione, che arriva in un momento cruciale per il futuro del paese, mette in risalto le sfide di fronte a cui si trova l’Unione europea nel contribuire effettivamente alla stabilizzazione del paese. Essa mette in luce gli sforzi per la ricostruzione che sono già stati fatti per rafforzare le istituzioni e migliorare le condizioni di vita. In questo senso, sono segnali incoraggianti la significativa diminuzione del tasso di mortalità infantile e l’aumento del numero di bambini che frequentano le scuole.</p>
      <p sl="fr">Per ottenere risultati positivi in Afghanistan sarà necessaria una migliore coordinazione delle diverse strategie tra i paesi donatori. Indubbiamente la sicurezza deve continuare ad essere una priorità, ma è anche fondamentale che il popolo afghano veda come gli aiuti si traducono in specifici contributi. E’ essenziale creare infrastrutture di base aggiuntive, come strade, scuole, ospedali, eccetera.</p>
      <p sl="fr">La buona riuscita del processo richiederà inoltre un’“afghanizzazione” del processo di stabilizzazione: occorre dare al popolo afghano gli strumenti che lo renderanno in grado di farsi carico del proprio futuro. In relazione a ciò, si ripongono molte speranze nella Strategia di sviluppo nazionale afghano (ANDS), che deve essere appoggiata dalla comunità internazionale e dall’Unione europea.</p>
    </intervention>
    <intervention id="2-297" speaker_id="28339" name="Daniel Strož" is_mep="True" mode="written">
      <p sl="cs">Secondo la mia opinione, la relazione sulla situazione in Afghanistan e sulle proposte relative alla sua stabilizzazione non è coerente e pone troppa enfasi sull’importanza delle azioni militari e sul rilievo del ruolo della NATO nella regione. Da un lato, la relazione afferma che le attività militari dei Talebani non rappresentano una minaccia diretta alla sovranità dell’Afghanistan, e dall’altro vi è l’allarme che l’Afghanistan si trova ora a un bivio critico.</p>
      <p sl="cs">Io la vedrei diversamente. Lo stesso presidente Karzai afferma chiaramente che le forze della coalizione non stanno vincendo la lotta contro i Talebani, e aggiunge, a mio parere molto appropriatamente, che vincere la guerra contro il terrorismo sarà possibile solo se alcuni dei partner del governo afghano smetteranno di perseguire i propri, diversi, interessi. La guerra scatenata in passato in Afghanistan da parte dell’ex Unione sovietica ha provato che questo paese non può essere stabilizzato, né tantomeno governato, con mezzi militari. L’unico modo efficace per raggiungere la stabilizzazione è l’adozione di misure politiche, economiche e sociali, che interessino non solo l’Afghanistan ma anche i paesi vicini. Mi sia consentito aggiungere che il punto chiave di questo grave problema è probabilmente rappresentato dagli interessi egemonici degli Stati Uniti nella regione.</p>
    </intervention>
    <intervention id="2-298" speaker_id="28583" name="Athanasios Pafilis" is_mep="True" mode="written">
      <p sl="it">La relazione è una schietta sfida imperialista. Come essa stessa riporta, “sostiene gli sforzi delle forze NATO per [ …] affrontare il terrorismo locale e internazionale e ritiene che la presenza di queste forze sia essenziale per garantire il futuro del paese.” Invita a rafforzare le forze di occupazione USA-UE-NATO con “ulteriori truppe da combattimento” e chiede cinicamente che ciò avvenga “indipendentemente dalle reticenze nazionali”, dando a intendere che queste devono agire apertamente e senza alcun pretesto come forze di occupazione. Sottolinea che l’UE “deve ricorrere all’esperienza e alla competenza derivanti dalle sue missioni e dalle missioni degli Stati membri che hanno già una presenza militare o civile sul territorio afghano”. In altre parole, deve sfruttare le azioni omicide delle sue forze militari nel paese come un’opportunità per accrescere la propria esperienza funzionalmente ai propri interventi imperialisti anche altrove. La preoccupazione dei rappresentanti politici del capitale europeo è di garantirsi una quota più ingente nella distribuzione del bottino imperialistico della regione; essi, pertanto, sottolineano che “l’UE dovrebbe incoraggiare e aiutare gli investitori europei affinché siano coinvolti nella ricostruzione dell’Afghanistan.”</p>
      <p sl="it">Le ciniche confessioni della relazione rivelano il ruolo e le intenzioni imperialistiche dell’UE, e confermano ancora una volta che “l’UE e la NATO sono entrambe parte dello stesso sindacato omicida”. La lotta popolare deve essere unitaria contro l’intero sistema imperialista.</p>
    </intervention>
    <intervention id="2-299" speaker_id="28586" name="Dimitrios Papadimoulis" is_mep="True" mode="written">
      <p sl="it">Ho votato contro la relazione sull’Afghanistan, in conformità con l’intero gruppo della Sinistra, in quanto insiste sull’invasione e sulla presenza militare in questo paese, oppresso dalla guerra, che ha visto oltre un milione e mezzo di vittime negli ultimi trent’anni. Le questioni relative all’Afghanistan non possono essere risolte per via militare. La popolazione del paese ha bisogno della solidarietà dell’Europa. Il persistere e il rafforzarsi della presenza militare europea è una delle cause principali dell’instabilità e dell’assenza di sicurezza nella regione.</p>
    </intervention>
    <intervention id="2-300" speaker_id="4461" name="Luís Queiró" is_mep="True" mode="written">
      <p sl="pt">L’Afghanistan è oggi scenario di una battaglia per la sicurezza, la stabilità, la pace e la democrazia, e, al contempo, contro lo jihadismo islamico internazionale che sta cercando una vittoria per poter ribadire, nella sua propaganda, l’affermazione che l’impero sta per crollare. E’ per questo che è così importante lo sforzo internazionale, e in particolare europeo. La sfida che devono affrontare agli alleati, specialmente quelli che credono nella necessità di un rinvigorimento della NATO, è di resistere alle estreme difficoltà e di contribuire con truppe attive sul territorio, il che implica necessariamente la limitazione delle reticenze, perché la vittoria è fondamentale.</p>
      <p sl="pt">Il futuro delle nostre alleanze si gioca, in gran parte, in Afghanistan, come anche il futuro della nostra pace e sicurezza. Per quanto molti dei sostenitori del compromesso e della concessione suggeriscano questa strada, non possiamo ignorare una minaccia rivolta a noi, immaginando semplicemente che si tratti di qualcos’altro. Il rafforzamento dell’effettiva capacità militare in Afghanistan e di tutte le altre misure è una necessità urgente, in modo particolare il contributo allo sviluppo e alla promozione di uno Stato di diritto democratico. Se falliamo in Afghanistan, dovremmo probabilmente combattere di nuovo, più avanti, ma più vicino a casa.</p>
    </intervention>
    <intervention id="2-301" speaker_id="4274" name="Olle Schmidt" is_mep="True" mode="written">
      <p sl="sv">La relazione fa notare che, nonostante alcuni progressi, c’è ancora molta strada da fare per ottenere sicurezza e stabilità in Afghanistan. Al fine di migliorare la situazione, il Parlamento europeo propone un certo numero di misure positive. Purtroppo, il Parlamento ha scelto anche di appoggiare una proposta secondo la quale la fumigazione dei campi di oppio, che saranno rinvenuti in gran parte del paese, cesserebbe. Naturalmente la popolazione che vive di agricoltura deve essere aiutata, ma la coltivazione dell’oppio non può essere un’alternativa a lungo termine per la crescita, la democrazia e la stabilità politica dell’Afghanistan. Essa danneggia sia le opportunità dell’Afghanistan che la salute degli altri.</p>
    </intervention>
    <intervention id="2-302" speaker_id="4308" is_mep="True" mode="spoken" role="Presidente">
      <p sl="unknown">Con questo si concludono le dichiarazioni di voto.</p>
    </intervention>
  </section>
  <section id="creitem33" title="10. Correzioni e intenzioni di voto: vedasi processo verbale"/>
  <section id="creitem34" title="11. Approvazione del processo verbale della seduta precedente: vedasi processo verbale"/>
  <section id="creitem35" title="12. Condizioni di accesso alle reti di trasporto del gas naturale – Mercato interno del gas naturale - Piano strategico europeo per le tecnologie energetiche (discussione)">
    <intervention id="2-308" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta:</p>
      <p sl="unknown">la relazione di Atanas Paparizov, a nome della commissione per l’industria, la ricerca e l’energia, sulla proposta di regolamento del Parlamento europeo e del Consiglio che modifica il regolamento (CE) n. 1775/2005 relativo alle condizioni di accesso alle reti di trasporto del gas naturale [COM(2007)0532 – C6-0319/2007 – 2007/0199(COD) ] (A6-0253/2008) ,</p>
      <p sl="unknown">la relazione di Romano Maria La Russa, a nome della commissione per l’industria, la ricerca e l’energia, sulla proposta di direttiva del Parlamento europeo e del Consiglio che modifica la direttiva 2003/55/CE relativa a norme comuni per il mercato interno del gas naturale [COM(2007)0529 – C6-0317/2007 – 2007/0196(COD) ] (A6-0257/2008) , e</p>
      <p sl="unknown">la relazione di Jerzy Buzek, a nome della commissione per l’industria, la ricerca e l’energia, sul Piano strategico europeo per le tecnologie energetiche [2008/2005(INI) ] (A6-0255/2008) .</p>
    </intervention>
    <intervention id="2-309" speaker_id="photo_generic" name="Nathalie Kosciusko-Morizet" is_mep="True" mode="spoken">
      <p sl="fr">Presidente in carica del Consiglio. − Signor Presidente, signor Commissario, onorevoli relatori, onorevoli deputati, il futuro energetico dell’Europa deve vincere due sfide. La prima è di assicurare un approvvigionamento sicuro, sostenibile e competitivo attraverso una rete efficace, funzionante e interconnessa. La seconda sfida è la trasformazione necessaria per contrastare le emissioni di gas a effetto serra e il cambiamento climatico.</p>
      <p sl="fr">In merito al primo punto in particolare, e a questo settore nel suo complesso, vorrei mettere in luce il progresso compiuto dalla Presidenza slovena, che alla sessione del Consiglio in giugno ha portato all’adozione di un quadro generale per il pacchetto sul “mercato interno dell’energia” nel suo complesso. La componente più importante del compromesso raggiunto si riferisce alla separazione effettiva, e sottolineo la parola “effettiva”, delle attività di produzione e approvvigionamento da quelle di gestione della rete. Farò qui riferimento al tipo di soluzione adottata dal Consiglio, mutatis mutandis , per i settori del gas e dell’elettricità.</p>
      <p sl="fr">Benché diversi Stati membri e la Commissione privilegino la piena disaggregazione della proprietà, gli Stati membri hanno voluto conservare una certa flessibilità, e il Consiglio ha accettato un’opzione che prevedeva un gestore indipendente del trasporto. Tale opzione sarebbe godibile dagli Stati membri il cui sistema di trasporto appartiene ad un’impresa verticalmente integrata al momento dell’entrata in vigore della direttiva, e implica adeguamenti significativi per assicurare l’indipendenza dei gestori di trasmissione in termini di processi decisionali, ovviamente, ma anche di finanziamento.</p>
      <p sl="fr">Pare che i meccanismi adottati consentano di evitare conflitti di interesse tra i diversi organi di un’impresa integrata e assicurino un equilibrio tra l’indipendenza del gestore della trasmissione, il suo piano di sviluppo e le sue esigenze in termini di investimento da una parte, e gli interessi finanziari della società madre dall’altra.</p>
      <p sl="fr">A questo proposito, si è prestata speciale attenzione allo sviluppo del sistema e alla garanzia di un compromesso che non compia discriminazioni tra i gestori dei sistemi. L’azione di tali gestori sarà monitorata dalle autorità di regolamentazione, il cui ruolo e operato sarà rinforzato dall’istituzione dell’Agenzia per la cooperazione dei regolatori dell’energia. La creazione di quest’ultima, tanto attesa, è stata approvata dal Parlamento europeo lo scorso mese.</p>
      <p sl="fr">Vorrei mettere in evidenza alcuni degli altri aspetti importanti di questo pacchetto per la “liberalizzazione del mercato interno”: in primo luogo, il tema critico delle infrastrutture e l’enfasi sul piano decennale europeo di investimento, nuovo elemento vitale che dovrà dare impulso all’integrazione e alla modernizzazione.</p>
      <p sl="fr">D’altra parte, un altro punto cardine, strettamente collegato con il tema della sicurezza energetica, è l’investimento da parte di paesi terzi nei sistemi di trasporto. Dobbiamo trovare una soluzione pragmatica che sia adatta ad ogni caso. Le discussioni stanno andando avanti in Consiglio proprio in questo momento, e sono sicura che daranno luogo a un compromesso accettabile da tutti gli Stati membri.</p>
      <p sl="fr">Il prossimo passo, onorevoli colleghi, sarà la conferma di queste condizioni generali attraverso l’adozione di un accordo politico in occasione del Consiglio “Energia” del 10 ottobre, seguito dalla comunicazione della posizione comune in novembre o dicembre. Ciò consentirà di avviare le discussioni tra le nostre istituzioni nel contesto della seconda lettura.</p>
      <p sl="fr">Vorrei ora passare al secondo punto. Ritengo essenziale l’istituzione di un’economia a basso tenore di carbonio, nell’ambito della quale ogni Stato membro sia, naturalmente, libero di scegliere le fonti energetiche che desidera utilizzare. Gli investimenti in questa trasformazione globale dell’economia e i relativi obiettivi devono essere focalizzati sul lungo termine, e pongono numerose sfide tecnologiche per i prossimi dieci anni.</p>
      <p sl="fr">Vorrei indicarne alcune: l’uso commerciale della cattura e dello stoccaggio del biossido di carbonio, il raddoppiamento della capacità di produzione dei più grandi parchi eolici, la maturità commerciale dell’energia solare fotovoltaica o termodinamica, i biocarburanti di seconda generazione prodotti con procedimenti sostenibili, l’introduzione nel mercato pubblico di meccanismi che consentano un utilizzo finale più efficace dell’energia nelle costruzioni, nei trasporti e nell’industria, i miglioramenti decisivi dell’efficacia energetica per i materiali, le bioscienze e le tecnologie dell’informazione.</p>
      <p sl="fr">Signor Commissario, in febbraio il Consiglio ha adottato, sulla base degli orientamenti della Commissione, conclusioni contenenti alcuni elementi operativi, che citerò di seguito. Il primo è l’introduzione e il lancio delle sei iniziative industriali proposte dalla Commissione: eolico, solare, bioenergia, cattura, trasmissione e stoccaggio del biossido di carbonio, reti elettriche e, infine, fissione nucleare sostenibile. Le misure puntano anche a sostenere e promuovere la ricerca, in particolare nel campo dell’efficacia energetica, e la conclusione di accordi tra le autorità pubbliche, l’industria e i ricercatori nell’ottica di perseguire gli obiettivi indicati nel piano strategico.</p>
      <p sl="fr">Per concludere, vorrei ringraziare la Commissione e i relatori per il lavoro svolto finora, nella speranza che le nostre posizioni sul mercato interno dell’energia convergeranno alla seconda lettura.</p>
    </intervention>
    <intervention id="2-310" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. − Signor Presidente, sono molto lieto di essere nuovamente qui, oggi, per discutere sulla seconda parte del pacchetto sul mercato interno dell’energia, vale a dire il gas.</p>
      <p sl="en">Il mese scorso in quest’Aula si discusse sull’elettricità e sull’Agenzia. Molti emendamenti sono assai simili per quanto riguarda il gas, e non entrerò nel merito di tutti i punti sollevati allora.</p>
      <p sl="en">Mi sia consentito innanzitutto congratularmi con i relatori, l’onorevole La Russa e l’onorevole Paparizov, con i relatori ombra e con tutti i membri delle commissioni coinvolte per il loro eccellenti lavori. Siete riusciti a mantenere una discussione di alto livello, tenendo conto di scadenze molto brevi per una normativa piuttosto complessa.</p>
      <p sl="en">Spiegherò perché la liberalizzazione del mercato del gas è tanto essenziale quanto quella del mercato dell’elettricità per un approvvigionamento energetico competitivo, sostenibile e sicuro nell’Unione europea, e porrò l’accento sul fatto che esse richiedono le stesse misure legislative.</p>
      <p sl="en">Il gas è una delle principali fonti di energia nell’UE sia per l’industria che per i nuclei familiari. I prezzi dell’energia stanno notevolmente aumentando: ora più che mai i consumatori dell’UE hanno bisogno di un mercato del gas competitivo per pagare solo il costo di un approvvigionamento efficace.</p>
      <p sl="en">Inoltre, se il mercato del gas non funziona in modo appropriato, lo stesso varrà per il mercato dell’elettricità. Vorrei citare l’Agenzia internazionale dell’energia: “In molte regioni, è un impianto alimentato a gas a stabilire, il più delle volte, il prezzo dell’elettricità. Quindi, se è caro il gas, è cara anche l’elettricità. [ …] I responsabili politici devono riconoscere la crescente interconnessione delle industrie del gas e dell’elettricità, e progettare i mercati e i sistemi di regolamentazione di conseguenza.”</p>
      <p sl="en">Ciò vale a maggior ragione in un momento in cui vi è la necessità di maggiore energia rinnovabile. Dato che il vento e il sole non funzionano sempre come vorremmo, la produzione di elettricità è difficile da prevedere. Necessita del supporto di una fonte di produzione di elettricità che sia prevedibile e molto flessibile, e questa è rappresentata proprio dal gas.</p>
      <p sl="en">Il gas è anche il più pulito di tutti i combustibili fossili. Se vogliamo ridurre le emissioni di carbonio e contrastare il cambiamento climatico, il gas costituisce uno dei sistemi più efficaci, ma è necessario avere la sicurezza della competitività del nostro approvvigionamento.</p>
      <p sl="en">La sicurezza dell’approvvigionamento è importante. Il miglior modo per garantire all’UE un sicuro approvvigionamento di gas è possedere un mercato interno unico per 500 milioni di consumatori. L’UE parla forte e chiaro se parla con un’unica voce. Se 27 voci parlano tutte insieme non si capisce nulla. In un mercato comune dobbiamo lavorare insieme perché abbiamo un unico interesse comune.</p>
      <p sl="en">Tutti questi argomenti sottolineano l’importanza delle misure sulle quali oggi prenderemo una posizione. Sono lieto di affermare che esse sono conformi alla maggior parte dei vostri emendamenti.</p>
      <p sl="en">Abbiamo bisogno di un’effettiva indipendenza dei gestori dei sistemi per garantire gli investimenti e l’uso ottimale della rete.</p>
      <p sl="en">Secondo la Commissione, la disaggregazione della proprietà è il modo più efficace per ottenere tale indipendenza. Ma non tutti concordano e, come sapete, il Consiglio ha raggiunto un accordo sull’opzione del gestore indipendente del trasporto. Allo stesso modo in cui l’Europa fu costruita con un approccio graduale, ritengo che si debba dare un’opportunità a un’alternativa alla sola disaggregazione della proprietà.</p>
      <p sl="en">Avete chiesto un’Agenzia più forte. Concordo in linea di principio, ma dobbiamo restare entro i limiti del Trattato. Siamo vincolati dal Trattato e dalla cosiddetta giurisprudenza Maroni della Corte di giustizia. In particolare, è necessaria la procedura di comitatologia per rendere i codici vincolanti. L’Agenzia può poi controllare la procedura e l’attuazione. Un’Agenzia forte non è in contrasto con la comitatologia. Al contrario, l’Agenzia ha bisogno di orientamenti per inquadrare le proprie prerogative in modo da poter prendere decisioni individuali vincolanti sugli operatori nel mercato.</p>
      <p sl="en">L’accesso allo stoccaggio e al GNL è importante come l’accesso alle reti. Accogliamo con favore i vostri sforzi per migliorare l’accesso allo stoccaggio nella direttiva. Per essere sicuri che tali regole di accesso siano effettive, c’è bisogno di una disaggregazione giuridica dei gestori dello stoccaggio.</p>
      <p sl="en">Inoltre, la trasparenza è il punto cardine delle nostre proposte, da voi sottolineato nei voti precedenti. La trasparenza dovrebbe essere la regola e la riservatezza l’eccezione, non solo per quanto riguarda l’uso delle reti ma anche il bilanciamento, lo stoccaggio e il GNL.</p>
      <p sl="en">Constato con piacere che nella relazione sul gas sono state affrontate anche molte delle problematiche orizzontali in merito alla tutela dei consumatori vulnerabili e alla lotta contro la “povertà energetica”. Tali elementi sono essenziali nell’attuazione dell’apertura del mercato e devono essere rafforzati. La Commissione presterà particolare attenzione alla terminologia, nel rispetto del principio di sussidiarietà. E’ importante confermare ancora una volta che la nostra politica non deve ostacolare investimenti adeguati né l’entrata nel mercato.</p>
      <p sl="en">Credo che il Consiglio abbia segnalato chiaramente la sua intenzione di trovare una soluzione alla seconda lettura. Posso garantirvi che la Commissione giocherà un ruolo molto costruttivo nel trovare una soluzione che porti beneficio a tutti i cittadini dell’UE e nello sviluppare il nostro punto forte, che è il mercato interno dell’energia.</p>
      <p sl="en">In merito alla seconda relazione, vorrei congratularmi con l’onorevole Buzek per il suo eccellente lavoro ed esprimere la mia riconoscenza per il contributo della commissione per l’industria, la ricerca e l’energia all’iniziativa del piano strategico per le tecnologie energetiche (piano SET).</p>
      <p sl="en">Devo aver già superato il mio tempo limite. Abbiamo lavorato fianco a fianco con il mio collega onorevole Janez Potočnik, pertanto mi unirò al suo parere in merito a questa importantissima proposta, non solo perché apprezzo molto l’operato dell’onorevole Buzek ma perché abbiamo davvero lavorato insieme nella Commissione per portare avanti questo dossier .</p>
    </intervention>
    <intervention id="2-311" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione. − Signor Presidente, vorrei dire alcune parole sulla nostra iniziativa comune: il piano SET.</p>
      <p sl="en">Tutti sappiamo che a proposito di energia e di cambiamento climatico andiamo incontro a un’enorme sfida, forse la sfida che caratterizza il XXI secolo. Non illudiamoci che sia facile. Gli obiettivi che abbiamo fissato per l’Europa per il 2020 sono un’importante pietra miliare, ma non più di questo. Serve un cambiamento molto più profondo nel lungo termine: una revisione completa dei sistemi energetici che hanno determinato la nostra attuale prosperità e il nostro benessere.</p>
      <p sl="en">Per mantenere le nostre promesse avremo bisogno di nuove conoscenze e nuovi strumenti, che saranno generati dalla ricerca e dall’innovazione nelle tecnologie energetiche. E’ per questo motivo che il piano SET è così importante per l’Europa. Dobbiamo uscire dal letargo che ha caratterizzato l’innovazione dell’energia nelle ultime decadi. Dobbiamo investire di più e meglio, e adottare un nuovo atteggiamento mentale nel modo di lavorare insieme in Europa per sviluppare e mettere in atto tali tecnologie.</p>
      <p sl="en">Accolgo con grande favore la relazione del Parlamento sul piano SET. Essa mostra che esiste un solido consenso a livello europeo per un’azione effettiva in quest’area. Naturalmente, non concordiamo tutti su quali tecnologie sono necessarie, ma, come sappiamo, sta ad ogni Stato membro stabilire le proprie preferenze sulla base del mix energetico privilegiato, delle risorse interne e della possibilità di sfruttamento.</p>
      <p sl="en">Ma più importante di quello su cui non abbiamo trovato un accordo, è per me quello su cui tutti noi concordiamo: l’importanza cruciale del risparmio energetico e dell’efficienza energetica.</p>
      <p sl="en">Concordiamo sul fatto che l’entità della base della ricerca in Europa debba essere ampliata, rafforzata e svincolata per lavorare in modo molto più dinamico e transnazionale. Concordiamo sul bisogno di più risorse, pubbliche e private, e di potenziare la cooperazione internazionale per far fronte ad una sfida globale.</p>
      <p sl="en">Conoscete le mie aspirazioni in merito alla politica europea di ricerca e allo sviluppo dello Spazio europeo della ricerca.</p>
      <p sl="en">Il piano SET e lo sviluppo della nostra politica di ricerca vanno di pari passo. Lo considero un piano precursore per molti aspetti, tra cui le iniziative SER come la programmazione congiunta. Credo che il piano SET darà inizio ad un processo che fungerà da modello per l’organizzazione delle attività di ricerca e di innovazione in Europa, che cambierà il nostro modo di fare ricerca e che, alla fine, cambierà l’Europa stessa.</p>
      <p sl="en">La scorsa settimana ho assistito all’incontro annuale della fondazione tedesca per la ricerca (DFG). Il presidente Matthias Kleiner ha fatto un’affermazione memorabile: “Vedere senza agire è un sogno ad occhi aperti; agire senza vedere è un incubo.” Non esiste probabilmente esempio migliore della veridicità di tale affermazione del piano SET di cui stiamo discutendo oggi. Abbiamo bisogno di vedere chiaro e dobbiamo agire immediatamente.</p>
    </intervention>
    <intervention id="2-989" speaker_id="34229" name="Atanas Paparizov" is_mep="True" mode="spoken" role="relatore">
      <p sl="bg">Signor Presidente, la discussione sul terzo pacchetto energia sarà completata con la discussione e il voto del regolamento sull’accesso alle reti di trasporto alla sessione plenaria di luglio, assieme alla relazione dell’onorevole La Russa.</p>
      <p sl="bg">Su questa base posso innanzi tutto esprimere la mia riconoscenza a tutti i relatori ombra con i quali ho lavorato nel processo di stesura della relazione, così come ai relatori degli altri due regolamenti, con i quali abbiamo raggiunto un approccio comune per la soluzione delle problematiche del terzo pacchetto energia. Vorrei mettere in luce il fatto che nel quadro delle nostre azioni abbiamo confermato le proposte della Commissione relative all’istituzione di una rete di gestori delle reti di trasporto, ma limitato le loro funzioni, precisamente rispetto ai loro impegni di svolgere funzioni tecniche e di sviluppare la rete, per non dettare le regole del commercio.</p>
      <p sl="bg">Nella nostra proposta abbiamo riservato un ruolo enorme alla futura Agenzia per la cooperazione tra i regolatori nazionali, che riteniamo essere l’importante autorità atta a determinare, sotto la guida della Commissione, le principali tendenze e gli orientamenti per lo sviluppo del mercato dell’energia, incluso il mercato del gas. In questo senso, l’agenzia non svolgerà solo funzioni relative all’approvazione dei codici, che in questa fase sono volontari, ma conformemente alle ultime proposte che abbiamo avanzato sarà anche in grado di proporre, attraverso la Commissione e per mezzo della procedura di comitatologia, che alcuni dei codici diventino obbligatori.</p>
      <p sl="bg">Credo che i testi relativi alle iniziative regionali abbiano grande importanza per lo sviluppo del mercato. Tale piano di investimento regionale, da svilupparsi sulla base del piano di investimento decennale, aiuterà realmente gli Stati membri a cooperare a livello regionale, come passo verso un futuro mercato comune dell’energia. Molte altre importanti questioni relative alla trasparenza e al rafforzamento dell’interazione tra gli attori sul mercato sono state risolte nella relazione.</p>
      <p sl="en">Sono molto incoraggiato da quanto ha affermato il Commissario Piebalgs circa la sua opinione nei confronti delle nostre proposte sull’Agenzia e sono convinto che, tenendo conto dei principi del caso Meroni e delle proposte del Parlamento, possiamo istituire un’Agenzia che sarà in grado di funzionare, e che agirà parallelamente agli sforzi della Commissione nello sviluppo del mercato.</p>
      <p sl="en">Al contempo, sono molto sollevato da quanto è accaduto in Consiglio il 6 giugno e credo che sia stata trovata una buona base per un compromesso. Sono lieto che il Commissario Piebalgs abbia menzionato oggi tale possibile compromesso, a differenza di quanto avvenne all’ultimo incontro in cui si discusse dell’elettricità. Credo che con il contributo della Commissione, e sicuramente nel dialogo a tre che ne nascerà, sarà possibile trovare una soluzione forse entro la fine dell’anno.</p>
      <p sl="en">Sono un po’ sconfortato dai ritardi accumulati dalla presidenza francese. Credo che potremmo lavorare più speditamente per mantenere fede all’intenzione del precedente Consiglio europeo di concludere i lavori entro la fine di quest’anno, e non entro la fine di questo mandato, che significherebbe la metà dell’anno prossimo.</p>
    </intervention>
    <intervention id="2-313" speaker_id="28416" name="Romano Maria La Russa" is_mep="True" mode="spoken" role="relatore">
      <p sl="it">Signor Presidente, onorevoli colleghi, siamo dunque giunti finalmente in dirittura di arrivo dopo lunghi e lunghi mesi di lavoro. Non è stato facile indubbiamente. Pur con qualche ombra, ritengo le proposte della commissione comunque all’altezza dell’arduo compito di smantellare consolidate posizioni monopolistiche che, oltre ad impedire l’accesso a nuovi concorrenti nel mercato, hanno lungamente limitato gli investimenti e le capacità di interconnessione tra le reti.</p>
      <p sl="it">Chi ha avuto modo di ascoltare i miei interventi in commissione sa come fin da subito il sottoscritto ha considerato prioritario il regime della separazione proprietaria, al fine di assicurare la completa indipendenza tra società operanti nel trasporto e società operanti nella fornitura di gas, pur sapendo, peraltro, che la separazione proprietaria non è certamente la panacea di tutti i mali. Va da sé che nel momento in cui si consente alla società verticalmente integrata di mantenere, anche temporaneamente, la proprietà dei sistemi di trasporto, è opportuno stabilire meccanismi di regolamentazione e di controllo efficaci e che non siano né troppo onerosi né troppo invasivi.</p>
      <p sl="it">Ovviamente le procedure di attuazione della direttiva relativa al gas avrà necessariamente come tutti sappiamo tempi diversi da quelli dell’elettricità. Questa diversità è chiaramente emersa anche nella commissione ITRE che ha ritenuto l’ITO, l’operatore indipendente di trasmissione, l’opzione alternativa al regime di separazione/proprietari. Una proposta di compromesso, da me certamente non prediletta ma che comunque va nella direzione di una maggiore liberalizzazione. L’ITO, infatti, a differenza dell’ISO, dovrà sottostare a un organo terzo dotato di efficaci poteri di controllo. Mi auguro che il Consiglio terrà presente la proposta ITO così come approvata dalla commissione industria. Va sottolineato il ruolo fondamentale che il prossimo quadro normativo dovrà conferire all’Agenzia: non un ruolo meramente consultivo – come temo peraltro possa essere nelle intenzioni del Consiglio – ma che possa in futuro prevedere poteri più ampi all’Agenzia.</p>
      <p sl="it">Il raggiungimento dell’obiettivo della riduzione della dipendenza energetica necessità di un mercato unico dell’energia e di un’unica rete integrata. Invito i colleghi pertanto a sostenere gli emendamenti presentati da me e da altri colleghi di diversi gruppi politici, relativamente alla possibilità di procedere all’aggregazione dei diversi operatori di trasporto in un’unica società europea delle reti, al fine di garantire l’unicità dei quadri normativi e di garantire l’accesso al mercato a tutti gli operatori, superando di fatto il nodo “separazione sì, separazione proprietaria no”.</p>
      <p sl="it">Grande importanza ha avuto, inoltre, nella mia relazione la centralità del consumatore. Vado di corsa. È necessario creare un sistema trasparente e comprensibile per la determinazione delle tariffe e che consenta ai consumatori di avere accesso in qualsiasi momento ai dati sui consumi, dando loro libertà di cambiare eventualmente fornitore. Per quanto riguarda la procedura di comitatologia, sono felice che la Commissione abbia accolto la mia posizione. Pertanto, ritengo che spetti agli Stati membri stabilire le guidelines e non a un comitato espressione soltanto della Commissione.</p>
      <p sl="it">Infine, vorrei fare una menzione all’accordo raggiunto tra i gruppi politici nella mia relazione circa i poteri e il ruolo dei regolatori nazionali, accordo che ritengo importante, soprattutto per la possibilità di utilizzare poteri sanzionatori. Spetta a noi decidere, colleghi, se vogliamo che la giornata di domani sia ricordata come un momento chiave nella creazione di un mercato unico integrato dell’energia, di cui l’Europa ha bisogno per affrontare le sfide del prossimo millennio, o se viceversa essa segnerà l’ennesimo compromesso al ribasso, risultato di un timido e pavido tentativo di riforma da rimandare sostanzialmente alla prossima legislatura. Spero che il Consiglio tenga nella giusta considerazione, fra l’altro, le decisioni del Parlamento. Non sempre questo avviene.</p>
    </intervention>
    <intervention id="2-314" speaker_id="28269" name="Jerzy Buzek" is_mep="True" mode="spoken" role="relatore">
      <p sl="en">Signor Presidente, sono rimasto piuttosto sorpreso quando ho letto che il piano SET e il nostro pacchetto sull’energia sarebbero rientrati in blocco nello stesso programma. E’ come se si parlasse di diritti umani e malattie umane in blocco perché sono entrambi “umani”, che non è una buona idea. Allo stesso modo, il fatto che siano entrambi relativi all’energia non è sufficiente per unire due argomenti tanto diversi come tecnologia energetica e pacchetto sull’energia.</p>
      <p sl="en">Ma al vedere qui entrambi i Commissari, sono felice di questa decisione, in quanto il piano SET è molto importante per l’Unione europea e ha bisogno di un forte appoggio da parte di alcuni Commissari e dell’intera Commissione. Come potete constatare dalla votazione della commissione per l’industria, la ricerca e l’energia, avete l’appoggio favorevole del Parlamento europeo.</p>
      <p sl="en">Entrerò ora nel merito del contenuto del piano SET. Tuttavia, è probabilmente più facile se uso la mia lingua materna, come ora farò.</p>
      <p sl="pl">L’Unione europea da deciso di subordinare le emissioni di biossido di carbonio al pagamento di un corrispettivo in denaro. Si tratta di una decisione cruciale. Stiamo mostrando che combatteremo il cambiamento climatico, che siamo un leader in questa battaglia. D’altra parte, dobbiamo ricordare che far pagare le emissioni di biossido di carbonio comporta delle difficoltà per l’economia e ha come conseguenza l’aumento dei costi di produzione in quasi tutti i settori. Vorrei evidenziare che il settore più colpito sarà proprio quello dell’energia, in particolare nei paesi in cui l’elettricità o il riscaldamento sono generati utilizzando il carbone.</p>
      <p sl="pl">La proposta avanzata dalla Commissione europea riguardante un programma strategico per le tecnologie energetiche è, secondo me, un’eccellente risposta alle minacce per l’economia europea, concentrandosi sulla riduzione dei costi dell’energia. La Commissione ha introdotto il sostegno per le tecnologie poco o non inquinanti nell’ambito di “energia, produzione e trattamento dell’energia”. Per la prima volta tutti i sistemi per contrastare il cambiamento climatico e per la sicurezza energetica sono presentati in un solo documento. Ciò significa che è inclusa anche l’energia nucleare. Infatti, i nostri colleghi, principalmente quelli del partito dei Verdi, manifestano le loro costanti preoccupazioni in merito ai rischi collegati alla produzione di energia nucleare. Tuttavia, oggi, la terza generazione di centrali nucleari è completamente diversa da quello che fu costruito a Cernobyl.</p>
      <p sl="pl">Pare esserci pieno accordo in merito a un’altra grande sfida e questione, vale a dire la cattura e lo stoccaggio del biossido di carbonio. Si tratta di una nuova tecnologia, per cui gli incentivi sono essenziali, come per tutte le tecnologie nuove e promettenti. Per quanto riguarda la promozione delle tecnologie sostenibili nel settore della produzione dell’energia, non è mai stata messa in dubbio dal Parlamento, per il quale l’efficienza energetica e il risparmio energetico sono il problema più importante. Forse come conseguenza di ciò sarà possibile scongiurare la costruzione di una o due centrali nucleari, proprio perché miglioreremo l’efficienza e il risparmio dell’energia.</p>
      <p sl="pl">Vorrei concludere richiamando l’attenzione su due punti. L’organizzazione della ricerca a livello europeo è un’idea eccellente e ha tutto il nostro appoggio. Potrebbe essere il primo settore in cui ciò avviene nell’Unione europea. E’ l’inizio di un mercato energetico comune, anche in questo campo, e della libera circolazione della conoscenza. Nella presente relazione ho proposto specifici importi di finanziamento per incentivare le nuove tecnologie, il che è fondamentale se vogliamo aiutare la nostra industria, il settore dell’energia, e se vogliamo che la strategia di Lisbona abbia un esito positivo.</p>
    </intervention>
    <intervention id="2-316" speaker_id="28226" name="Christian Ehler" is_mep="True" mode="spoken">
      <p sl="de">relatore per parere della commissione per i problemi economici e monetari. – Signor Presidente, signori Commissari, la discussione sostenuta dalla commissione per i problemi economici e monetari circa il mercato e le reti di approvvigionamento del gas non è stata ideologizzata fino a questo punto. Noi nella commissione ECON abbiamo raggiunto la nostra decisione in modo molto coerente e a larga maggioranza. Chiaramente, il compromesso che ne emerge sulla disaggregazione delle reti non deve essere visto in termini così ideologici.</p>
      <p sl="de">La nostra relazione pone un’enfasi molto maggiore sulla questione di quanto siano veramente adeguate le procedure nazionali di approvazione, realisticamente, quando si tratta di garantire futuri progressi nell’ambito delle reti transfrontaliere, dello sviluppo delle reti e dell’investimento in queste ultime. Crediamo ci sia ancora molta strada per mettersi in pari e dobbiamo purtroppo constatare, ad esempio, che nella posizione adottata in assemblea plenaria è stata posta un’enfasi minima sulla necessità di accelerare il processo di approvazione a livello nazionale.</p>
      <p sl="de">Un secondo aspetto che ci pare importante è la questione del regolatore. Gli stati sarebbero molto più preparati ad accettare un regolatore se a questo fosse conferita una maggiore indipendenza. A questo proposito si è data voce alle preoccupazioni contrattuali. Tuttavia, guardando tutto in termini normativi, è possibile discutere a favore di un regolatore solo se tale funzione avrà anche adeguati poteri di intervento.</p>
      <p sl="de">Sempre su questa specifica questione vorrei ancora esprimere un sincero ringraziamento al mio collega onorevole Buzek. Abbiamo sostenuto una discussione integrata sul tema della politica energetica e l’onorevole Buzek ha avanzato alcune proposte molto costruttive all’interno del piano SET, che come relatore della dimostrazione del CCS appoggerò anche io con solide proposte di finanziamento.</p>
      <p sl="de">Dopo un dibattito tanto acceso e ideologico, credo che sia giunto il momento di dare la priorità al problema di definire quali debbano essere esattamente questi passi concreti. Ciò significa che ci troviamo in un periodo di transizione in cui dobbiamo anche considerare se le misure proposte effettivamente funzionano. Mi pare molto più importante questo che qualsiasi discussione carica di ideologia sulla proprietà della rete.</p>
    </intervention>
    <intervention id="2-317" speaker_id="28292" name="Inés Ayala Sender" is_mep="True" mode="spoken">
      <p sl="es">relatrice per parere della commissione per l’industria, la ricerca e l’energia. − Signor Presidente, signor Commissario, signora Presidente in carica del Consiglio, la commissione ambiente, sanità pubblica e sicurezza alimentare in linea di principio accoglie con favore il piano strategico europeo per le tecnologie energetiche in quanto contribuisce a configurare un mercato comune dell’energia, a promuovere il Trattato di Lisbona e, in modo particolare, ad aiutare la lotta il cambiamento climatico.</p>
      <p sl="es">Ci sembra inoltre che il processo di consultazione che si è svolto sia stato estremamente positivo, e riteniamo che debba continuare così.</p>
      <p sl="es">Dobbiamo purtroppo constatare, tuttavia, che il piano SET si concentra maggiormente sulle misure relative all’approvvigionamento che su quelle orientate a ridurre la domanda di energia, in particolare a favorire il risparmio e l’efficienza energetici, e invitiamo a prestare maggiore attenzione a questi due aspetti. A tal fine, vorremmo che fosse creata una gerarchia tra le Iniziative industriali europee, concentrando gli sforzi su quelle con un maggior potenziale in materia di riduzione delle emissioni nel breve termine, del 20 per cento entro il 2020, ovviamente senza trascurare le misure più a lungo termine nell’ottica di raggiungere gli obbiettivi fissati per il 2050.</p>
      <p sl="es">In riferimento a tali priorità, riteniamo altresì che si debba tener conto del ciclo di vita di ogni tecnologia e dei suoi effetti ambientali durante il processo di produzione; e prevedere la possibilità di trasferire tali tecnologie alle economie in via di sviluppo, al fine di ridurre il ritardo tecnologico di questi paesi. Crediamo anche che sia necessario estendere le Iniziative industriali europee ad altri settori con grande potenziale in materia di riduzione delle emissioni quali la cogenerazione, l’idrogeno, il settore delle costruzioni e dell’edilizia abitativa, i sistemi di riscaldamento e di refrigerazione, il miglioramento delle infrastrutture di immagazzinamento e di distribuzione dell’energia.</p>
      <p sl="es">Infine, vorremmo aggiungere che riteniamo che i fondi destinati a tali tecnologie dovrebbero far parte della discussione sui futuri finanziamenti delle politiche europee; pertanto, gli Stati membri dovrebbero essere invitati a intensificare i loro sforzi in misura perlomeno equivalente a quelli attuati in risposta alle crisi energetiche degli anni ottanta.</p>
    </intervention>
    <intervention id="2-318" speaker_id="1906" name="Bernhard Rapkay" is_mep="True" mode="spoken">
      <p sl="de">relatore per parere della commissione per i problemi economici e monetari. – Signor Presidente, tra un momento presenterò le decisioni della commissione sugli affari economici e monetari, un’impresa alquanto insensata, così come insensato è il modo in cui sono state organizzate alcune delle nostre discussioni, con tali risultati. Per questo motivo vorrei fare soltanto un commento, non essendoci tempo sufficiente per null’altro.</p>
      <p sl="de">Il Commissario ha appena specificato ancora una volta che secondo la Commissione la disaggregazione proprietaria è in qualche modo, per usare le sue parole, la soluzione più efficace. Ne dubitiamo, perché ciò non può essere verificato né empiricamente né in teoria; di sicuro non empiricamente, dato che moltissimi esempi mostrano che anche dopo la disaggregazione proprietaria per le imprese non va tutto così liscio. Né può essere verificato nella teoria. E’ e rimane un monopolio, un monopolio naturale, e i monopoli non hanno molto a che vedere con la libera concorrenza.</p>
      <p sl="de">Quello che dunque importa non è tanto la questione della proprietà ma piuttosto della regolamentazione. Il settore deve essere strettamente regolamentato e ciò vale per i gestori di rete con e senza disaggregazione della proprietà. Nella commissione ECON abbiamo avanzato alcune proposte in questo senso e ci auguriamo che possano essere accolte.</p>
    </intervention>
    <intervention id="2-319" speaker_id="39316" name="Emmanouil Angelakas" is_mep="True" mode="spoken">
      <p sl="el">relatore per parere della commissione per il mercato interno e la protezione dei consumatori. – Signor Presidente, vorrei anche io esprimere la mia opinione, in quanto relatore per parere della commissione per il mercato interno e per la protezione dei consumatori, in merito alla questione relativa ai termini di accesso alle reti di trasporto del gas naturale e congratularmi con l’onorevole Paparizov per il suo eccezionale lavoro nell’esaminare il pacchetto di proposte discusso all’interno della nostra commissione.</p>
      <p sl="el">Il nostro criterio è stato quello di proteggere i consumatori e di approvare misure socialmente adeguate e trasparenti per farlo.</p>
      <p sl="el">Vorrei aggiungere che la presente relazione non è stata influenzata da antagonismo né da alcuna reazione negativa ed è stata adottata dalle commissioni del Parlamento nelle quali è stata esaminata, a differenza del resto del pacchetto sull’energia in cui il problema della disaggregazione proprietaria ha assunto una posizione centrale.</p>
      <p sl="el">Riferendosi più specificatamente ai consumatori, la nostra commissione si è concentrata sui problemi relativi alla protezione di questi ultimi e alle proposte che promuovono e tutelano un vero mercato interno europeo del gas naturale.</p>
      <p sl="el">La nostra posizione in merito alla promozione di un’effettiva cooperazione regionale tra gli Stati membri è un aspetto molto significativo nella salvaguardia di un vero mercato interno transfrontaliero. E’ necessario, quindi, creare una rete europea di gestori del sistema di trasporto in cui la cooperazione sia basata sulla tutela di un mercato europeo del gas naturale efficiente, rappresentativo e trasparente.</p>
      <p sl="el">A questo punto, vorrei evidenziare il fatto che la cooperazione sui sistemi di trasporto non richiede la separazione delle attività della rete dalla produzione e dall’approvvigionamento. La rete di trasporto può facilmente diventare operativa senza alcuna disaggregazione della proprietà in tutti gli Stati membri partecipanti.</p>
      <p sl="el">Abbiamo discusso sull’importanza per la rete europea dei gestori del sistema di trasporto di mantenersi in trattativa con le parti coinvolte e specialmente con i consumatori e le associazioni di consumatori, che sono parti coinvolte determinanti nella misura in cui sono anche gli utenti nazionali finali.</p>
      <p sl="el">Abbiamo promosso la trasparenza dell’informazione e le capacità di stoccaggio del gas naturale, in modo che siano sostenuti, a vantaggio degli utenti, prezzi equi e un mercato veramente aperto.</p>
    </intervention>
    <intervention id="2-320" speaker_id="4560" name="Toine Manders" is_mep="True" mode="spoken">
      <p sl="nl">relatore per parere della commissione per il mercato interno e la protezione dei consumatori. – Credo anche io che un minuto sia davvero molto breve, ma ringrazio il Commissario, il Ministro, gli onorevoli deputati e l’onorevole La Russa per il loro lavoro preparatorio.</p>
      <p sl="nl">Sarò breve. Il mercato dell’energia deve essere in grado di funzionare a livello europeo soprattutto al fine di garantire l’approvvigionamento energetico agli utenti finali a prezzi di mercato. Questo è il nostro obbiettivo. La disaggregazione non è un obiettivo in sé, ma riteniamo che questa possa essere la strada verso un mercato funzionante. Se la cosiddetta terza o quarta via, come proposta dal Consiglio, può portare ad un mercato funzionante, naturalmente va bene anche quella.</p>
      <p sl="nl">Tuttavia, nel caso in cui la terza o quarta via non funzionasse, abbiamo già elaborato una proposta per essere pronti con una possibile soluzione alternativa, che spero sarà accolta domani, per un “gestore europeo della rete” diretto e controllato dall’Unione europea. Spero che sia la Commissione che il Consiglio possano dare il loro appoggio, in questo modo avremo almeno un’alternativa pronta nell’arco di pochi anni. In ottobre, signor Presidente, intendiamo organizzare una tavola rotonda alla quale saranno presenti tutti gli azionisti e ci auguriamo che anche questa iniziativa avrà un ampio consenso.</p>
    </intervention>
    <intervention id="2-321" speaker_id="28225" name="Herbert Reul" is_mep="True" mode="spoken">
      <p sl="de">a nome del gruppo PPE-DE. – Signor Presidente, onorevoli colleghi, questa discussione sul pacchetto energia mi resterà in mente per non essere stata condotta adeguatamente in ogni dettaglio, visto che l’abbiamo affrontata frettolosamente. Non sempre vi abbiamo dedicato tutto il tempo necessario. Voglio dirlo qui e adesso, in questa discussione e in questo specifico momento. Spero che tutto ciò non si riproponga in futuro.</p>
      <p sl="de">Ora ho visto ancora una volta che in politica c’è un reale rischio di scommettere tutto su un rimedio universale e poi farlo approvare in fretta con tutte le forze promettendo alla gente che risolverà tutti i suoi problemi. Spero che alla fine della giornata troveremo davvero una soluzione ai problemi che dobbiamo affrontare, vale a dire come ottenere maggiori investimenti e prezzi più ragionevoli e come raggiungere la sicurezza dell’approvvigionamento nel settore energetico europeo. Dalla mattina alla sera leggiamo sui giornali e sentiamo alla televisione delle preoccupazioni e le disgrazie che tutto questo sta causando nel mondo. E’ questa la soluzione per cui abbiamo lavorato un tutto questo tempo in queste discussioni? Ne dubito.</p>
      <p sl="de">Apprezzo quindi che abbiamo fatto qualche progresso sulla direttiva sul gas, che abbiamo mosso qualche passo verso un compromesso, che siamo stati più esigenti e abbiamo notato che l’elettricità e il gas sono diversi, che non c’è più una soluzione che vada bene per tutto. E’ positivo che puntiamo ora alla terza via non considerando più solo la disaggregazione come l’opzione numero uno, e che siamo riusciti a fare qualche emendamento a gran parte di quanto la Commissione aveva proposto. Solo il tempo dirà se questo è sufficiente.</p>
      <p sl="de">Sono lieto di constatare che in giugno il Consiglio ha dimostrato, attraverso la sua nuova proposta, che persino in tali difficili situazioni siamo in grado di andare oltre i vincoli nazionali e le divergenze di opinione per trovare delle soluzioni. Spero che quanto abbiamo appena concordato in merito al gas sarà leggermente rivisto domani e si muoverà un po’ di più nella direzione del compromesso che è già stato trovato in Consiglio. In definitiva, se raggiungeremo un rapido accordo, abbiamo bisogno di trovare un compromesso tra la Commissione, il Consiglio e il Parlamento. Credo che quello che ci è stato presentato dal Consiglio sia molto vicino a quanto abbiamo proposto ora per il gas, e forse dovremmo prenderlo come punto di riferimento per il mercato dell’energia.</p>
    </intervention>
    <intervention id="2-322" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE. – Signor Presidente, onorevoli colleghi, devo prima di tutto congratularmi molto sinceramente con i tre relatori per il loro eccellente lavoro. Dovete perdonarmi se mi concentrerò principalmente sulla relazione concernente la direttiva sul gas del mio collega onorevole La Russa, il quale ha collaborato egregiamente con i vari relatori ombra.</p>
      <p sl="de">Abbiamo già discusso il tema della disaggregazione, della separazione della rete e dell’approvvigionamento di gas. Quella non è una delle questioni più importanti o centrali. Sono soddisfatto del compromesso che abbiamo raggiunto, anche se molto rigoroso, perché da un lato prevede ancora l’opzione, pur soggetta a condizioni molto rigide, di non procedere alla piena separazione, e dall’altro la Commissione può in ogni caso utilizzare una clausola di riesame per esercitare pressione a sufficienza al fine di garantire la concorrenza e l’effettivo mantenimento di condizioni concorrenziali.</p>
      <p sl="de">Di sicuro dobbiamo assumere una visione leggermente più a lungo termine. A questo proposito concordo pienamente con le essenziali opinioni espresse dal nostro collega onorevole Manders, nel senso della necessità di considerare se possa essere trovata in modo soddisfacente un’infrastruttura comune europea. Tuttavia, si tratta di una possibile alternativa per il futuro, per la quale non possiamo ancora scendere nel dettaglio.</p>
      <p sl="de">E’ inoltre importante il fatto che dobbiamo avere delle deroghe, come quelle che si applicano a tutti i grandi investimenti in cui è coinvolto un grosso capitale e circa i quali siamo ancora incapaci di prevedere se porteranno davvero ad una soluzione, come nel caso del progetto Nabucco. Anche qui dobbiamo essere sufficientemente flessibili: investimenti di questo genere sono basati sul lungo termine e non siamo in grado di sapere esattamente quando raggiungeremo la conclusione del contratto. Questo è particolarmente importante.</p>
      <p sl="de">Spero che i nostri emendamenti saranno approvati dalla maggioranza di quest’Aula domani. Altrimenti dovremo adottare la relazione così come è stata votata riguardo alla trasparenza, la protezione del consumatore, l’energia e la povertà. Pensando a quanto hanno affermato l’ultima volta in proposito la Commissione e il Presidente della Commissione, sarebbe importante se avessimo una dichiarazione chiara in questo ambito, prima di tutto in merito all’informazione trasparente per i consumatori, non sempre presente; secondo, sull’allestimento di una linea di assistenza per gli utenti della rete, in modo che anch’essi possano richiedere informazioni; terzo, su un punto di raccolta per i reclami, perché i reclami ci sono sempre, e ognuno di noi, anche se non interessato personalmente, sa di tali casi, anche questo è piuttosto importante; quarto, sulla tutela dei consumatori vulnerabili, specialmente pensionati, persone con disabilità e altri.</p>
      <p sl="de">Tutte queste sono preoccupazioni reali, in modo particolare in vista dell’aumento dei prezzi dell’energia. Non capisco il fatto che da un lato la commissione purtroppo non ne ha tenuto conto, specialmente nel settore del gas, e che dall’altro i conservatori e infine lo stesso Presidente Barroso abbiano affermato ripetutamente che dobbiamo batterci per aiutare i consumatori e, più in particolare, i consumatori più vulnerabili. Non è mia intenzione ipotizzare che ciò significhi tassi agevolati o altre opzioni, questo sarebbe lasciato ai singoli stati. Gli Stati membri non devono sempre scaricare la responsabilità alla Commissione, ma essere anche preparati a prendere le proprie decisioni. Comunque, la Commissione europea e il Parlamento devono prendere l’iniziativa mostrando che tale opzione è possibile e probabilmente anche benefica se proteggeremo gli interessi sociali dei consumatori in un momento in cui i prezzi dell’energia sono così alti.</p>
    </intervention>
    <intervention id="2-323" speaker_id="28268" name="Danutė Budreikaitė" is_mep="True" mode="spoken">
      <p sl="lt">a nome del gruppo ALDE. – L’UE non ha un mercato comune del gas; esso è molto frammentato e prevalentemente regionale. Tuttavia, alcune aree nell’Unione non hanno nemmeno un mercato regionale del gas. Mi riferisco ai paesi baltici (Lituania, Lettonia, Estonia e Finlandia), che generalmente non sono integrati e non hanno collegamenti con la rete europea del gas.</p>
      <p sl="lt">Dipendere da un singolo fornitore con un’inclinazione a sfruttare l’approvvigionamento di energia per scopi politici è abbastanza pericoloso sia per la sicurezza energetica che per la sicurezza generale dell’UE.</p>
      <p sl="lt">L’eliminazione delle isole energetiche e la creazione di collegamenti tra stati e regioni deve essere la priorità principale della politica energetica dell’UE, con il sostegno finanziario e della volontà politica dell’Unione.</p>
      <p sl="lt">Il terzo pacchetto energia per il mercato del gas può essere attuato solo con il contributo dell’UE e costituisce lo strumento che consentirebbe all’Unione europea una maggior sicurezza.</p>
      <p sl="lt">La terza via è il periodo quinquennale durante il quale gli Stati membri dell’Unione devono trovare la forza di volontà politica e i fondi per eliminare le isole energetiche nel mercato del gas.</p>
    </intervention>
    <intervention id="2-324" speaker_id="28615" name="Roberts Zīle" is_mep="True" mode="spoken">
      <p sl="lv">a nome del gruppo UEN. – Grazie, signor Presidente. Innanzitutto, vorrei congratularmi con il Commissario Piebalgs e con il relatore, l’onorevole La Russa, per aver compiuto un passo significativo verso la liberalizzazione del mercato del gas, benché di certo non sia ancora perfetto. Per me, il problema è lo stesso di cui ha parlato l’oratrice precedente in merito alle “isole” nel mercato europeo del gas: i paesi baltici e la Finlandia. Non sono realmente convinto dell’accordo raggiunto dal Consiglio il 6 luglio, in quanto gli attuali proprietari, principalmente Gazprom e le aziende associate, non dovranno spartire i loro diritti di proprietà finché in tali stati non emergeranno altri collegamenti. Ci troviamo in una situazione simile a quella dell’uovo e della gallina, dal momento che è assai probabile che nuovi collegamenti non compariranno se non è possibile giungere ad un accordo previo e alla completa chiarezza in merito all’accesso alle reti esistenti. E’ pertanto possibile che avremo bisogno in questo caso di ricorrere a una scadenza specifica, introducendo un gestore indipendente del trasporto in tali situazioni di monopolio.</p>
    </intervention>
    <intervention id="2-325" speaker_id="4432" name="Claude Turmes" is_mep="True" mode="spoken">
      <p sl="de">a nome del gruppo Verts/ALE. – Signor Presidente, qui oggi è in gioco il mercato del gas. Quando si parla di gas, dobbiamo distinguere tra due mercati. In primo luogo vi è la necessità di portare il gas all’Europa. Per farlo abbiamo bisogno di una politica di investimento stabile che tenga conto anche dei paesi fornitori di gas. Per questo sono necessari contratti a lungo termine, e dobbiamo dare alle compagnie europee l’opportunità di investire in gasdotti per trasportare questo gas all’Europa. Quello di cui abbiamo bisogno, con un po’ più di sforzo da parte di ciascuno, in particolare dei governi nazionali, è una politica europea unificata sul gas che consenta alle 27 voci dell’UE di assumere la stessa linea a livello internazionale. Questa è probabilmente una migliore definizione di quello di cui abbiamo bisogno.</p>
      <p sl="de">Se si costruisce il Nord Stream, avremo del gas nello scalo di Greifswald, ed effettivamente in tutto il resto dell’Europa. Poi abbiamo il mercato del GNL, vale a dire il mercato europeo del gas. La questione che si presenta è se stiamo progettando politiche per il consumatore o per le compagnie coinvolte in questo mercato europeo del gas.</p>
      <p sl="de">Di cosa ha bisogno una compagnia per istituire un cartello? La prima cosa è il controllo dei gasdotti, in modo che i concorrenti non possano accedere al loro mercato interno. La seconda è il controllo sugli impianti di stoccaggio del gas, in modo che la compagnia già in grado di provvedere sollecitamente all’approvvigionamento non abbia difficoltà al momento della distribuzione. In terzo luogo vi è una posizione dominante nel mercato: E.ON attualmente controlla il 60-70 per cento del mercato tedesco mentre Gaz de France possiede una quota pari al 70-80 per cento del mercato francese e non ci sono meccanismi in atto che prendano provvedimenti in questo senso. In quarto luogo, abbiamo un debole sistema europeo di regolamentazione, il che comporta preoccupazioni a livello nazionale e autorità di regolamentazione nazionali che finiscono sempre per avere la peggio. Poi, quinto, c’è la mancanza di trasparenza.</p>
      <p sl="de">Cosa stanno proponendo l’onorevole Reul e altri? Proprio queste cose! In altre parole stiamo ideando politiche per le compagnie invece che per i consumatori. E’ per questo che noi all’interno del gruppo Verde/Alleanza libera europea siamo a favore di due approcci di base. Dobbiamo portare il gas all’Europa, ma una volta che questo gas entra nel mercato unico europeo deve esserci concorrenza: separazione delle reti, miglior accesso agli impianti di stoccaggio e un programma di cessione del gas.</p>
      <p sl="de">Onorevoli conservatori e liberali, non potete più permettere una situazione in cui abbiamo un dominio del 70, 80 o 90 per cento sui mercati nazionali e l’unica arma per contrastarlo è la cessione del gas. Abbiamo rinviato un emendamento che reintroduce il programma di cessione del gas e ne abbiamo bisogno. In merito al quarto punto, chiediamo naturalmente un’autorità di regolamentazione europea. Ciò significa che per i deputati di FDP e CDU/CSU, così come per i liberali e i conservatori, domani è il giorno della resa dei conti: o facciamo politica per i consumatori, o la facciamo per le compagnie.</p>
    </intervention>
    <intervention id="2-326" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL . – Signor Presidente, signori Commissari, l’obiettivo della relazione che abbiamo di fronte per la discussione è la liberalizzazione dei mercati dell’energia, questa volta in riferimento al gas.</p>
      <p sl="fi">La maggioranza del Parlamento chiede la separazione o “disaggregazione” della produzione e della proprietà della rete, in relazione alla liberalizzazione dei mercati dell’elettricità. Tuttavia, il Consiglio non si è curato del Parlamento, ed è positivo che lo abbia fatto.</p>
      <p sl="fi">La disaggregazione della proprietà non garantisce in alcun modo una riduzione dei prezzi. Qualsiasi cosa accada con il gas, gli Stati membri avranno ancora la possibilità di separare la proprietà o di continuare più o meno come stanno facendo ora.</p>
      <p sl="fi">La costruzione e il mantenimento delle reti non sono settori remunerativi, e bisogna rendersene conto, se gli attuali proprietari sono disposti a smettere di occuparsene. I profitti della compagnia provengono dai prezzi che vengono fissati per l’elettricità e per il gas, e la proposta della Commissione non offre alcuna tutela in questo senso, né protegge i consumatori dalla “povertà energetica”.</p>
      <p sl="fi">In merito alla liberalizzazione dei mercati, vorrei ricordarvi ancora la situazione negli Stati Uniti. Secondo i calcoli della ONG Public Citizen , nei 14 stati in cui il prezzo dell’elettricità non è regolato, esso è più alto del 52 per cento rispetto ai 36 stati in cui è regolato. La liberalizzazione, la concorrenza e la disaggregazione della proprietà non portano automaticamente a una riduzione dei prezzi.</p>
    </intervention>
    <intervention id="2-327" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM. – Signor Presidente, la presente discussione presume che l’UE sarà pesantemente dipendente dal gas naturale per l’energia. Io lo metto in dubbio, non ultimo perché quasi tutto il gas naturale deve essere importato, ci mette nelle mani di altri, non tutti esattamente ben disposti. Devo ricordare come la Russia tagliò l’approvvigionamento di gas all’Ucraina nel periodo di Natale di due anni fa?</p>
      <p sl="en">E le risorse interne? L’Europa occidentale è ricca di carbone, che deve percorrere solo una breve distanza per raggiungere una centrale elettrica. Il carbone ha una cattiva fama, in parte a causa dell’inquinamento e in parte per via della quantità di biossido di carbonio per kilowatt che produce in più rispetto al gas.</p>
      <p sl="en">Ma siete indietro con i tempi. Il carbone può essere bruciato molto più efficacemente oggi, rilasciando una quantità di CO2 di molto inferiore che con i metodi precedenti. Personalmente, preferisco non considerare il carbone bruciato, ma trasformato in coke. Tale trasformazione dà origine a due fonti prive di fumo, gas e coke, che se adeguatamente bruciati insieme producono più energia del carbone da cui provengono, nella proporzione di 5:4. Inoltre, depurando completamente il gas, quelle che altrimenti sarebbero sostanze inquinanti vengono rimosse. Sono, infatti, proprio gli stessi sottoprodotti che otteniamo dal petrolio. E tutto questo è sotto i nostri piedi.</p>
      <p sl="en">Oltre a ciò, vi è l’energia nucleare per l’elettricità. Anche quella ha una cattiva fama dovuta ad un unico e, bisogna ammettere, grave, incidente alla centrale di Cernobyl, ma si trattava di una vecchia installazione sovietica con una scadente progettazione nelle mani di operatori che tentarono una chiusura non sorvegliata che finì male.</p>
      <p sl="en">Perché vi sono dubbi sull’energia nucleare, soprattutto qui in Francia, dove le centrali nucleari producono il 70 per cento della nostra elettricità? Si noti che la Finlandia, paese con una forte coscienza ambientale, ha appena approvato un terzo impianto nucleare.</p>
      <p sl="en">Più recentemente, assistiamo alla scena della promozione da parte dell’UE dei biocombustibili, ora messi duramente in questione. I biocombustibili possono essere prodotti su terreni nuovi ottenuti dalla distruzione di foreste pluviali, oppure su superfici agricole già esistenti e riadattate. La prima opzione produce più CO2 di quello che i biocombustibili fanno risparmiare, mentre la seconda è destinata a provocare carenze di prodotti alimentari, specialmente nei paesi meno sviluppati.</p>
      <p sl="en">E’ certo che abbiamo bisogno di gas naturale, non ultimo per uso domestico, ma il senso delle presenti relazioni sta nel far controllare l’approvvigionamento di gas per l’UE dall’Unione stessa, per mezzo di una regolamentazione. Certo, se si tratta di qualcosa come la PCP, dove le regolamentazioni volte a preservare le zone di pesca ne hanno quasi causato la distruzione, il Cielo ci aiuti. Senza dubbio, le regolamentazioni dell’approvvigionamento di gas saranno un incubo di burocrazia, proprio in un momento in cui la Commissione ha espresso la sua intenzione di eliminare tutto ciò. Quale altra situazione si può creare quando l’approvvigionamento di gas è diviso in due, il trasporto e lo stoccaggio? Sicuramente il sistema più efficiente è che chi si occupa di stoccaggio si occupi dell’approvvigionamento, ma no, volete fare divisioni e aumentare la burocrazia.</p>
      <p sl="en">La relazione suggerisce licenze per i gestori dei gasdotti mentre dall’altra parte saranno installati contatori intelligenti in modo che il consumatore possa essere strettamente sorvegliato. Da chi, esattamente? Così, la sorveglianza dello stato aumenta considerevolmente, mentre il collasso energetico sarà una questione di ordine pubblico, dando alla polizia poteri di intervento.</p>
      <p sl="en">Oltre a mettere il consumatore nelle mani malsicure di regimi inaffidabili, le presenti relazioni estendono il potere dello Stato sul singolo. In breve, ruota tutto intorno al controllo.</p>
      <p sl="en">Si noti intanto che proprio nei giorni scorsi, il Parlamento ha votato per approvare l’indagine sull’impatto ambientale del gasdotto la cui realizzazione è prevista sotto il Mar Baltico. Ciò equivale ad approvare un progetto per portare il gas naturale russo direttamente alla Germania, evitando la Polonia, tutelando il suo approvvigionamento e non curandosi dei restanti paesi. E’ questo che chiamano solidarietà?</p>
    </intervention>
    <intervention id="2-328" speaker_id="28457" name="Luca Romagnoli" is_mep="True" mode="spoken">
      <p sl="it">Signor Presidente, onorevoli colleghi, la proposta del collega La Russa è assolutamente condivisibile nel metodo e nel merito, perché finalmente si decide di separare la proprietà dell'attività di produzione da quella di trasporto del gas naturale o, quantomeno, di affidare la ridistribuzione ad un gestore terzo, come giustamente propone l'emendamento parlamentare che inserisce quindi il concetto di gestore di trasmissione indipendente.</p>
      <p sl="it">Questo è un opportuno tentativo di smantellare pericolosi monopoli – lo ha detto dianzi anche il collega Zile – e quindi di poter così risolvere nel modo più efficace il conflitto d'interessi, che è indispensabile a garantire la sicurezza degli approvvigionamenti. Inoltre, è lodevole che si cerchi di arginare ingerenze geoeconomiche e geopolitiche vietando, pur con deroghe che auspico non siano a lungo termine, a soggetti di paesi terzi di controllare la rete dei gasdotti d'importanza strategica per l'Unione.</p>
      <p sl="it">Pregio della relazione La Russa – se è vero com'è vero che il mercato interno del gas in tutta la Comunità ha lo scopo di offrire a tutti i consumatori dell'Unione libertà di scelta della fornitura e, al contempo, creazione di nuove opportunità commerciali – dobbiamo attenderci che sia conseguita una maggiore efficienza di servizio e che questo si rifletta quindi in prezzi competitivi. Anche evidente appare il contributo alla sicurezza degli approvvigionamenti e infine, elemento che merita una sottolineatura per la grande rilevanza sociale, è il rafforzamento della tutela a livello nazionale degli utenti, utenti più deboli e di quelli residenti nelle aree o regioni svantaggiate e marginali, tutela da realizzarsi grazie quindi a forniture a tariffe preferenziali.</p>
      <p sl="it">Mi complimento con il collega e auspico che la sua relazione abbia il meritato e più ampio successo.</p>
    </intervention>
    <intervention id="2-330" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Signor Presidente, domani voteremo sulla seconda e ultima parte del terzo pacchetto legislativo relativo alla liberalizzazione del mercato dell’energia, in altre parole, la sezione concernente il settore del gas.</p>
      <p sl="es">Quest’Assemblea ha sempre sostenuto che la realtà del mercato del gas è diversa da quella del mercato dell’elettricità, in quanto un comparto che controlla tutte le proprie aree di attività dalla generazione alla distribuzione finale non è identico a un settore soggetto a una forte pressione geopolitica durante le fasi di estrazione e produzione e che controlla solo il trasporto e le vendite finali.</p>
      <p sl="es">Per questo motivo una larga maggioranza del PE ha ritenuto, e continua a ritenere, che per il gas dovremmo prendere in considerazione un’altra alternativa alla disaggregazione della proprietà. A tal fine, la commissione per l'industria, la ricerca e l'energia ha adottato un emendamento di compromesso alla relazione La Russa che garantisce una posizione accettabile per la stragrande maggioranza di quest’Assemblea, che interpreta la proposta come un’alternativa credibile alla disaggregazione della proprietà; un’alternativa che assicura l’effettiva indipendenza dell’operatore del sistema, dal momento che solo questi può garantire più investimenti per rafforzare la capacità che, a propria volta, elimina la principale barriera ai nuovi operatori e offre una maggiore e migliore concorrenza.</p>
      <p sl="es">Coloro che fra noi sono a favore della disaggregazione della proprietà hanno sempre affermato che avrebbero potuto accettare un’alternativa credibile che garantisse gli stessi risultati. Ritengo che con questo compromesso sul gas siamo riusciti a elaborare un piano adeguato.</p>
      <p sl="es">Siamo tuttavia consapevoli che alcuni privilegiano il piano alternativo presentato dal Consiglio, che non sostiene il concetto di trustee e intende proporre un voto separato. Mi permetto di far presente che in assenza di questo concetto l’opzione avanzata non rappresenterà un’autentica alternativa alla disaggregazione della proprietà, ma piuttosto una formula giuridica che consente a certi Stati membri di essere più uguali di altri sotto il profilo dell’apertura dei mercati. Ovviamente, questa possibilità non sembra essere coerente.</p>
      <p sl="es">Infine, desidero offrire il mio incondizionato sostegno alla relazione Paparizov sul regolamento nel settore del gas ed esprimere all’autore i miei ringraziamenti per la straordinaria assistenza offertaci in fase di prima lettura.</p>
    </intervention>
    <intervention id="2-331" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, signori Commissari, signora Presidente in carica del Consiglio, desidero iniziare con il piano strategico europeo per le tecnologie energetiche e congratularmi con l’onorevole Buzek nonché ringraziarlo per aver incluso emendamenti che il mio gruppo riteneva essenziali. Siamo soddisfatti per il modo in cui abbiamo affrontato insieme la questione del finanziamento, una preoccupazione comune riguardo a un piano di tale importanza. Dobbiamo anche citare le risorse umane, non solo perché è un aspetto che va rafforzato, ma perché il piano implica anche altri aspetti quali la formazione, la mobilità e il coordinamento.</p>
      <p sl="es">Un obiettivo estremamente importante raggiunto è un più significativo ruolo assegnato alle tecnologie che aumentano l’efficienza energetica e alla ricerca in generale, utilizzando l’intero potenziale dello spazio europeo della ricerca. La relazione rafforza la ricerca e le scienze di base essenziali per lo sviluppo della tecnologia dell’energia, e chiede al settore privato di intensificare gli investimenti nella ricerca e di assumersi maggiori rischi onde fare dell’UE un leader in questo settore.</p>
      <p sl="es">Si deve migliorare anche l'aspetto legato al trasferimento di tecnologia, un compito di cui deve farsi carico l’Istituto europeo di innovazione e tecnologia e si deve potenziare la cooperazione con gli Stati membri e con altri strumenti comunitari nell’ottica di promuovere le capacità di ricerca, sviluppo e innovazione in queste aree. Il coordinamento deve essere esteso a tutti i campi che, data la loro natura multidisciplinare, svolgono una parte nelle attività di ricerca e sviluppo nel campo della tecnologia energetica, in particolare le tecnologie dell’informazione e della comunicazione.</p>
      <p sl="es">Per quanto riguarda il gas, è sufficiente sottolineare che le installazioni di gas naturale liquido e le relative infrastrutture di immagazzinamento, sempre che abbiano interconnessioni con le reti di trasporto, fungono da strutture complementari dal ruolo essenziale, in quanto garantiscono l’accesso a nuovi operatori e accelerano la creazione di un autentico mercato europeo interno. Sembrerebbe quindi logico applicare lo stesso trattamento in quest'area.</p>
      <p sl="es">Nell’ambito di questo contesto, e operando sulla base del principio dello “sportello unico” sostenuto da quest’Aula, la scelta più efficace è quella dell’operatore combinato di infrastrutture indipendenti. Trattare con un operatore unico dà agli utenti l’accesso alle infrastrutture del gas, in quanto troveranno contratti e codici analoghi, lo stesso livello di trasparenza e la possibilità di raggruppare servizi.</p>
      <p sl="es">Questo è il ragionamento sotteso ai tre emendamenti presentati in plenaria e che chiedo ai miei colleghi di votare.</p>
    </intervention>
    <intervention id="2-332" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signor Presidente, in quanto relatore ombra sul piano SET, accolgo con favore l’iniziativa. Stiamo definendo una nuova agenda per la ricerca energetica in Europa, di grande necessità in vista delle sfide che dovremo affrontare nel prossimo decennio.</p>
      <p sl="en">La Commissione ritiene che l’Europa debba abbassare i costi dell’energia pulita e far sì che l’industria acquisisca una posizione leader nel settore della tecnologia a basse emissioni di carbonio. Sono d’accordo riguardo a questi obiettivi, ma vorrei far anche presente che le migliori intenzioni non diventano mai realtà senza un adeguato finanziamento. Per questo motivo deploro che la Commissione non abbia pubblicato la comunicazione sul finanziamento delle nuove tecnologie a basse emissioni di carbonio. In quale modo intende la Commissione finanziarie queste azioni? In ogni caso, vorrei che fosse chiaro che il Parlamento non accetterà alcuna riattribuzione di fondi dal Settimo programma quadro o dalla CAP.</p>
      <p sl="en">La questione del finanziamento si pone anche in merito ai 12 progetti CCS. Ritengo che questa tecnologia potrebbe aiutare l’industria a ridurre le emissioni di CO2 , tuttavia non posso accettare che il denaro dei contribuenti europei venga utilizzato per finanziarie lo sviluppo di infrastrutture di CCS che alla fine costituiranno l'attività di qualcuno. In quanto liberale, penso che dobbiamo impegnarci affinché il mercato funzioni e crei, se necessario, un partenariato equo con l’industria.</p>
    </intervention>
    <intervention id="2-333" speaker_id="28332" name="Dariusz Maciej Grabowski" is_mep="True" mode="spoken">
      <p sl="pl">Signor Presidente, l’approccio dell’Unione europea alle questioni dell’energia è pieno di aspetti incoerenti. Sentiamo sempre più chiedere un’amichevole cooperazione unita a lungo termine nonché una strategia, mentre, al tempo stesso, dobbiamo affrontare esempi di azioni che mancano di coordinamento, proposte parziali e investimenti che servono gli interessi di una parte a scapito di altre.</p>
      <p sl="pl">Le relazioni presentate sono un tentativo di affrontare questo problema o altri al fine di richiamare l’attenzione su temi e dilemmi che non vengono sufficientemente presi in considerazione. Il relatore merita il nostro plauso per questo. Il mondo non ha mai visto nella propria storia un esempio di un altro bene il cui prezzo sia aumentato tanto in un arco di tempo ristretto, come è avvenuto per i prezzi del petrolio e del gas. Per questo motivo possiamo affermare con chiarezza che nel formulare previsioni per i futuro sono stati compiuti degli errori.</p>
      <p sl="pl">E’ indubbio che questo dilemma economico debba essere risolto muovendosi in due direzioni: innanzi tutto, aumentando l'approvvigionamento di fonti di energia, tra cui quelle più nuove e più efficienti e, in secondo luogo, rallentando la crescita della domanda sul versante delle nuove tecnologie più economiche. L’Unione europea deve dimostrarsi più efficace al riguardo e non può permettersi il lusso di un accesso monopolistico alle materie prime o che una maggioranza azionaria decida le sorti del mercato. Per questo motivo l’accesso alle reti di distribuzione del gas, la ricerca nelle nuove tecnologie e le nuove agenzie sono idee valide.</p>
      <p sl="pl">Oggi è un momento in cui abbiamo bisogno di azione urgente e attuazione. Per tale ragione gli scienziati dovrebbero analizzare nuovamente la minaccia alla stabilità climatica posta dalle emissioni di CO2 , onde verificarne l’esattezza e in modo che non scopriamo un domani che le riduzioni delle emissioni portano vantaggi solo a pochi, che sono principalmente grandi società e non consumatori, e che al contempo andiamo incontro alla distruzione del settore del carbone.</p>
    </intervention>
    <intervention id="2-334" speaker_id="28233" name="Rebecca Harms" is_mep="True" mode="spoken">
      <p sl="de">Signor Presidente, onorevoli colleghi, di recente abbiamo ricevuto notizie dal Giappone che devono aver di certo fatto piacere al relatore, l’onorevole Buzek; quello che si sosteneva era che il mio paese, la Germania, fosse completamente isolato riguardo alla questione dell’energia nucleare. Talvolta mi chiedo come sia possibile riferire una cosa del genere e se la gente non abbia idea dell’esiguità di paesi nel mondo che usano di fatto l’energia nucleare.</p>
      <p sl="de">Se ci si addentra nella questione si osserverà che tre quarti di tutta l’energia nucleare del mondo sono prodotti in solo sei paesi, mentre ce ne sono uno o due che detengono una quota marginale del mercato del nucleare. Questo significa che, a oggi, l’energia nucleare ha apportato a livello globale un contributo minimo, se non nullo. Svolge un ruolo solo in parte dell’Europa e dell’America del nord, dove la sua presenza è massiccia.</p>
      <p sl="de">Vi sono molti fattori che indicano se questo stato di cose cambierà o meno, è uno di questi è il volume di denaro che ancora una volta viene iniettato in questo settore che langue. Gli USA, che a Hokkaido rifulgevano, hanno adesso – grazie al Presidente uscente Bush – impegnato 18 milioni di dollari per promuovere due o tre progetti di reattori. Sono vent’anni che non viene costruito nulla di questo genere e l’industria nucleare ha bisogno di un’enorme quantità di denaro pubblico per creare artificialmente un mercato.</p>
      <p sl="de">Il Regno Unito ha annunciato uno stanziamento di circa 6 miliardi di euro: è quanto dovrebbe costare in loco un reattore se la società tedesca E.ON decide di costruirlo. Se diamo un’occhiata intorno vediamo che la dotazione dell’impianto di Belene costerà meno, ma la Bulgaria vuole 600 milioni di euro da Bruxelles per mettere in atto il piano.</p>
      <p sl="de">Dobbiamo davvero decidere se negli anni a venire dobbiamo impegnare denaro pubblico in tecnologie future e nuovi mercati o se vogliamo rimanere fedeli alla tecnologia del secolo scorso che pone rischi enormi. Sono a favore del futuro e contro l’energia nucleare perché sono convinta che i pericoli insiti in questa tecnologia non si possono ovviare. La notizia di oggi di un ennesimo incidente alla centrale nucleare di Paks in Ungheria conferma semplicemente la mia tesi. Ringrazio tutti per l’attenzione.</p>
    </intervention>
    <intervention id="2-335" speaker_id="23706" name="Miloslav Ransdorf" is_mep="True" mode="spoken">
      <p sl="cs">Onorevoli colleghi, signori Commissari, signori rappresentanti del consiglio, mi permetto di far presente che oggi ci troviamo nella stessa situazione dei protagonisti del libro Viaggio di un pellegrino di John Bunyan che dice “Eravate chi produce prassi, o solo chi discetta di prassi?”. Penso che sia ora di agire e gli elettori europei vogliano che si adottino misure che si traducono in prezzi equi sui mercati dell’energia. La percentuale di speculazione oggi si aggira intorno al 30-40 per cento del prezzo finale, e sarebbe opportuno introdurre una moratoria sul prezzo dell’energia quando l’aumento su base annua è superiore al 30 per cento, come ora. Credo che i cittadini si aspettino questo da noi. E’ chiaro che la salvezza non è solo nei mercati, e il vecchio detto secondo cui “i finanzieri sostengono lo Stato esattamente come un corda regge un impiccato” trova qui conferma. Secondo me, la liberalizzazione non ci verrà d’aiuto nell’attuale situazione. Quello che ci aiuterà sarà costruire nuove capacità (tra cui la tanto deprecata energia nucleare) e investire, investire massicciamente nelle nuove tecnologie. Qui possiamo vedere un’autentica sfida: creare le basi per una nuova era tecnologica a lungo termine nel settore dell’energia. Le crisi, comprese quelle energetiche, si superano con l’innovazione.</p>
    </intervention>
    <intervention id="2-336" speaker_id="28359" name="Jana Bobošíková" is_mep="True" mode="spoken">
      <p sl="cs">Onorevoli colleghi, temo che oggi ancora una volta risolviamo i problemi parziali dei mercati dell’energia anziché fermarci e riflettere, in modo complesso, sui problemi strategici. Conosciamo davvero quali saranno nei prossimi decenni i fabbisogni energetici dei paesi dell’Unione europea e queste informazioni trovano conferma nei nostri regolamenti e nelle nostre direttive? Sappiamo veramente come dovrebbe essere una situazione stabile in Europa riguardo all’energia, considerata in termini complessivi? Siamo in grado di individuare con chiarezza quei paesi che sono impegnati attivamente nella ricerca di soluzioni ai loro fabbisogni energetici e al tempo stesso puntiamo il dito accusatore contro i seccatori che si limitano a importare energia ma al contempo criticano apertamente i produttori e gli esportatori di energia? Siamo diventati almeno un po’ più realistici, alla luce dell’ultimo studio della Banca mondiale, in merito agli obiettivi insensati dell’Unione nel settore dei biocombustibili?</p>
      <p sl="cs">Onorevoli colleghi, nessun mercato funziona se la domanda supera l’offerta. Può accadere all’Unione tra non molto riguardo all'energia. Pertanto, dobbiamo iniziare a sostenere le attività di ricerca e sviluppo e, fattore della massima importanza, risolvere tutti i collegamenti nella catena energetica, quali produzione, trasmissione, distribuzione e consumo. Per quanto attiene alle risorse, al fine di rispondere alla crescente domanda di energia è necessario, che ci piaccia o no, cominciare a costruire nuove strutture per sostituire quelle esistenti che stanno terminando il ciclo di vita. Ritengo che dobbiamo iniziare a parlare di un mix energetico che non discrimini alcuna fonte di energia, tra cui quella nucleare, che rispetti le carte geografiche e politiche di chi detiene le materie prime e che non si basi su sogni verdi ma su informazioni scientifiche moderne che si possono impiegare nella pratica.</p>
      <p sl="cs">Onorevoli colleghi, ovviamente sono a favore della cosiddetta “terza via”, secondo la quale gli Stati membri manterranno il diritto di definire liberamente le relazioni di proprietà tra produttori di energia e reti di distribuzione. Accolgo altresì con favore l’impulso dato all’indipendenza delle competenze e degli obblighi dei potenziali operatori delle reti di trasmissione. Credo che così agendo riusciremo a prevenire una sempre maggiore dipendenza unilaterale dalle forniture di gas delle Russia, e al temo stesso a investire nella distribuzione e nella sicurezza degli approvvigionamenti di gas naturale.</p>
    </intervention>
    <intervention id="2-337" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, signor Commissario, onorevoli colleghi, l’energia è la risorsa del futuro e per questa ragione è importante essere lungimiranti quando affrontiamo l’argomento dell’approvvigionamento di energia dell’Europa. E’ anche particolarmente importante non escludere contratti a lungo termine ma piuttosto garantire che vengano presi in considerazione in fase di pianificazione di approvvigionamenti stabili di energia in Europa.</p>
      <p sl="de">Dovremmo anche pensare alla produzione e alle condizioni di fornitura per le reti transeuropee. Fornendo sostegno e incentivi, da un lato, potremmo, dall’altro, chiedere che la disaggregazione, anche la disaggregazione della proprietà, serva da base per definire la condizioni di approvvigionamento e produzione. Esistono innumerevoli modelli che si potrebbero impiegare qui per salvaguardare i futuri mercati.</p>
      <p sl="de">Un aspetto fondamentale – che è già stato affrontato oggi – riguarda il funzionamento delle centrali nucleari. E’ ormai tempo che la Commissione europea assuma un ruolo attivo in questo campo istituendo un’agenzia o un’autorità di regolamentazione responsabile della sicurezza e dell’efficienza degli impianti nucleari. A questo organo di regolamentazione dovrebbe anche essere riconosciuta la facoltà di eliminare dalla rete le centrali nucleari non affidabili.</p>
      <p sl="de">A tale riguardo potrebbe fungere da modello l’agenzia francese. La Francia ci ha fornito un ottimo esempio di come si istituisce un’autorità di regolamentazione indipendente. Sarebbe utile se questo organo francese potesse pronunciarsi nelle attività delle strutture omologhe negli altri 26 paesi. Tale impostazione rafforzerebbe l’operato delle autorità nazionali di regolamentazione e consentirebbe di affrontare le questioni di salute e sicurezza dell’Europa. Tutti noi ne siamo responsabili. Dobbiamo pensare a una strategia a lungo termine volta a proteggere i cittadini d’Europa negli anni a venire.</p>
    </intervention>
    <intervention id="2-338" speaker_id="2301" name="Reino Paasilinna" is_mep="True" mode="spoken">
      <p sl="fi">Signor Presidente, signori Commissari, onorevoli colleghi, relatori e relatori ombra, il compromesso raggiunto riguardo alla direttiva sul gas è valido e possiamo appoggiarlo.</p>
      <p sl="fi">Non è stata tuttavia riservata sufficiente attenzione ai clienti e ai consumatori che sono in una posizione di debolezza, ossia i poveri e coloro che vivono nelle aree remote. Vi chiedo pertanto di sostenere gli emendamenti da noi proposti. E’ inoltre positivo che sia stato raggiunto un compromesso con il Consiglio in base al quale i paesi da cui non partono condutture verso gli altri Stati membri dell’UE non saranno tenuti ad attuare tutte le norme del mercato interno in quanto non partecipano ai mercati interni.</p>
      <p sl="fi">E’ davvero necessario un piano strategico europeo per le tecnologie energetiche e desidero congratularmi con il relatore per aver incluso l’efficienza energetica. La tecnologia energetica non è stata oggetto di finanziamenti adeguati, il che ha fatto sì che offerta e domanda non riuscissero a coincidere. La crisi che ha investito tutti i comparti del settore dell’energia ha portato l’industria, che ha preso coscienza del cambiamento climatico, a non ottenere la tecnologia necessaria in tempi sufficientemente rapidi. Detto con parole semplici, non ci sono abbastanza fornitori di componenti.</p>
      <p sl="fi">Renderci conto della realtà del cambiamento climatico ci ha dimostrato quanto poco fossimo preparati ad affrontarlo. Tuttavia è evidente un diverso atteggiamento dei cittadini, e ora occorre la cooperazione dalla Comunità, dall’Unione, dai suoi Stati membri e dall’industria al contempo, poiché dobbiamo evitare che le economie in via di sviluppo rovinino le nostre condizioni di vita inquinandole.</p>
      <p sl="fi">Dobbiamo migliorare la cooperazione con gli Stati Uniti nel campo dell’ambiente e al tempo stesso dobbiamo concludere un accordo di cooperazione in materia di energia con la Russia. E’ pertanto importante prendere in considerazione consumatori, sviluppo e cooperazione con gli Stati Uniti e la Russia.</p>
    </intervention>
    <intervention id="2-339" speaker_id="28209" name="Anne Laperrouze" is_mep="True" mode="spoken">
      <p sl="fr">Signor Presidente, desidero sottolineare due elementi riguardo al mercato del gas. Il primo concerne i contratti a lungo termine. Questo genere di contratto è un importante strumento per i consumatori, a prescindere che siano famiglie o industrie. Ci offre una prospettiva sul lungo periodo del mercato e ci garantisce così un funzionamento più stabile ed efficiente.</p>
      <p sl="fr">Il secondo elemento attiene alla sicurezza dei sistemi e, soprattutto, alla sicurezza dell'approvvigionamento di gas. Le reti di trasmissione di gas rivestono un interesse strategico ancora maggiore delle reti di elettricità. La questione della proprietà è di cruciale importanza rispetto alla configurazione del modello europeo, caratterizzato da un’elevata dipendenza dai paesi produttori, che sono al di fuori dell’Unione europea.</p>
      <p sl="fr">Per questi motivi sostenendo l’emendamento a favore della terza via, che garantisce un accesso alla rete non discriminatorio. Inoltre, il mio gruppo, come ha fatto per il mercato dell’elettricità, ha proposto di creare un operatore europeo unico dei sistemi di trasporto che salvaguarderebbe i nostri interessi strategici. Desidero tranquillizzare il mio collega Claude Turmes al riguardo. La direttiva sul mercato del gas non tenta di proteggere operatori nazionali storici, ma di offrire loro l’opportunità di essere i grandi campioni europei dell’energia.</p>
    </intervention>
    <intervention id="2-340" speaker_id="28114" name="Liam Aylward" is_mep="True" mode="spoken">
      <p sl="ga">Signor Presidente, investire in nuove tecnologie più pulite deve essere un elemento centrale delle strategie dell’UE onde garantire la realizzazione dell’obiettivo dell’UE del 25 per cento di approvvigionamenti energetici dal settore delle fonti rinnovabili. E’ altrettanto importante che altri blocchi commerciali nel mondo assumano impegni analoghi nel prossimo futuro. Tuttavia, ora la massima preoccupazione dei cittadini dei paesi europei è data dai prezzi dei combustibili. L’Unione europea deve attuare politiche innovative che contribuiscano a frenare la salita dei prezzi del petrolio. L’aumento della produzione di petrolio è un fattore chiave di questo processo.</p>
      <p sl="en">Signor Presidente, al momento i mercati finanziari internazionali sono pervasi da una grande incertezza. Molti speculatori hanno spostato le rispettive strategie di investimenti nei mercati dei beni e tale speculazione ha contribuito ad aumentare la pressione sui prezzi del petrolio scatenando una spirale in ascesa. L’impennata dei prezzi del petrolio è l’ultima cosa di cui hanno bisogno imprese e consumatori europei in una congiuntura di sempre maggiori difficoltà economiche. L’Unione europea deve perseguire una politica di vicinato progressiva che ci garantirà di tutelare e soddisfare i nostri bisogni energetici in futuro.</p>
    </intervention>
    <intervention id="2-342" speaker_id="28215" name="Jacky Hénin" is_mep="True" mode="spoken">
      <p sl="fr">Signor Presidente, quando si tratta di gas e di energia in generale, dobbiamo affrontare due approcci radicalmente opposti. Il libero approccio consiste nel trattare il gas e la sua fornitura come una merce e come un servizio esattamente come qualsiasi altro, scatenando una concorrenza selvaggia e causando lo smantellamento fino all’assurdo di società di servizio pubblico integrate. Inevitabilmente, i prezzi aumentano, i servizi forniti peggiorano e le spese commerciali e pubblicitarie si gonfiano a dismisura a scapito della ricerca e sviluppo, nonché della sicurezza. Quello che è peggio è che si crea una concorrenza dannosa tra le varie forme di energia, incoraggiando così scelte a breve termine basate sul solo criterio del massimo profitto nel minor tempo.</p>
      <p sl="fr">Tale approccio forma la base delle relazioni presentateci. Esiste tuttavia un altro approccio che consiste nel trattare l’energia, il gas e la loro fornitura come un servizio pubblico da erogare a tutti sulla base della parità e della perequazione territoriale. Ne risulterebbe un'autentica Europa dell’energia basata sulla cooperazione e sull’interesse generale. Sarebbe costruita intorno a un’agenzia europea dell’energia che coordinerebbe e raggrupperebbe tutti gli sforzi di ricerca degli Stati membri garantendo parità di accesso all'energia per tutti i cittadini. Si baserebbe su un gruppo di interesse economico che integra le società europee dell’energia, sia pubbliche che private. Questo GIE agirebbe nel quadro cooperativo di importanti progetti industriali a livello UE e permetterebbe di mettere insieme le nostre risorse.</p>
    </intervention>
    <intervention id="2-343" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Nel settore dell’energia ci troviamo ad affrontare almeno tre sfide: la sfida ambientale, la sfida della competitività europea da garantire, e la sfida di un approvvigionamento regolare di energia assicurato.</p>
      <p sl="sl">La condizione essenziale, e requisito indispensabile per rispondere a queste sfide, è che gli operatori agiscano su un mercato interno trasparente e con regole uniformi.</p>
      <p sl="sl">C’è ovviamente una differenza tra il settore dell’energia elettrica e il settore del gas. In quest’ultimo la nostra dipendenza dalle importazioni è pari al 60 per cento e, secondo alcune stime, entro il 2030 salirà all’80 per cento. Solo dalla Russia compriamo il 40 per cento del gas complessivo importato e alcuni paesi membri importano la totalità del loro fabbisogno, il che significa dipendere al 100 per cento dalle importazioni. Proprio per questa ragione è estremamente importante che ci impegniamo al fine di garantire che un’Europa integrata sia un competente partner pari della Russia.</p>
      <p sl="sl">Con la liberalizzazione nel settore dell’energia, stiamo introducendo vari protagonisti indipendenti. Dato che in Europa garantire una massa critica di lavoro qualificato è oggi già una sfida notevole, a causa di una maggiore liberalizzazione sarà persino più difficile assicurarsi in futuro degli esperti. Questo vale in particolare per gli Stati membri più piccoli con imprese produttrici di energia relativamente trascurabili. Un’altra sfida al riguardo è mantenere la responsabilità politica del welfare all’interno di un paese nonostante i cambiamenti su mercati europei dell’energia.</p>
      <p sl="sl">Al fine di sfruttare le opportunità previste nel quadro del piano SET è altresì necessaria una forza lavoro formata in modo adeguato. Durante soltanto gli ultimi quattro anni abbiamo approvato una serie di meccanismi volti alla promozione delle attività di ricerca e sviluppo nel settore dell’energia. Mi aspetto pertanto che la Commissione riservi un’attenzione speciale all’armonizzazione dei vari contratti.</p>
      <p sl="sl">Onorevoli colleghi, la Presidenza slovena si è impegnata a fondo per promuovere il terzo pacchetto sulla liberalizzazione del mercato. Mi auguro che la Presidenza francese proseguirà il lavoro con la stessa determinazione.</p>
    </intervention>
    <intervention id="2-344" speaker_id="28216" name="Šarūnas Birutis" is_mep="True" mode="spoken">
      <p sl="lt">L’unico modo per ottenere un mercato del gas sicuro e dal funzionamento scevro di difficoltà è optare per la disaggregazione verticale dei monopoli. Indubbiamente, c’è una grande differenza tra il mercato dell’elettricità e quello del gas, e all’interno dei nostri documenti dovremmo operare una distinzione tra loro, come giustamente fatto dalla commissione per l'industria, la ricerca e l'energia. Purtroppo abbiamo pochi fornitori di gas e se non interveniamo in qualche modo per ridurre al massimo la nostra dipendenza, questa raggiungerà livelli estremi, oggi e, molto probabilmente, nel futuro. Ridurre la nostra dipendenza è estremamente importante e i documenti in oggetto assumeranno un peso enorme nel processo.</p>
      <p sl="lt">Adottiamo una prospettiva realistica e scegliamo la terza via. Occorre valutare le realtà della posizione dei mercati del gas degli Stati membri. Ad esempio, la Lituania, insieme agli altri Stati baltici, si basa su un unico fornitore, Gazprom , per il suo approvvigionamento di gas. E’ indubbio che il Cremlino sia pronto a mantenere e a rafforzare la propria autorità nel settore dell'approvvigionamento del gas nell'UE. Non è stata risparmiata alcuna risorsa finanziaria. Tutti hanno potuto constatare il livello di pressione esercitata rispetto a Nord Stream e ad altri progetti. Qui non si tratta di economia, si tratta di politica, e anche molto aggressiva.</p>
      <p sl="lt">L’unico modo per opporre resistenza a simile dittatura è attraverso la solidarietà delle nostre azioni, la creazione di un sistema comune dell’UE nel settore dell’energia nonché il sostegno e l’attuazione di progetti alternativi e, ovviamente, incentrati sul nucleare. Per questo ci occorrono volontà politica e finanze comuni.</p>
    </intervention>
    <intervention id="2-345" speaker_id="26828" name="Guntars Krasts" is_mep="True" mode="spoken">
      <p sl="lv">Grazie, signor Presidente. Questa è un’epoca in cui l’Unione europea dovrebbe rispondere all’aumento dei prezzi del gas tramite la liberalizzazione dei mercati, l’unico strumento che rifletta con esattezza la relazione tra offerta e domanda. Purtroppo è ancora possibile constatare che il settore dell’energia è nelle mani delle società energetiche europee integrate verticalmente e a livello politico statale. Vorrei pertanto esprimere la gratitudine del Parlamento alla commissione competente per i suoi sforzi volti a orientare la riforma nella direzione della liberalizzazione del mercato. Il Commissario Piebalgs ha ragione, tuttavia, quando afferma che dobbiamo dare alla distribuzione dei diritti di proprietà una possibilità, un’idea rafforzata dal fatto che sette Stati membri hanno infatti scelto di muoversi in questo senso. Il Consiglio ha definito una serie di esenzioni dalla direttiva destinate ai piccoli mercati del gas isolati. In ogni caso, la Lettonia, lo Stato che rappresento nel Parlamento europeo, non può parlare di completo isolamento, dal momento che ha un mercato comune del gas condiviso con altri due Stati membri dell’UE nonché una struttura di stoccaggio del gas che rifornisce la regione. Sono precondizioni sufficienti a creare gli elementi di un mercato nella regione. Invito pertanto a non sostenere le proposte del Consiglio in quella direzione, perlomeno non per i tre Stati baltici, ma a concedere un’esenzione dalla direttiva. Devono prepararsi al processo di integrazione del mercato UE del gas.</p>
    </intervention>
    <intervention id="2-346" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, il punto fondamentale che stiamo discutendo qui è la liberalizzazione del mercato del gas naturale esercitando pressione sugli Stati membri affinché accelerino il processo di privatizzazione di ciò che è ancora pubblico. Al fine di raggiungere questo risultato più rapidamente, i sostenitori della proposta insistono sulla disaggregazione della proprietà delle reti, senza preoccuparsi della sicurezza dell’energia.</p>
      <p sl="pt">Il fatto è che dai risultati noti a seguito della liberalizzazione del mercato dell’elettricità emerge che né i lavoratori né i consumatori beneficiano della privatizzazione. Anzi, tale processo ha comportato la riduzione dell’occupazione tutelata da diritti e l'aumento dei prezzi pagati dai consumatori. E' chiaro che i profitti dei gruppi economici nel settore dell'elettricità sono saliti, ma che al tempo stesso si è acuita anche la povertà in termini di energia, in altre parole più persone e famiglie lottano per accedere al’energia. Deploriamo pertanto che si adotti la stessa impostazione per il gas naturale. Anche se si tratta di settori diversi, le conseguenze socioeconomiche saranno identiche, da qui il motivo della nostra opposizione.</p>
    </intervention>
    <intervention id="2-347" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, a prescindere dal tema che si affronta, che i tratti di questioni ambientali o della sicurezza, del cambiamento climatico o della competitività europea, i mercati dell’energia e il rispettivo funzionamento sono elementi cruciali del futuro. Questo vale anche per le discussioni sulla prossima fase della nostra legislazione relativa alle emissioni di biossido di carbonio: in quale modo ripartire gli oneri e sviluppare un sistema di scambio europeo delle quote di emissione.</p>
      <p sl="en">Per questo motivo desidero rivolgermi alla Presidenza e sottolineare che, dopo aver discusso oggi in Aula e votato domani in merito alla seconda parte del pacchetto sull’energia, è di estrema importanza che la Presidenza avvii i confronti tra il Parlamento e il Consiglio. Non si deve indugiare, perché dobbiamo far sì che questi mercati funzionino con l’applicazione di una nuova normativa. Possiamo chiederci se i mercati europei dell’energia funzionano a dovere. La risposta è molto semplice: no.</p>
      <p sl="en">C’è una differenza tra il mercato dell’elettricità e quello del gas. L’elettricità dipende da una serie di fonti di energia diverse e da produttori diversi, mentre il gas tende a dipendere di più dai distributori. E’ per questo motivo che la differenza nella normativa di cui stiamo parlando – ossia avere la totale disaggregazione della proprietà riguardo all'elettricità e lo schema deciso in Parlamento dalla commissione per l'industria, la ricerca e l'energia – è accettabile. Ma quello che è importante è far sì tale che aspetto sia affrontato e negoziato quanto prima. E’ essenziale garantire che la normativa sul gas consenta una separazione tra la produzione e la distribuzione che attribuisca inoltre autentica forza alla clausola dei paesi terzi prevista nel pacchetto sull’energia.</p>
      <p sl="en">Ancora una volta vorrei segnalare alla Presidenza che i negoziati dovrebbero iniziare il più presto possibile. Non rimandate fino a ottobre. Dobbiamo iniziare ora.</p>
    </intervention>
    <intervention id="2-348" speaker_id="1129" name="Catherine Trautmann" is_mep="True" mode="spoken">
      <p sl="fr">Signor Presidente, sebbene intervenga dopo il mio collega Hökmark, non ne condiviso la posizione che ha appena delineato. Ritengo che proprio nel momento in cui siamo in procinto di adottare questo pacchetto sull’energia dobbiamo aver ben presenti tre sfide.</p>
      <p sl="fr">La prima è la sfida dell’energia o del clima, che evidenzia quale grado di considerazione occorre rivolgere alla natura di quella risorsa che è il gas e trattarla in modo del tutto particolare. La seconda sfida è quella che i nostri cittadini stanno portando alla nostra attenzione: il prezzo. Al momento il loro potere di acquisto è scosso dal prezzo del petrolio; vogliono avere accesso a una risorsa di alta qualità, affidabile e costante, in modo che i loro interessi siano protetti. Poi, ovviamente, abbiamo la sfida delle imprese e la sfida dei dipendenti. Il momento attuale è pervaso da molte paure: tra i consumatori per quanto riguarda l’accesso all’energia, tra i salariati che devono affrontare la prospettiva dello smantellamento delle società del gas. E’ per questo, signor Presidente, che credo che dobbiamo prestare molta attenzione alle soluzioni suggerite.</p>
      <p sl="fr">Poiché è importante parlarne, mi soffermerò sulla questione della terza via. Vorrei innanzi tutto ringraziare i miei colleghi della commissione ITRE che lo scorso mese hanno adottato, nella loro saggezza, il compromesso Vidal-Quadras/Laperrouze. Sono fermamente convinta che questo approccio consensuale che permette a ognuno dei nostri Stati membri di apportare i necessari miglioramenti ai rispettivi mercati del gas, in conformità delle proprie tradizioni, sarà una valida base di discussione con il Consiglio, e desidero invitare i miei colleghi a confermare tale base.</p>
      <p sl="fr">Naturalmente, quando i prezzi sono più elevati si rafforza la presa di coscienza della natura delicata della questione del cambiamento climatico. Dobbiamo tuttavia rispondere a queste tre sfide, alla dimensione ecologica e alla dimensione della sicurezza degli approvvigionamenti, e dobbiamo quindi scegliere l'opzione migliore, che è la terza.</p>
    </intervention>
    <intervention id="2-349" speaker_id="38602" name="Vladko Todorov Panayotov" is_mep="True" mode="spoken">
      <p sl="bg">Chiedo alla Commissione di tenere conto del potenziale dei nuovi Stati membri, tra cui la Bulgaria, nello sviluppo e nell’applicazione di nuove tecnologie nel campo dell’energia. La Commissione deve introdurre meccanismi a sostegno della ricerca affinché sia possibile conseguire gli obiettivi fissati per il 2020 nonché ridurre dal 60 all’80 per cento i gas a effetto serra entro il 2050. Sul mercato dovrebbero fare il loro ingresso le tecnologie a basse emissioni di carbonio e relative alla decarbonizzazione per la produzione di elettricità e calore.</p>
      <p sl="bg">Questi obiettivi, al pari delle fonti rinnovabili, sono raggiungibili solo tramite l’impiego coordinato dell’intero potenziale di innovazioni dell’Unione europea. Chiedo una migliore interazione tra gli Stati membri nello sviluppo di nuove tecnologie nel campo dell’energia. La diversità di norme nazionali e specifiche tecniche provoca la ripartizione del mercato e ostacola gli investimenti industriali nelle tecnologie di rischio. Pertanto, ancora una volta invito la Commissione a tenere conto del potenziale dei nuovi Stati membri, tra cui la Bulgaria, nello sviluppo e nell’applicazione delle nuove tecnologie in materia di energia.</p>
    </intervention>
    <intervention id="2-350" speaker_id="photo_generic" name="Nathalie Kosciusko-Morizet" is_mep="True" mode="spoken">
      <p sl="fr">Presidente in carica del Consiglio . − Signor Presidente, desidero ringraziarla per avermi concesso di intervenire, perché ho un’agenda molto fitta che mi obbliga a lasciare l’Aula per andare a prendere un treno, cosa per la quale mi scuso con l’Assemblea.</p>
      <p sl="fr">Desidero innanzi tutto ringraziare la Commissione europea e i deputati per l’interessante dibattito e per tutto il lavoro svolto in merito a questo pacchetto sul “mercato interno dell’energia”.</p>
      <p sl="fr">Come sottolineato da molti di voi, l’adozione del pacchetto in oggetto avrà conseguenze dirette sulle vite dei nostri cittadini. Stiamo affrontando un tema che riflette le aspettative degli europei. A mio avviso, i miglioramenti attesi dai nostri cittadini possono pervenire da due prospettive. La prima è la necessità di regole e meccanismi coerenti sul territorio dell’Unione europea, cui questo pacchetto può contribuire.</p>
      <p sl="fr">La seconda è la necessità della chiarezza e della visibilità per gli attori del mercato e i consumatori. Per quanto riguarda questi ultimi, gli Stati membri devono recepire in particolare gli allegati A alle direttive che forniscono informazioni migliori, attribuiscono maggiore importanza alle preoccupazioni dei cittadini e, com’è ovvio, si occupano più a fondo della situazione dei consumatori vulnerabili.</p>
      <p sl="fr">Il lavoro non è finito, tuttavia. Ora si deve raggiungere l'intesa su tutta una serie di punti, segnatamente l'applicazione della separazione effettiva non solo riguardo al gas, in quanto le nostre posizioni sono già molto simili, ma anche per quanto concerne l’elettricità. Il 10 ottobre la Presidenza francese concretizzerà il quadro generale adottato il 6 giugno in sede di Consiglio “Energia”. Fino a quella data non avremo alcuna posizione consolidata in seno al Consiglio. In particolare, dobbiamo lavorare sulla clausola dei paesi terzi onde tenere conto delle preoccupazioni degli Stati membri.</p>
      <p sl="fr">La Presidenza presenterà quindi la propria posizione comune al Parlamento europeo in modo che il pacchetto sul “mercato interno” possa essere portato a termine prima della fine del mandato parlamentare; questa è la nostra intenzione, in ogni caso. Mi auguro che i nostri sforzi congiunti vengano premiati con uno spirito costruttivo e una volontà di compromesso tra tutte le nostre Istituzioni.</p>
    </intervention>
    <intervention id="2-351" speaker_id="28354" name="Jan Březina" is_mep="True" mode="spoken">
      <p sl="cs">Signor Presidente, signori Commissari, desidero innanzi tutto ringraziare tutti i relatori coinvolti nel nostro dibattito per gli sforzi compiuti. Due relazioni sul mercato del gas naturale sono a favore della liberalizzazione di tale settore in Europa. La legislazione offre un’alternativa alla totale disaggregazione della proprietà, impiegando il modello ISO. Tra i particolari positivi figurano, soprattutto, gli obblighi delle autorità nazionali di includere le fonti rinnovabili in rete di trasmissione, linee guida per l’accesso di terzi, la definizione di tariffe per l’accesso a reti e l’imposizione di sanzioni per comportamenti discriminatori. E’ un’idea valida anche la creazione della rete europea degli operatori dei sistemi di trasmissione, ossia l’organo attivo nell’area della cooperazione, nonché dell’Agenzia per la cooperazione delle autorità nazionali competenti per l’energia. Queste strutture sono una precondizione per la creazione di un mercato integrato del gas naturale.</p>
      <p sl="cs">Tuttavia, dobbiamo aggiungere che i vantaggi della liberalizzazione del mercato sono proficui solo dove oggi esiste già un mercato di fornitori diversificato, il che significa nella maggior parte dei paesi dell’Europa occidentale. Per contro, i fornitori di gas naturale in quasi tutti i nuovi Stati membri hanno una situazione simile al monopolio. Paradossalmente, questi paesi possono alla fine subire le conseguenze del pacchetto di liberalizzazione, perché la legislazione proposta indebolirà la posizione degli operatori di trasmissione che hanno contratti con produttori con situazioni di monopolio. La cosiddetta terza via meglio si adatta a questo modello di relazioni economiche. Sono a favore della liberalizzazione del mercato, ma quando si tratta di gas naturale, nella maggior parte dei nuovi Stati membri dobbiamo prima di tutto abbandonare i monopoli di mercato e introdurre più fornitori: solo allora potremo procedere (per esempio) con la disaggregazione della proprietà senza alcun rischio.</p>
      <p sl="cs">In conclusione permettetemi di aggiungere qualche parola sul piano strategico europeo per le tecnologie energetiche, strettamente collegato al consumo di energia nell’Unione, al problema della riduzione di emissioni di CO2 e alla dipendenza energetica dell’Europa. Tuttavia, come evidenzia il relatore, si presta scarsa attenzione alla produzione economica, alla cogenerazione o alla poligenerazione, al risparmio energetico nell’uso finale e all’efficienza energetica nell’industria, e il bilancio destinato agli obiettivi definiti è estremamente esiguo. Mancano fondi anche per quanto si tratta di dimostrazione tecnologica, ad esempio la cattura e il sequestro del diossido di carbonio. Sarebbe opportuno che gli altisonanti gesti europei e le dichiarazioni sull’energia in materia di ricerca fosse accompagnata da corrispondenti fonti di bilancio.</p>
    </intervention>
    <intervention id="2-352" speaker_id="28379" name="Adam Gierek" is_mep="True" mode="spoken">
      <p sl="pl">Signor Presidente, ogni piano dovrebbe contemplare decisioni relative alla situazione in termini di tempo e di spazio, ma le attuali decisioni della Commissione rallentano le decisioni di piani precedenti, per esempio piani relativi a investimenti nella cogenerazione vengono ritardati dal mercato, in quanto non conviene convertire impianti di generazione di calore in impianti efficienti di produzione di calore ed elettricità gravati dagli oneri sulle emissioni e da problemi di rete. Inoltre, la Commissione ha diviso i paesi dell'UE tra migliori, che possono aumentare le proprie emissioni, e peggiori, che devono ridurle. Tra questi ultimi figurano, ovviamente, soprattutto i paesi dell’Europa centrale e orientale. Secondo il protocollo di Kyoto, l’anno di riferimento per il calcolo delle emissioni nel quadro del sistema ETS dovrebbe essere il 1990 e non il 2005 come imposto dalla Commissione. Tale scelta sarebbe più onesta e dimostrerebbe una maggiore solidarietà. Essere leader nell’area del discutibile impatto delle emissioni sul cambiamento climatico non dovrebbe avvenire a scapito delle popolazioni più povere. Le priorità dovrebbero tuttavia essere l’efficienza e la riduzione del consumo di energia, mentre l’energia rinnovabile dovrebbe rappresentare più un complemento che un’alternativa. Sul medio periodo, il futuro appartiene all’energia del carbone pulito e, sul lungo, come è già evidente, all’energia nucleare.</p>
    </intervention>
    <intervention id="2-353" speaker_id="28127" name="Lena Ek" is_mep="True" mode="spoken">
      <p sl="sv">Signor Presidente, il mercato europeo dell’energia ha problemi enormi. La nostra domanda di importazioni aumenterà al 65 per cento nel 2030. Abbiamo consumatori che non possono scegliere il tipo di energia di cui servizi e su cui si abbattono i prezzi in ascesa dell’energia nonché l’impatto dei gas a effetto serra e del cambiamento climatico.</p>
      <p sl="sv">La relazione Paparizov, di cui discutiamo oggi, perviene alla conclusione che occorrono una maggiore cooperazione tra gli operatori di sistema e investimenti più massicci nel mercato del gas. Va bene, ma non è sufficiente. La relazione Buzek che riguarda ricerca e innovazione che i nostri investimenti sono eccessivamente esigui. Mi permetto di ricordare che anche il Parlamento voleva incrementare gli investimenti nella ricerca e che dobbiamo subito avviare nuovi negoziati in materia di bilancio. La relazione La Russa si occupa della disaggregazione dei monopoli e del miglioramento del funzionamento del mercato del gas. Coloro che non sono d’accordo su questa impostazione sostengono che un’eventuale scissione tra proprietà e monopoli di distribuzione si tradurrebbe in prezzi dell’energia più elevati. Pertanto desidero porre la seguente domanda: una volta che abbiamo aumentato i prezzi dell’energia e potenziato gli effetti del cambiamento climatico risolveremo il problema grazie a più monopoli? Assolutamente no! Il risultato dei voti in commissione ha prodotto una parte di quello che ci occorre, ma abbiamo ancora tanti passi da compiere prima di ottenere un mercato dell’energia in Europa funzionante e rispettoso dell’ambiente.</p>
    </intervention>
    <intervention id="2-354" speaker_id="33964" name="Roberta Alma Anastase" is_mep="True" mode="spoken">
      <p sl="ro">Desidero ringraziare i relatori per l’approccio strategico a lungo termine riguardo alla questione del gas naturale nell'Unione europea e alla ricerca nel settore dell'energia.</p>
      <p sl="ro">Nel 2006 il gas importato dall’Unione europea è stato pari al 62 per cento e la domanda nonché la dipendenza dalle importazioni di questa energia aumenteranno all’80 per cento nel 2030. Pertanto, è essenziale trovare domande concrete alle questioni afferenti alla garanzia della sicurezza energetica dell’Unione europea e al funzionamento efficiente del mercato dell’energia.</p>
      <p sl="ro">Credo che nelle proposte dei relatori emergano tre elementi essenziali. Innanzi tutto, quale relatrice sulla sinergia per il Mar Nero, desidero sottolineare l’importanza di una cooperazione regionale e dell’interconnessione transfrontaliera dallo sviluppo riuscito. La dimensione regionale è il quadro opportuno per definire regole e principi comuni, nonché per garantire coordinamento e trasparenza del settore del gas.</p>
      <p sl="ro">In secondo luogo, è fondamentale estendere l’attuazione di tali norme alle società dei paesi terzi attive nel campo dell’energia nell’Unione europea.</p>
      <p sl="ro">E infine, sono totalmente a favore dell’idea di consolidare il settore della ricerca scientifica nel campo dell’energia, quale elemento chiave di una politica a lungo termine.</p>
    </intervention>
    <intervention id="2-355" speaker_id="39023" name="Giovanna Corda" is_mep="True" mode="spoken">
      <p sl="fr">Signor Presidente, signori Commissari, onorevoli colleghi, il nostro obiettivo deve essere definire norme non discriminatorie nell’ottica di determinare le condizioni di accesso ai sistemi di trasmissione del gas, nonché agli impianti di liquefazione e alle strutture di immagazzinamento.</p>
      <p sl="fr">Le norme devono pertanto mirare a rendere più trasparenti le relazioni tra le società, armonizzando le tariffe, i relativi metodi di calcolo di queste ultime e il funzionamento dei sistemi di trasmissione del gas. Inoltre, tutti gli operatori di sistema devono raggrupparsi in una rete europea che possa garantire gli investimenti necessari a mantenere in condizioni ottimali il servizio di trasmissione del gas in Europa.</p>
      <p sl="fr">Gli elementi di questa nuova normativa europea sono fondamentali per i cittadini in un momento in cui siamo investiti da un’esplosione dei prezzi dell’energia. In quanto relatore ombra, la mia massima attenzione è rivolta ai diritti dei consumatori. La concorrenza deve effettivamente giovare ai consumatori; ci occorrono misure al fine di regolare il mercato e controllare i prezzi, soprattutto per le fasce di popolazione più vulnerabili.</p>
    </intervention>
    <intervention id="2-356" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, signor Commissario, anche se la discussione di oggi è focalizzata, logicamente, sul mercato interno dell’energia, vorrei sottolineare, per amore di equilibrio, la grande importanza del piano strategico europeo per le tecnologie energetiche rispetto alla capacità dell’Europa di affrontare le sfide immani che le si parano attualmente dinanzi e che interessano le aree dell’energia e dell’ambiente.</p>
      <p sl="el">Dobbiamo riesaminare le nostre priorità, ma dobbiamo anche ridefinire il nostro attuale modello di sviluppo onde seguire un percorso con emissioni di carbone basse o pari a zero, creando al contempo opportunità per l’industria europea, che ha la capacità di guidare il comparto a rapida crescita della tecnologia a emissioni di carbonio basse o pari a zero.</p>
      <p sl="el">Onde affrontare le sfide di oggi, è assolutamente necessario aumentare il bilancio UE per la ricerca nel settore dell’energia e promuovere l’innovazione in comparti quali le fonti di energia rinnovabili e le reti intelligenti.</p>
      <a text="(Applausi)"/>
    </intervention>
    <intervention id="2-357" speaker_id="38845" name="Pierre Pribetich" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, desidero innanzi tutto ringraziare tutti i miei colleghi, in particolare Jerzy Buzek per la relazione che ha presentato.</p>
      <p sl="fr">Come diceva Aristotele “chi ben comincia è a metà dell’opera”; in effetti iniziare anziché incoraggiare un insieme di obiettivi salutari costituirà un passo fondamentale per gettare le basi dell’impegno cruciale, ossia contrastare il cambiamento climatico.</p>
      <p sl="fr">Questa sfida urgente richiede una nuova formulazione del piano strategico europeo per le tecnologie energetiche basata sui due pilastri ridefiniti: garantire una produzione migliore e più pulita rispetto alle emissioni di CO2 tramite tecnologie innovative; consumare meno riducendo l’impiego di energia in tutte le sue forme e promuovendo soluzioni. Questo buon senso di base non è purtroppo sufficientemente riconosciuto nell’ambito delle nostre principali politiche e alle misure volte a diminuire il consumo di energia non viene offerto adeguato sostegno nel piano SET o nel quadro delle importanti politiche strutturali dell’UE.</p>
      <p sl="fr">Un altro elemento cruciale è l’urgente necessità di aumentare le risorse umane e finanziarie indispensabili per raggiungere effettivamente i nostri obiettivi europei. Quando finalmente forniremo una risposta concreta alla domanda cruciale, alla straordinaria sfida rappresentata dal cambiamento climatico? Siamo molto in ritardo quando si tratta di finanziare le attività di ricerca in materia di tecnologie a basso contenuto di carbonio. Per citare di nuovo le parole di Aristotele, signor Presidente, se cominciamo ad apportare cospicui finanziamenti alla ricerca in queste tecnologie, avremo già vinto metà della battaglia in questo nuovo mondo. Avremo una totale efficienza energetica e, in tempo zero, un’eccezionale efficienza energetica.</p>
    </intervention>
    <intervention id="2-358" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">All’Unione occorre una politica comune in materia di energia.</p>
      <p sl="ro">Progetti prioritari, quali Nabucco, riconosciuti anche dal Consiglio europeo, permetteranno di diversificare le fonti di approvvigionamento di gas naturale dell’Unione europea e devono quindi essere realizzati.</p>
      <p sl="ro">La cooperazione regionale è essenziale per garantire l’approvvigionamento di energia dell’Unione. E’ per questo motivo che ritengo e ho chiesto a mezzo di un emendamento di coprire l'area geografica coperta da ciascuna struttura di cooperazione regionale definita dalla Commissione solo dopo aver consultato gli Stati membri della zona geografica in questione.</p>
      <p sl="ro">Per questo motivo ho chiesto a mezzo di un emendamento che per tutti i progetti di condutture per il gas naturale che attraversano i mari con cui confina l’Unione la Commissione e gli Stati membri interessati conducano uno studio d’impatto ambientale.</p>
      <p sl="ro">Ritengo essenziale che gli obblighi dei servizi pubblici e i relativi minimi standard comuni siano consolidati meglio onde garantire l’accessibilità dei servizi del gas alla popolazione e alle piccole e medie imprese.</p>
    </intervention>
    <intervention id="2-359" speaker_id="39712" name="Dragoş Florin David" is_mep="True" mode="spoken">
      <p sl="ro">Oggi ci confrontiamo su tre importanti relazioni per la politica dell’Unione europea in materia di energia, testi che fanno riferimento alla tecnologia energetica, alla sicurezza dell’energia e alla lotta alla povertà energetica individuandoli quali fattori per conseguire gli obiettivi relativi a questo settore e al cambiamento climatico.</p>
      <p sl="ro">La relazione del nostro collega Paparizov definisce un nuovo concetto di accesso alle reti di trasporto del gas naturale; la relazione del collega La Russa apporta un notevole contributo al mercato interno del gas naturale e la relazione del collega Buzek evidenzia la necessità di sviluppare tecnologie strategiche nel campo dell’energia.</p>
      <p sl="ro">La rapida attuazione di tali relazioni consentirà di sviluppare un mercato interno più efficiente e trasparente con effetti diretti che si tradurranno in maggiore competitività, trasparenza dei prezzi agli utenti finali e protezione dei diritti dei consumatori.</p>
      <p sl="ro">Oggi, è tempo che la Commissione e il Consiglio promuovano in modo esplicito e concreto la diversificazione delle fonti di approvvigionamento nonché lo sviluppo di nuove strutture di stoccaggio del gas onde garantire l’indipendenza e la sicurezza dell’Unione in termini di energia.</p>
      <p sl="ro">Infine, desidero congratularmi con i nostri tre colleghi per come hanno gestito la stesura delle relazioni.</p>
    </intervention>
    <intervention id="2-360" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, lo scopo dei regolamenti oggetto della discussione di oggi è facilitare l’integrazione dei comparti del gas di singoli mercati e rafforzare il controllo esecutivo a livello europeo. Occorrerebbe considerare separatamente il mercato del gas da quello dell’elettricità data la notevole dipendenza dell’Unione europea dalle importazioni. La disaggregazione della proprietà potrebbe rivelarsi uno strumento estremamente utile nell'ottica di garantire la creazione di un mercato unificato del gas nell’Unione europea e di introdurre un autentico gioco di concorrenza nel mercato dell’UE dell’energia e, in pratica, potrebbe comportare una riduzione, o perlomeno una stabilizzazione, dei prezzi di questo settore.</p>
      <p sl="pl">Dobbiamo tuttavia essere anche prudenti. Il processo di liberalizzazione richiede cambiamenti strutturali concreti, per i quali non tutti gli Stati membri sono preparati. La liberalizzazione del mercato e la disaggregazione della proprietà soltanto in Polonia, senza che tale fenomeno interessi tutti i principali produttori di energia dell’UE, potrebbe offrire alle società dell’Europa occidentale un vantaggio sulla Polonia. L’Europa ha bisogno di un modello che non si limiti a garantire la concorrenza nei mercati regionali e nel mercato europeo comune, ma che tuteli anche gli utenti finali e, soprattutto, consolidi la sicurezza energetica.</p>
    </intervention>
    <intervention id="2-361" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signor Presidente, mi permetta di collocare la questione in esame in una prospettiva più ampia. Oggi l’energia è quasi sinonimo di politica estera e tende persino a relegare in secondo piano il problema del cambiamento climatico. E’ chiaro che l’attuale situazione ha colto di sorpresa l’Europa. I nostri sistemi nazionali dell’energia sono limitati, monopolistici, complicati e oscuri. Di conseguenza, cercare di gestire a livello individuale le sfide odierne è una tentazione irresistibile. Gli sforzi quindi volti a creare un mercato unico integrato dell’energia si scontrano con un’opposizione sempre maggiore e l’obiettivo dell’Europa di ridurre la propria dipendenza da fonti estere di approvvigionamento diventa quasi impossibile da realizzare. Del pari, eventuali tentativi di integrare nuove soluzioni in vecchi inquadramenti non farebbe altro che rendere persino più difficile il nostro compito. L’Europa pertanto deve rivedere con urgenza gli attuali accordi, promuovere con determinazione un mercato unico dell’energia e iniziare a investire massicciamente in attività di ricerca su fonti alternative di energia. Per l’Europa si tratta semplicemente di una questione di sopravvivenza.</p>
    </intervention>
    <intervention id="2-362" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Desidero congratularmi con i tre relatori e, al contempo, far presente che la Romania ha agito nel pieno rispetto dei requisiti del mercato unico del gas naturale, separando completamente, anche dal punto di vista della proprietà, l’attività del trasporto dalla produzione del gas naturale e dalla distribuzione.</p>
      <p sl="ro">Purtroppo, nell’Unione europea non abbiamo ancora un mercato unico del gas naturale che sia competitivo e alcuni Stati membri sono molto restii a disaggregare l’attività di produzione da quella di distribuzione.</p>
      <p sl="ro">L’assenza di un mercato unico del gas naturale permette ai grandi fornitori di questa fonte di negoziare su basi il contratto di fornitura con ciascuno Stato membro, talvolta imponendo decisioni politiche o tentando di influenzarle.</p>
      <p sl="ro">Per questo motivo ritengo che queste direttive debbano essere adottate quanto prima e attuate nella loro interezza.</p>
    </intervention>
    <intervention id="2-363" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, uno degli aspetti fondamentali da considerare è la garanzia della sicurezza dell’approvvigionamento. La politica energetica deve tener conto del fatto che la capacità di paesi differenti di diversificare le fonti del gas importato varia in misura notevole, nonché di ottenere e acquistare questa materia prima. Ho spesso sottolineato che è fondamentale elaborare una politica unita in materia di energia che garantisca la sicurezza energetica a singoli Stati membri. Le misure mirate alla disaggregazione della proprietà del mercato del gas naturale miglioreranno senza dubbio la concorrenza e la qualità dei servizi forniti. Tuttavia, a causa delle rilevanti differenze che caratterizzano il mercato del gas e quello dell’energia sarei a favore della proposta del relatore che suggerisce di disciplinare separatamente i settori. Il mercato del gas sarà effettivamente competitivo solo quando i clienti avranno pieno accesso alle informazioni sul volume di gas naturale che impiegano nonché la possibilità di cambiare fornitore.</p>
    </intervention>
    <intervention id="2-364" speaker_id="28292" name="Inés Ayala Sender" is_mep="True" mode="spoken">
      <p sl="es">relatrice per parere della commissione per i problemi economici e monetari . − Signor Presidente, per mancanza di tempo non mi è stato possibile ringraziare il relatore, l’onorevole Buzek, per la sua generosità nell’accettare di inserire le proposte della commissione per l'ambiente, la sanità pubblica e la sicurezza alimentare, in particolare le questioni relative all’efficienza energetica, al ciclo di vita delle varie forme di energia e più nello specifico aspetti legati alle risorse umane, alla formazione e alla cooperazione con paesi in via di sviluppo.</p>
      <p sl="es">Desidero pertanto esprimere all’onorevole Buzek i miei più sentiti ringraziamenti, dal momento che il fattore tempo non mi ha permesso di farlo prima.</p>
    </intervention>
    <intervention id="2-365" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, onorevoli colleghi, è di estrema importanza, per quanto attiene alle forniture di gas, che tali operazioni vengano inserite in un adeguato ambiente competitivo. Da un lato, le energie rinnovabili hanno un ruolo importante da svolgere in questo contesto, mentre, dall’altro, il gas naturale offre ovviamente un gioco di concorrenza per tali fonti. Ritengo che proprio questa concorrenza ci dia la possibilità di orientare i prezzi nella giusta direzione e sostenendo tale scelta con misure efficienti possiamo anche ottenere una corrispondente riduzione dei prezzi.</p>
      <p sl="de">Una distribuzione appropriata dell’energia in Europa è destinata a svolgere un ruolo sempre più incisivo negli anni a venire e sono soprattutto le nostre piccole e medie imprese che assumeranno un peso crescente sul versante dell’efficienza energetica, perché il risanamento degli edifici e la bonifica delle proprietà più vetuste accresceranno ovviamente d’importanza in tale ambito ed emergerà anche un notevole livello di concorrenza per la fornitura di gas al mercato delle famiglie.</p>
    </intervention>
    <intervention id="2-366" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor presidente, è evidente che c’è una chiara convergenza di opinioni su queste tre relazioni. Desidero ringraziare nuovamente i relatori, gli onorevoli Buzek, La Russa e Paparizov, per aver creato questo genere di intesa. Sappiamo di essere alla ricerca di approvvigionamenti sicuri, sostenibili e affidabili e al tempo stesso comprendiamo ora anche che il cambiamento nel settore dell’energia è avvenuto un po’ prima di quanto anticipato da tutti. Questo richiede da parte nostra un intervento decisamente più rapido e molta più determinazione.</p>
      <p sl="en">Vorrei soffermarmi su una particolare sinergia che ho visto e che è di particolare pertinenza. Ieri ho visitato l’Istituto di termodinamica tecnica, non molto distante da Strasburgo, a Stoccarda, dove è in corso un progetto di ricerca su come aumentare l’efficienza dell’approvvigionamento di energia, combinando il ciclo delle turbine a gas e delle cellule a combustibile, nel tentativo quindi di impiegare le fonti di energia esistenti e di potenziarne l’efficienza grazie a una nuova tecnologia. L’attività procede ragionevolmente bene ma non sono poche le sfide tecniche da affrontare. Per progredire effettivamente dobbiamo avere più sostegno a favore di un progetto di questo genere. Ma, al tempo stesso, comprendiamo anche che se il mercato manca di concorrenza questi progetti continueranno a languire in laboratorio. Dobbiamo quindi intervenire su entrambi i fronti per continuare.</p>
      <p sl="en">Per quanto riguarda il pacchetto sul mercato interno, ritengo che ora, dopo il voto, sia oltremodo necessario che tutte le tre Istituzioni si muovano in tempi rapidi al fine di concludere la questione e passare alla fase di attuazione.</p>
      <p sl="en">La Commissione si impegna a fare tutto il possibile onde pervenire rapidamente a un compromesso in seconda lettura e approvare il pacchetto.</p>
      <p sl="en">Il riesame strategico del settore dell’energia è all’inizio del processo. Il piano tecnologico è solo il punto di partenza; ci occorrono ancora non poche misure per compiere reali passi avanti. Una delle azioni che ho promesso ai miei colleghi e anche qui in Parlamento è una comunicazione sul finanziamento delle fonti di energia a basse emissioni di carbonio, ma non è l’unica. Siamo convinti che siano necessarie molte altre misure se è davvero nostra intenzione progredire in questo ambito. All’epoca della prima crisi petrolifera sono state pronunciate parole molto sagge. Non abbiamo molto petrolio, ma le idee non ci mancano.</p>
      <p sl="en">Ritengo – perlomeno, questa è la mia opinione ed è quanto emerso nel dibattito che dobbiamo davvero usare le idee che abbiamo. Non abbiamo lasciato troppo petrolio nel suolo dell’Unione europea.</p>
      <p sl="en">Posizione della Commissione sugli emendamenti del Parlamento</p>
      <p sl="en">Relazione Paparizov (A6-0253/2008)</p>
      <p sl="en">La Commissione può accogliere i seguenti emendamenti: nn. 2, 3, 5, 6, 8, 9, 10, 12, 14, 16, 17, 25, 31, 39, 41, 43, 44.</p>
      <p sl="en">La Commissione può accogliere in parte i seguenti emendamenti: nn. 1, 11, 18, 19, 20, 21, 22, 24, 26, 27, 29, 30, 32, 33, 34, 35, 36, 37, 38, 46, 47, 49, 50, 51, 53.</p>
      <p sl="en">La Commissione non può accogliere i seguenti emendamenti: nn. 4, 7, 13, 15, 23, 28, 40, 42, 45, 48, 52, 54.</p>
      <p sl="en">Relazione La Russa (A6-0257/2008)</p>
      <p sl="en">La Commissione può accogliere i seguenti emendamenti: nn. 2, 3, 7, 16, 20, 24, 27, 31, 32, 33, 34, 36, 40, 44, 50, 56, 60, 64, 73, 74, 87, 92, 98, 99, 100, 101, 102, 103, 112, 120, 122, 124, 136, 140, 142.</p>
      <p sl="en">La Commissione può accogliere in parte i seguenti emendamenti: nn. 5, 6, 8, 9, 11, 12, 13, 17, 21, 23, 25, 26, 28, 29, 35, 45, 46, 48, 49, 51, 52, 53, 55, 61, 63, 64, 68, 69, 75, 76, 77, 78, 80, 81, 84, 85, 86, 88, 91, 93, 94, 95, 96, 104, 107, 111, 115, 117, 118, 119, 125, 127, 132, 135, 138, 139, 141, 143.</p>
      <p sl="en">La Commissione non può accogliere i seguenti emendamenti: nn. 1, 4, 10, 14, 15, 18, 19, 22, 30, 37, 38, 39, 41, 42, 43, 47, 54, 57, 58, 59, 62, 65, 66, 67, 70, 71, 72, 79, 82, 83, 89, 90, 97, 105, 106, 108, 109, 110, 113, 114, 116, 121, 123, 126, 128, 129, 130, 131, 133, 134, 137, 144, 145.</p>
    </intervention>
    <intervention id="2-369" speaker_id="34229" name="Atanas Paparizov" is_mep="True" mode="spoken" role="relatore">
      <p sl="en">Signora Presidente, mi ha molto confortato il dibattito e quello che hanno affermato i miei colleghi a favore di norme, a favore di domande forti che possono essere obbligatorie, a favore di una solida Agenzia. E’ evidente che il gas non è un mercato caratterizzato dalla libera concorrenza; il 90 per cento dei contratti è a lungo termine, e quindi è molto importante avere norme rigorose e non risolvere i problemi ricorrendo a un modello unico di disaggregazione. E’ quanto è stato affermato in quest’Aula e penso che sia un valido messaggio per la prossima fase di negoziati.</p>
      <p sl="en">Quello che era importante era appoggiare le mie proposte relative al piano decennale sullo sviluppo di iniziative regionale che offriranno la base per un mercato comune. Non dobbiamo essere idealisti; come hanno sottolineato molti nostri colleghi, dobbiamo essere pragmatici e sviluppare un mercato trasparente con un insieme preciso di regole.</p>
      <p sl="en">Anche quanto è emerso nel corso della discussione in merito al ruolo dei vari operatori dei mercati è stato di grande rilievo. E’ vero che l’ENTSOG, la nuova rete, può sviluppare molti codici tecnici, ma è altrettanto pacifico che l’Agenzia, basata sulle iniziative delle autorità nazionali di regolamentazione e sulla loro esperienza, può elaborare principi essenziali per la formulazione di questi codici, e di concerto con la Commissione garantire che il mercato in oggetto sia disciplinato da regole applicate poi a tutti.</p>
      <p sl="en">Non sarei particolarmente incline a sviluppare in eccesso i meccanismi di controllo all’interno delle varie società, pertanto reputo il compromesso raggiunto in sede di Consiglio una base da applicare eventualmente sia al settore del gas che a quello dell’elettricità in grado di spianare la strada a una risoluzione più rapida sul terzo pacchetto dell’energia, in quanto contiene molti miglioramenti per i consumatori e in merito alla trasparenza. Sarebbe un peccato rimandare, per ragioni puramente ideologiche, il pacchetto in oggetto, che è molto importante e indispensabile per lo sviluppo della nostra indipendenza energetica.</p>
    </intervention>
    <intervention id="2-370" speaker_id="28416" name="Romano Maria La Russa" is_mep="True" mode="spoken" role="relatore">
      <p sl="it">Signor presidente, onorevoli colleghi, sapevo sin dall'inizio che questa sarebbe stata una discussione non facile, non facilmente comprensibile: una direttiva sicuramente difficile da portare a compimento, ma credo che dopo il dibattito, anche dopo il dibattito di quest'oggi, sicuramente di alto spessore e di alto livello, qualche speranza in più di arrivare più tranquillamente ad una soluzione positiva, qualche speranza in più, dicevo, credo di averla e credo ce l'abbiamo tutti.</p>
      <p sl="it">Vi sono stati moltissimi interventi e rispondere a tutti ci vorrebbe almeno un'altra giornata di lavoro. Questi nostri tempi non ce lo consentono. Vi sono stati peraltro molti, credo troppi, complimenti e lusinghe nei miei confronti – non vorrei che mi montassi troppo la testa ma spero di no. Credo che i complimenti rivolti al sottoscritto debbano essere rivolti a tutta la commissione ITRE in particolare, che ha lavorato molto alacremente in questi numerosi e lunghi mesi.</p>
      <p sl="it">Quindi un ringraziamento intanto particolare ai collaboratori, a Manders, a Swoboda, a Reul, naturalmente al Commissario Pibelgas e a Vidal-Quadras, a tutti i complimenti. Io credo di aver lavorato in questo periodo nella massima trasparenza e nella massima collaborazione, cercando di ascoltare tutti e di rendere tutti partecipi alla direttiva. Credo che questa chiarezza e trasparenza l'abbiamo ottenuta. Ho chiesto a qualche collega di spogliarsi, forse qualche volta, un po' della veste di parlamentare nazionale, abbandonando quindi il ruolo di parte, per essere un po' di più parlamentare europeo al servizio di tutti i cittadini.</p>
      <p sl="it">Concludo, giusto per tranquillizzare il collega Zīle, che aveva il problema di Gazprom , della Russia. Indubbiamente sappiamo che questo è un problema estremamente gravoso e che dovrà essere affrontato, approfondito e risolto certamente con molta attenzione soprattutto con molto rigore.</p>
      <p sl="it">Sui consumatori, credo che tutti i miei interventi in questi mesi, anche la mia relazione, sia sempre stata per la trasparenza e l'aiuto ai consumatori, senza naturalmente dimenticare gli operatori che hanno i loro meriti, per cui nessun cedimento ai grandi poteri o ai monopoli europei e non solo.</p>
    </intervention>
    <intervention id="2-371" speaker_id="28269" name="Jerzy Buzek" is_mep="True" mode="spoken" role="relatore">
      <p sl="en">Signora Presidente, ringrazio tutti i miei colleghi per la discussione – è stato un ottimo dibattito molto approfondito – in particolare i relatori ombra e tutti i colleghi autori di pareri in altre commissioni. Mi congratulo con entrambi i relatori, onorevoli Paparizov e La Russa. Sono totalmente a favore delle relazioni da voi presentate e, ovviamente, sostengo anche la mia, ma probabilmente non sono molto obiettivo al riguardo.</p>
      <p sl="en">Come si può constatare dalla discussione svolta, il piano SET non è oggetto di opinioni particolarmente divergenti, ma c’è un punto su cui desidero una risposta. L’onorevole Adina-Ioana Vălean non è a favore delle installazioni delle CCS – progetti di dimostrazione commerciale delle CCS – perché le società che intenderemmo sostenere stanno sviluppando attività.</p>
      <p sl="en">Vorrei fare un esempio. Le stesse aziende ricevono enormi incentivi dalle tasse dei cittadini a favore delle fonti rinnovabili. Esistono anche progetti commerciali in materia di energie rinnovabili e le società sviluppano attività – niente altro – e sono fortemente a favore di questi incentivi per le rinnovabili. Se davvero vogliamo risolvere il problema del cambiamento climatico sul nostro pianeta dobbiamo risolvere la questione del CCS perché non conosciamo la vera risposta. Pertanto, da quel punto di vista, come nel caso delle fonti rinnovabili, dobbiamo disporre incentivi anche per i pionieri nel campo del CCS.</p>
      <p sl="en">Ringrazio e mi congratulo con entrambi i Commissari; state svolgendo un grande lavoro in merito alla questione dell’energia, nonché nel campo della R&amp;S e dell’innovazione.</p>
    </intervention>
    <intervention id="2-372" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 luglio 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-988" speaker_id="23788" name="Adam Bielan" is_mep="True" mode="written">
      <p sl="it">Signora Presidente, la fondamentale debolezza dell’Europa nelle sue relazioni con la Russia è imputabile alla mancanza di un mercato dell’energia libero e unito. Al momento sono presenti in Europa alcuni centri di energia ognuno dei quali gestito da autorità nazionali di regolamentazione. E’ ovvio che i governi nazionali desiderino assicurarsi la fornitura di energia a basso costo, nonché posti di lavoro in un settore che considerano prioritario. Tuttavia, in questo modo, divisi dall’egoismo nazionale, perdiamo nell’offensiva energetica europea di Gazprom . Un mercato europeo integrato e un fronte unito rispetto ai fornitori all’esterno dell’UE ci garantirebbe la sicurezza dell'energia ancor prima che avessimo attuato il nostro processo di diversificazione delle forniture di energia.</p>
      <p sl="it">Finora, la Russia ha senza dubbio sfruttato il fatto che l’UE non sia riuscita a creare un mercato dell’energia competitivo e spontaneo. L’apertura del mercato interno europeo del gas alla concorrenza comporterà maggiore efficienza e rafforzerà i diritti dei consumatori nonché le autorità nazionali di regolamentazione. La creazione di una sorta di sistema di serbatoi collegati agevolerà la capacità di intervenire in caso di crisi dell’approvvigionamento di energia di singoli Stati membri e diminuirà le possibilità di essere oggetti di ricatto sul fronte energetico.</p>
      <p sl="it">Dobbiamo fermare l’espansione delle società russe in Europa e obbligare la Russia a rispettare la reciprocità nel trattamento degli investimenti nel settore dell’energia.</p>
      <p sl="it">Condivido appieno l’idea del relatore secondo cui gli Stati membri devono sostenere l’integrazione dei mercati nazionali e la cooperazione tra operatori di rete a livello europeo e regionale.</p>
    </intervention>
    <intervention id="2-373" speaker_id="23816" name="András Gyürk" is_mep="True" mode="written">
      <p sl="hu">L’impennata dei prezzi dell’energia attira la nostra attenzione più fortemente che mai sulla mancanza di un’effettiva regolamentazione del mercato dell’energia. Il settore del gas non presenta una situazione diversa. Proprio per questo motivo, si può considerare un importante passo avanti il fatto che il parlamento europeo intenda adottare in tempi rapidi la relazione sul mercato del gas. Riteniamo che il documento preparato dalla Commissione europea sia un primo passo adeguato verso una disciplina più incisiva.</p>
      <p sl="hu">Il nuovo pacchetto legislativo può contribuire a instaurare un’autentica concorrenza sul mercato europeo. E’ estremamente necessario un simile contesto perché gli Stati membri sono ampiamente alla mercé dei fornitori esterni. Per quanto riguarda le importazioni di gas naturale, l’Europa dipende già per il 50 per cento del fabbisogno, un dato che nei prossimi decenni può aumentare ulteriormente. Vorrei richiamare l’attenzione sul fatto che la mancanza di difesa di alcuni Stati membri supera persino questa pesante percentuale. Per esempio, l’Ungheria dipende per l’80 per cento da un unico fornitore. La nuova regolamentazione non eliminerà con un colpo di spugna questa dipendenza, ma nondimeno creerà relazioni più trasparenti, promuoverà una concorrenza più vigorosa e ridurrà gli oneri a carico dei consumatori.</p>
      <p sl="hu">Riteniamo che sia un importante passo avanti che la proposta di regolamento rafforzi le misure a tutela dei consumatori già in atto. E’ un aspetto che assume particolare rilievo se siamo consapevoli che l’aumento dei prezzi dell’energia è diventato uno dei fattori più significativi di povertà. Ci auguriamo che il nuovo regolamento faccia sì che in futuro i consumatori non debbano affrontare prezzi insostenibili.</p>
    </intervention>
    <intervention id="2-374" speaker_id="28275" name="Małgorzata Handzlik" is_mep="True" mode="written">
      <p sl="pl">La liberalizzazione del mercato del gas naturale costituisce un elemento importante del tentativo di creare un mercato interno comune dell’energia. Al momento, tale settore è dominato da grandi società, che spesso controllano sia la produzione che la distribuzione del gas.</p>
      <p sl="pl">Un efficiente mercato interno dell’energia è importante per realizzare gli obiettivi della strategia di Lisbona e per garantire prezzi abbordabili ai consumatori. Nel corso del presente dibattito non dobbiamo tuttavia dimenticare la sicurezza energetica, che deve essere garantita diversificando i fornitori da cui si importano le materie prime di energia.</p>
      <p sl="pl">Questo non significa che il mercato dell’energia sia lo stesso in ogni segmento. Il mercato del gas naturale è notevolmente diverso da quello dell’elettricità e, per questo motivo, non è possibile recepire nel settore del gas naturale le normative elaborate per il comparto dell’elettricità.</p>
      <p sl="pl">Un’effettiva liberalizzazione del mercato del gas naturale dovrebbe basarsi sulla disaggregazione della proprietà degli operatori dei sistemi di trasmissione. Soltanto in questo modo possiamo evitare inutili conflitti di interesse e garantire un accesso equo e non discriminatorio alla rete. Ai fini di una concorrenza leale nel mercato comune dell’energia, gli investitori dei paesi terzi dovrebbero essere soggetti agli stessi criteri applicati alla società negli Stati membri relativi alla disaggregazione della proprietà e all’indipendenza, un aspetto su cui dovremmo convogliare particolare attenzione.</p>
      <p sl="pl">Spero che il mercato europeo sarà subito un mercato aperto con un’autentica separazione tra, da un lato, le attività relative alla produzione e alla fornitura di energia e, dall’altro, la gestione della rete, garantendo così una maggiore trasparenza del mercato.</p>
    </intervention>
    <intervention id="2-376" speaker_id="5737" name="Dominique Vlasto" is_mep="True" mode="written">
      <p sl="fr">Il mercato del gas presenta specifiche caratteristiche che dovevano essere prese in considerazione. Riguardano i limiti molto significativi degli approvvigionamenti, che costringono a garantire contratti a lungo termine con i paesi fornitori, ma anche i costi particolarmente elevati degli investimenti nelle reti di trasmissione e distribuzione, che devono offrire ai consumatori il massimo livello di sicurezza. Di conseguenza, la sfida politica qui consiste chiaramente nello stimolare gli investimenti e l’innovazione, nel promuovere le nostre conoscenze e competenze, e nel garantire approvvigionamenti sicuri.</p>
      <p sl="fr">Incentrando la propria proposta sulla disaggregazione della proprietà, la Commissione europea, in linea con la sua mania della concorrenza, non ha risposto in alcun modo a queste sfide. Il suo testo ha destabilizzato uno specifico mercato strategico: dipendiamo in misura enorme da importazioni e società estere con cui dovremmo poter negoziare da una posizione forte, anziché da una posizione indebolita dalle prospettive dello smantellamento delle industrie.</p>
      <p sl="fr">Con l’adozione dell’emendamento su una reale separazione efficiente delle attività, quale possibile alternativa alla totale disaggregazione della proprietà, dovremmo riuscire a ottenere un documento più equilibrato e, soprattutto, più proporzionato. E’ quindi importante sostenere questa posizione, che rafforzerà l’eccellente lavoro già svolto sugli investimenti, sull’accesso al sistema nonché sulla sua gestione. In questo modo, sicurezza e concorrenza potranno coesistere una accanto all’altra.</p>
    </intervention>
  </section>
  <section id="creitem36" title="13. Risposta dell'Unione europea alla sfida dei fondi sovrani (discussione)">
    <intervention id="2-378" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta:</p>
      <p sl="unknown">l'interrogazione orale dell’onorevole Pervenche Berès, a nome della commissione per i problemi economici e monetari, al Consiglio, sulla risposta dell'Unione europea alla sfida dei fondi sovrani (O-0067/2008 – B6-0164/2008) e</p>
      <p sl="unknown">l’interrogazione orale dell’onorevole Pervenche Berès, a nome della commissione per i problemi economici e monetari, alla Commissione sulla risposta dell'Unione europea alla sfida dei fondi sovrani (O-0068/2008 – B6-0165/2008).</p>
    </intervention>
    <intervention id="2-379" speaker_id="1985" name="Pervenche Berès" is_mep="True" mode="spoken">
      <p sl="fr">autore . − Signora Presidente, signora Presidente in carica del Consiglio, signor Vicepresidente della Commissione, grazie per avermi offerto l’opportunità di svolgere questo dibattito con le sue istituzioni interessate. Mi auguro, Commissario Verheugen, che riesca a riferire al Commissario Charlie McCreevy in merito alla natura del nostro confronto.</p>
      <p sl="fr">Da molto tempo abbiamo fondi sovrani attivi in Europa, soprattutto il fondo norvegese, eppure finora nessuna delle azioni di quest’ultimo ci aveva posto alcun problema. Tuttavia, due nuovi eventi hanno scosso l’attuale situazione. Il primo riguarda la costituzione di importanti riserve da parte di monarchie del petrolio e di paesi che hanno accumulato eccedenze commerciali che alimentano tali fondi sovrani. Il secondo evento è ovviamente la crisi dei mutui subprime , che ha gettato nuova luce sul ruolo strategico che questi fondi sovrani potrebbero svolgere.</p>
      <p sl="fr">In precedenza, quando questi fondi sono stati impiegati per investire qui e là, in particolare negli Stati Uniti, il carattere strategico è stato messo in questione. Ora, quando osserviamo il ruolo assunto dai fondi sovrani delle banche di investimento in termini di apporto di liquidità o di fondi propri, comprendiamo che sono invece diventati investitori di ultima ratio .</p>
      <p sl="fr">In queste condizioni, prevale una certa emozione, ed è per questo motivo che volevamo porre l'interrogazione in oggetto. E’ senz’altro anche perché, a differenza del Commissario responsabile del Mercato interno, il Presidente della Commissione stesso ha ritenuto utile e necessario pubblicare il 27 febbraio un documento che offre la base della discussione di oggi.</p>
      <p sl="fr">Corriamo il rischio di vedere in ogni Stato membro attuata una strategia che, in fin dei conti, non avrebbe contribuito ad affrontare la realtà, ossia il fatto che i fondi sovrani oggi hanno assunto una responsabilità, un ruolo attivo nel mercato dei capitali. Ne consegue che tale situazione, in qualche modo, crea un obbligo che incombe a loro e a noi nel dialogo che desideriamo sviluppare con i gestori di questi fondi.</p>
      <p sl="fr">Pertanto, a nome della commissione per i problemi economici e monetari, vorremmo porre cinque domande.</p>
      <p sl="fr">Innanzi tutto, abbiamo l’impressione che finora la risposta della Commissione sia stata: “Lasciamo che ciascuno Stato membro attui la propria strategia, in termini di trasparenza e di governance rispetto a questi fondi, e a livello comunitario ci limiteremo a verificare se i requisiti in ogni Stato membro contrastano con le norme del Trattato o con le regole sul funzionamento del mercato interno.”</p>
      <p sl="fr">Non ci sembra sia la strategia corretta. Secondo noi, in un caso come questo sarebbe stato meglio impegnarsi verso un approccio e stabilire un coordinamento a livello comunitario: da un lato per prevenire una concorrenza sleale tra gli Stati membri – perché è chiaro che in qualche modo assistiamo a una gara tra gli Stati membri per vedere chi riesce per primo a beneficiare maggiormente delle capacità di investimento a lungo termine e sicure di questi fondi – e, dall’altro, per definire e lavorare insieme su settori strategici o sensibili che devono essere preservati.</p>
      <p sl="fr">La seconda domanda si riferisce al problema della registrazione di questi fondi. Sarebbe possibile immaginare a livello comunitario prospettive di registrazione, esattamente come stiamo considerando di fare per le agenzie di valutazione?</p>
      <p sl="fr">La terza domanda attiene all’interpretazione dell’articolo 58, che prevede restrizioni al libero movimento dei capitali sulla base di motivi di ordine pubblico. Dal punto di vista del Consiglio e della Commissione oggi, c’è un’interpretazione che dovrebbe prevalere in questo ambito? Desidereremmo ulteriori dettagli in merito.</p>
      <p sl="fr">La quarta domanda è la seguente. Il presente dibattito non ha forse dimensione internazionale? A nostro avviso, l’Unione europea sarebbe molto meglio strutturata e preparata ad affrontare la dimensione internazionale di tale discussione se avessimo in qualche modo definito la posizione del nostro campo base, la posizione dell’Unione europea, anziché la posizione di uno Stato membro piuttosto che un altro che potrebbe aver partecipato a questa corsa, attratto dalle opportunità finanziarie.</p>
      <p sl="fr">L’ultima domanda si riferisce al tasso di cambio. Qual è la vostra opinione in merito al contesto in cui le monarchie petrolifere investono attualmente in capitali in euro attraverso fondi provenienti dalle vendite in dollari del petrolio, aggravando la situazione di tensione dei tassi di cambio, con tutte le ripercussioni che ne risultano sulle nostre bilance commerciali?</p>
      <p sl="fr">Signora Presidente, signor Vicepresidente, sono le domande che la commissione per i problemi economici e monetari desidera porre e in merito alle quali attendiamo le risposte del Consiglio e della Commissione.</p>
    </intervention>
    <intervention id="2-380" speaker_id="photo_generic" name="Anne-Marie Idrac" is_mep="True" mode="spoken">
      <p sl="fr">Presidente in carica del Consiglio . − Signora Presidente, signor Vicepresidente della Commissione, l’onorevole Berès ha sintetizzato alla perfezione le domande suscitate dai fondi sovrani. Desidero aggiungere alcune altre ragioni per cui occorre discuterne. Negli ultimi anni sono ovviamente decollati: secondo l’FMI oggi generano tra i 2 200 miliardi e i 300 000 miliardi di euro. Tuttavia, dobbiamo esaminarne anche le strategie di investimento, la trasparenza, la chiarezza di tali strategie e, possibilmente, la comparsa di nuovi fondi.</p>
      <p sl="fr">Nell’ottobre 2007 i ministri delle Finanze dei paesi del G8 hanno chiesto all’FMI e all’OCSE di occuparsi di queste problematiche. in risposta a questo invito entrambe le istituzioni si sono messe al lavoro: l’FMI si è concentrato sui paesi responsabili dei fondi sovrani, mentre l’OCSE ha analizzato i paesi destinatari. L’FMI ha esaminato le attuali pratiche dei fondi, organizzato una tavola rotonda imperniata principalmente su questi temi e instituito un gruppo di lavoro internazionale composto da 25 paesi che detengono tali fondi, nell’ottica di elaborare una relazione, la cui pubblicazione è prevista per la fine di ottobre di quest’anno. L’obiettivo è di formulare buone prassi che i fondi sovrani sarebbero liberi di adottare, soprattutto per quanto riguarda la trasparenza, le strategie di investimento e la governance . E’ opportuno notare a tale proposito che il Fondo pensionistico del governo norvegese è stato indicato da molti come il riferimento in materia.</p>
      <p sl="fr">L’OCSE ha concentrato l’attenzione sulle migliori prassi per i paesi destinatari e qualche settimana fa i ministri dell’OCSE hanno adottato una dichiarazione. Ora l’attività proseguirà in sede di commissione per gli investimenti, che affronterà in particolare il controllo tra pari dell’evoluzione delle politiche e avvierà una riflessione più ampia sugli investimenti controllati dai governi stranieri.</p>
      <p sl="fr">Vorrei ora passare alla dimensione comunitaria. Come sapete nel febbraio 2008 la Commissione ha presentato una comunicazione dal titolo “Un approccio comune europeo ai fondi sovrani”. Nel suo documento la Commissione osserva che non sono necessarie nuove misure legislative a livello comunitario, ma invoca un approccio comune europeo basato sulla cooperazione tra i paesi destinatari dei fondi sovrani, i fondi stessi e i paesi che li finanziano, nell’ottica di stabilire, e cito, “una serie di principi a garanzia della trasparenza, prevedibilità e responsabilità degli investimenti dei fondi sovrani”.</p>
      <p sl="fr">L’approccio comune raccomandato dalla Commissione dovrebbe basarsi su cinque principi: impegno per un regime di investimento aperto, sostegno alle attività multilaterali, utilizzo degli strumenti esistenti, rispetto degli obblighi imposti dal Trattato CE e degli impegni internazionali, e infine, proporzionalità e trasparenza. E’ importante osservare che la comunicazione della Commissione raccomanda l’approccio europeo comune quale complemento alle prerogative degli Stati membri in merito all’impiego della rispettiva legislazione nazionale.</p>
      <p sl="fr">Il 4 marzo il Consiglio ha esaminato la comunicazione in parola e ha presentato una relazione al Consiglio europeo di primavera, che ha fatto proprie le idee esposte dalla Commissione, chiarendo due principi in particolare. Da un lato, anziché esprimere il proprio sostegno a favore dell’approccio multilaterale in generale, ha preferito esprimere il proprio appoggio ai lavori in corso nell'ambito dell'FMI e dell'OCSE, che ho appena menzionato. Dall’altro lato, anziché fare riferimento all’utilizzo degli strumenti esistenti, e ancora una volta optando per un approccio più generale, il Consiglio ha ritenuto fosse più appropriato adottare come principio base l’utilizzo degli strumenti nazionali e dell'UE, se necessario.</p>
      <p sl="fr">Per non tralasciare nulla, è opportuno osservare anche che la questione dei fondi sovrani è stata affrontata alla riunione del Consiglio economico transatlantico, che il Commissario Verheugen conosce molto bene, svoltasi il 9 novembre 2007 a Washington.</p>
      <p sl="fr">Per quanto riguarda le iniziative nazionali, in effetti certi Stati membri ne hanno già avviate o ne hanno in programma. Questo vale anche per altri paesi che sono grandi destinatari di fondi sovrani al di fuori dell’Unione europea. Ovviamente, simili misure nazionali non dovrebbero entrare in contrasto con l’approccio europeo comune invocato dalla Commissione sulla base dei principi che ho poc’anzi ricordato e sostenuto dal Consiglio europeo. Le misure devono essere definite nel contesto di un approccio comune europeo, che dovrebbero andare a completare. Ritengo che questo corrisponda alle preoccupazioni espresse dall’onorevole Berès.</p>
      <p sl="fr">Il coordinamento delle misure nazionali rappresenta una delle pietre angolari dell’approccio comune europeo proposto dalla Commissione. Come lei suggerisce, sarà molto probabilmente necessaria un’analisi delle iniziative esistenti negli Stati membri al fine di attuare tale attività di coordinamento e garantire che non interferisca con prerogative e competenze nazionali in materia di protezione. Una simile analisi delle pratiche europee potrebbe ispirarsi ai risultati del controllo tra pari che sarà condotto dalla commissione per gli investimenti dell’OCSE, come ho spiegato solo un momento fa.</p>
      <p sl="fr">L’articolo 58 che lei ha menzionato, onorevole Berès, prevede che gli Stati membri abbiano il diritto di adottare misure giustificate da motivi di ordine pubblico o di pubblica sicurezza. Tuttavia, per quanto ne sappia il Consiglio, questo articolo non è mai stato invocato nel contesto de fondi sovrani. Quanto alla necessità di chiarire tale disposizione, vorrei semplicemente far notare che il Trattato di Lisbona non l’ha modificata.</p>
      <p sl="fr">In conclusione, il Consiglio desidera affrontare il ruolo dell’Unione europea negli organi internazionali. La comunicazione della Commissione dimostra chiaramente che partecipiamo e parteciperemo attivamente all’attività dell’FMI, dell’OCSE e degli altri attori. Considerata la portata internazionale dei fondi sovrani, è ovviamente importante per l’Europa cooperare con gli altri paesi beneficiari, da un lato, e con i fondi sovrani e quelli che ne sono responsabili, dall’altro. L’Unione dovrebbe svolgere quindi un ruolo attivo facendo avanzare l’attività in seno alle organizzazioni multilaterali che ho menzionato e non limitarsi a seguire le discussioni come un osservatore muto. Per questo motivo il Consiglio europeo di primavera ha appoggiato l’idea avanzata dalla Commissione. In particolare, ha espressamente offerto il proprio appoggio ai lavori in corso volti a ottenere un accordo internazionale in merito a un codice di condotta volontario per i fondi sovrani che definirebbe i principi per i paesi destinatari a livello internazionale. Il Consiglio europeo ha anche aggiunto che l’Unione europea dovrebbe mirare a fornire un apporto coordinato a tale dibattito in corso e ha invitato la Commissione e il Consiglio a proseguire i lavori in tal senso. Il Consiglio intende proseguire su questo percorso.</p>
      <p sl="fr">Per quanto attiene l’ultima domanda relativa al legame tra le questioni finanziarie e il petrolio, come è stato sottolineato oggi in sede di G8, tutti siamo consapevoli dell’importanza delle tematiche correlate alla riduzione degli squilibri globali. Certi paesi emergenti, in particolare i paesi esportatori di petrolio, hanno eccedenze sostanziose. E’ cruciale che si producano alcuni adeguamenti tramite un’appropriata valutazione delle valute. Questi aspetti sono ovviamente seguiti con molta attenzione in seno al G7-G8, e anche dall’FMI con la partecipazione, ovviamente, degli Stati membri dell’UE.</p>
    </intervention>
    <intervention id="2-381" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione. – Signora Presidente, signora Presidente in carica del Consiglio, onorevoli deputati, i fondi sovrani sono diventati attori importanti nel sistema finanziario globale e di recente attirano giustamente sempre più l’attenzione del pubblico. Nella suddetta comunicazione di febbraio, la Commissione europea ha quindi delineato come, a suo avviso, l’Europa dovrebbe rispondere a tale sfida.</p>
      <p sl="de">Al Vertice di primavera il Consiglio europeo ha appoggiato senza riserve l’approccio proposto dalla Commissione. La situazione si presenta in termini molto semplici: l’Unione europea è il maggior esportatore mondiale di investimenti diretti e, al contempo, attira un notevole volume di capitale di investimento nella direzione opposta. Tutto questo è ben gradito. Gli investimenti e l’apertura sono due delle più potenti forze trainanti della crescita e dell’occupazione in Europa. Non possiamo prendere le distanze dal nostro impegno di offrire un ambiente aperto per gli investimenti.</p>
      <p sl="de">I fondi sovrani non hanno fatto la loro comparsa sulla scena degli investimenti soltanto ieri, ma investono in Europa da circa 50 anni. Questi investitori responsabili e affidabili hanno perseguito una stabile politica a lungo termine che, inoltre, si è senza dubbio difesa bene durante le recenti turbolenze che hanno scosso i mercati finanziari. Questi fondi hanno apportato capitale proprio nel momento in cui erano disperatamente necessari.</p>
      <p sl="de">Anche noi a questo punto non abbiamo alcun elemento per sostenere che i fondi sovrani esercitino un impatto negativo sui tassi di cambio. Non sussiste alcun indizio concreto che dimostri che i fondi stanno passando dai dollari agli euro e, inoltre, il loro ordine di grandezza non ha ancora raggiunto un livello che consenta loro di avere un effetto significativo sugli sviluppi dei mercati valutari internazionali.</p>
      <p sl="de">Al momento questi fondi registrano una crescita rapida in termini di quantità e dimensione. I modelli di investimento stanno cambiando. Persino la carta geopolitica dei paesi che istituiscono tali fondi si sta modificando. La portata e la qualità delle informazioni che i fondi rendono disponibili al mercato tendono a essere enormemente diverse a seconda del fondo in questione e quindi si ha timore che gli investimenti di questo comparto possano attribuire un'eccessiva influenza politica ai governi interessati, ed è una preoccupazione che dobbiamo prendere seriamente.</p>
      <p sl="de">Se i fondi sono trasparenti e rispettano chiare regole di responsabilità il fatto che siano veicoli di investimenti statali non dovrebbe dare adito ad alcuna preoccupazione. Quello che ci occorre è la fiducia nella natura puramente commerciale dei loro obiettivi, il che significa che la trasparenza e la governance societaria sono fattori chiave.</p>
      <p sl="de">La comunicazione della Commissione delinea alcune delle opzioni disponibili. La regolamentazione è difficilmente la risposta migliore. Tutti gli investitori sul mercato unico devono osservare le stesse regole in materia di concorrenza, mercato interno e diritto del lavoro. I vari strumenti sugli investimenti esteri che gli Stati membri adottano al fine di proteggere la sicurezza e l’ordine pubblici devono osservare gli orientamenti comunitari.</p>
      <p sl="de">Tuttavia, onorevole Berès, desidero far presente che gli Stati membri hanno la facoltà di adottare tali misure e in effetti la maggior parte lo fa da tempo. La Commissione controllerà questa situazione da vicino, benché al momento non sia prevista alcuna verifica dettagliata. Qualsiasi analisi degli investimenti nei settori sensibili a livello UE deve anche esaminare tutte le fonti di investimento, non solo i fondi sovrani. Ci troviamo senz’altro d’accordo sul fatto che esistano altri tipi di fondi che suscitano maggiore preoccupazione dei fondi sovrani e nel cui caso non è così semplice parlare di trasparenza e governance societaria.</p>
      <p sl="de">E’ di certo corretto affermare che non possiamo affrontare una questione globale adottando un approccio europeo limitato, ma ci occorre piuttosto cercare una soluzione di portata internazionale e globale. La Commissione ritiene che la risposta più adeguata sarebbe un codice di condotta che dovrebbero sviluppare congiuntamente a livello globale i paesi destinatari e i fondi stessi. Un codice deontologico volontario che definisca le regole di base per la governance e la trasparenza garantirebbe maggiore chiarezza del funzionamento dei fondi.</p>
      <p sl="de">Poiché il Consiglio europeo di marzo ha espresso il proprio sostegno a questo approccio, la Commissione europea ha collaborato attivamente ai lavori dell’FMI e dell’OCSE relativi alla definizione delle migliori prassi. Entrambe le organizzazioni stanno compiendo passi avanti al riguardo. Posso affermare che una soluzione sta cominciando a prendere forma e abbiamo un approccio europeo omogeneo e solido che perseguiamo.</p>
      <p sl="de">Non dobbiamo dimenticare che si tratta di un processo bilaterale. E’ nell’interesse di ognuno raggiungere la chiarezza. Per gli stessi fondi, significherebbe stabilità e ne ridurrebbe il rischio del ribasso. Per quelle economie nazionali in cui i fondi effettuano investimenti, uno stabile quadro prevedibile e non discriminatorio eliminerà il rischio che questi importanti investitori abbandonino la piazza, in altre parole lascino l’Europa e operino altrove.</p>
      <p sl="de">E’ nostra intenzione proseguire il lavoro dell’FMI e dell’OCSE. Godiamo di un forte consenso nell’Unione e questo significa che abbiamo un approccio comune. Gli Stati membri non hanno deciso di procedere da soli. Infatti non un solo Stato membro intende fare tutto con le sole proprie forze. Questo dà vigore alla nostra voce, un vigore che dobbiamo mantenere qualunque cosa accada. Con questo sostegno possiamo confidare su un grande peso delle nostre politiche e la Commissione è fiduciosa che entro la fine dell’anno avremo risultati concreti e positivi da poter riferire al Parlamento.</p>
    </intervention>
    <intervention id="2-382" speaker_id="4258" name="Piia-Noora Kauppi" is_mep="True" mode="spoken">
      <p sl="en">a nome del gruppo PPE-DE . – Signora Presidente, sono totalmente d’accordo riguardo alla valutazione della Commissione e del Consiglio in merito ai fondi sovrani; sono la tendenza del XXI secolo e la presente discussione è oltremodo opportuna.</p>
      <p sl="en">Questi fondi hanno acquisito una visibilità sempre maggiore in un’epoca di crisi finanziaria che coinvolge varie banche e società di investimento in quanto sono intervenuti per apportare ad alcune di queste imprese il capitale necessario.</p>
      <p sl="en">I fondi sovrani dovrebbero registrare nel prossimo futuro un tasso di crescita maggiore che non deve spaventarci. E’ un elemento naturale dello sviluppo del mercato. Il capitale fornito dai fondi sovrani al mercato globale è indispensabile per mantenere in circolazione gli investimenti. Hanno la capacità di portare liquidità al mercato finanziario e alle società, una componente di vitale importanza per la loro sopravvivenza.</p>
      <p sl="en">Considerate la loro dimensione nonché le risorse, i fondi sovrani sono in grado di investire dove talvolta gli apporti di capitale sono disperatamente necessari ma dove altri non possono e non vogliono investire.</p>
      <p sl="en">In teoria, al pari di qualsiasi altro fondo di investimento, i fondi sovrani cercano dunque buoni rendimenti da investimenti solidi che inoltre tendono a essere a lungo termine. Non rappresentano a priori una minaccia per i mercati finanziari globali o per l’economia europea, ma piuttosto un grande vantaggio.</p>
      <p sl="en">Oggi l’ascesa del potere economico di alcuni ricchi paesi petroliferi nonché di economie come la Cina e le relative implicazioni suscitano qualche preoccupazione, tuttavia la risposta a questo disagio non deve essere l’esclusione di tali paesi dai mercati globali finanziari e degli investimenti. Al contrario, l’Europa deve accogliere con favore l’afflusso di fondi che provengono da queste regioni e dai rispettivi fondi di investimento.</p>
      <p sl="en">Com’è ovvio, il fatto che alcuni di questi Stati non si attengano ai nostri stessi principi di base in termini politici è motivo di preoccupazione. Se sono obiettivi di carattere politico che orientano le loro strategie di investimento – che non è tuttavia il caso specifico – non c’è alcun elemento a indicare che i fondi sovrani scatenerebbero una crisi importante. Hanno operato con oculatezza sena alcuna ingerenza politica. E’ controproducente nonché contrario ai principi della buona regolamentazione un approccio discriminatorio nei confronti di tutti i fondi sovrani a motivo delle loro origini.</p>
      <p sl="en">Il principio fondamentale dei mercati finanziari e della disciplina della governance societaria deve essere la parità di trattamento di tutti gli attori coinvolti in attività analoghe. E’ logico che il codice di condotta sarebbe accolto positivamente, ma non dovrebbe operare alcuna distinzione tra le fonti di reddito.</p>
    </intervention>
    <intervention id="2-383" speaker_id="28308" name="Elisa Ferreira" is_mep="True" mode="spoken">
      <p sl="pt">a nome del gruppo PSE . – L’apertura agli scambi e agli investimenti è una caratteristica dell’integrazione europea. I fondi sovrani sono una realtà da tempo immemore. Nell’attuale contesto di gravi squilibri economici, com’è stato sottolineato, il loro potenziale di capitalizzazione e l’interesse nei confronti di tale potenziale si sono rafforzati. L’apertura di settori strategici e il trasferimento di beni pubblici essenziali all’iniziativa privata sono altre due peculiarità dell’Unione europea. Tuttavia, è importante garantire che tutti gli operatori, e i fondi sovrani in particolare, siano guidati da regole chiare e trasparenti e che i loro obiettivi siano compatibili con il funzionamento corretto dei mercati, con la concorrenza leale tra operatori e con la protezione a breve e lungo termine dei diritti dei cittadini europei.</p>
      <p sl="pt">Accogliamo positivamente l’impegno della Commissione riguardo a un codice di condotta sotto l’egida del Fondo monetario internazionale. Tuttavia, come sta accadendo con gli hedge funds e il private equity , un codice di condotta non è sufficiente. Chiediamo alla Commissione una garanzia indipendente e molto più forte affinché nel mercato interno tutti gli operatori finanziari, tra cui questi fondi, rispettino debitamente i principi di trasparenza e governance , sulla base di criteri europei e non soltanto nazionali o internazionali.</p>
    </intervention>
    <intervention id="2-384" speaker_id="28244" name="Wolf Klinz" is_mep="True" mode="spoken">
      <p sl="de">a nome del gruppo ALDE. – Signora Presidente, onorevoli colleghi, negli ultimi mesi i fondi sovrani sono diventati argomento di conversazione perché hanno interessato il settore bancario europeo e statunitense. Molti ritengono che questo coinvolgimento sia solo il primo passo e che i fondi sovrani si stiano preparando a un massiccio giro di acquisti che vedrà molte società d’Europa e probabilmente anche altrove finire sotto la loro influenza o persino sotto il loro controllo. Qui il timore dell'influenza politica si combina con l’ansia che si faccia perlomeno il tentativo di ottenere l’accesso a tecnologie che altrimenti non sarebbero disponibili, soprattutto perché adesso ci troviamo a confrontarci con partner e operatori del mercato finora non presenti sulla scena internazionale, ossia i fondi sovrani di Russia e Cina.</p>
      <p sl="de">Il denaro sarebbe infatti presente; con più di 3 miliardi di dollari queste operazioni dispongono di oltre il doppio del volume gestito a livello internazionale dagli hedge funds . Tuttavia dobbiamo ammettere che, da una prospettiva storica, non sussiste alcun elemento a sostegno di questa affermazione. I fondi – com'è già stato evidenziato – finora si sono sempre dimostrati azionisti validi. Sono interessati a uno sviluppo positivo e sul lungo periodo della propria impresa, nonché a ottenere un buon tasso di ritorno a lungo termine dei propri investimenti.</p>
      <p sl="de">Nondimeno non dobbiamo essere creduloni e ingenui nell'osservare l’evoluzione di questi eventi. Abbiamo bisogno di regole del gioco, ma non di isolazionismo o protezionismo; i fondi sovrani, dopotutto, sono un esempio del fatto che il mercato libero dei capitali funziona ed è nel nostro interesse che rimanga tale.</p>
      <p sl="de">Noi liberali sosteniamo pertanto la Commissione nel suo approccio e nella sua richiesta di un codice di condotta e ci auguriamo che tale codice porti un’effettiva trasparenza, che i motivi alla base degli investimenti di questi fondi sovrani diventino chiari e che i fondi stessi applichino una valida governance societaria e vi si attengano.</p>
      <p sl="de">Ci occorre tuttavia una soluzione paneuropea – non 27 diverse soluzioni UE – nonché una a livello internazionale. Accolgo pertanto con favore quanto affermato dal Commissario, ossia che sono in corso colloqui intensi con l’OCSE e il Fondo monetario internazionale.</p>
      <p sl="de">Negli anni la libera circolazione di capitali ha contribuito alla crescita in Europa e nel mondo. Non dobbiamo compromettere questa realtà in futuro attraverso una regolamentazione eccessiva e il protezionismo, ma rispettare i nostri principi del libero mercato.</p>
    </intervention>
    <intervention id="2-385" speaker_id="39534" name="Cornelis Visser" is_mep="True" mode="spoken">
      <p sl="nl">I fondi sovrani sono attivi sul mercato finanziario da oltre 50 anni e il loro volume è aumentato enormemente negli ultimi anni, ad esempio, in Cina, Russia e negli Stati arabi.</p>
      <p sl="nl">Lo scopo dei fondi sovrani è investire le riserve statali in eccedenza in profitti da rendita. Ritengo che questi paesi siano più che autorizzati a cercare il modo migliore di investire le proprie riserve in valuta estera, pertanto vedo con favore il contributo apportato da questi fondi; rafforzano la liquidità dei mercati finanziari e creano crescita e posti di lavoro. Contribuiscono inoltre agli investimenti a più lungo termine. Creano stabilità per le società in cui investono. Dobbiamo quindi continuare a permettere loro di investire. Nondimeno, hanno insite anche delle minacce e dovremo quindi prestare attenzione al tipo di investimenti che effettuano e se rispondono ai requisiti di trasparenza.</p>
      <p sl="nl">Non è ancora del tutto chiaro il coinvolgimento politico in questi fondi sovrani. Lo svantaggio di questa mancanza di trasparenza può tradursi in un crescente disagio da parte nostra nei confronti dei fondi sovrani. La Commissione deve quindi intervenire ed è un fatto positivo, perché altrimenti i paesi affronteranno la questione dei fondi sovrani a livello nazionale. Sono contrario a un eccesso di politica nazionale in questo ambito. L’Europa è il livello giusto per rispondere a questa problematica e dobbiamo essere forti di una risposta comune.</p>
      <p sl="nl">E’ importante poter contare su una posizione coordinata a livello europeo. Sono quindi soddisfatto che il Consiglio e la Commissione abbiano deciso di collaborare a stretto contatto a livello di FMI e di OCSE. Attendo con ansia le linee guida sviluppate dall’FMI, dalla Banca mondiale e dall’OCSE e mi auguro che contemplino trasparenza, buon governo e reciprocità.</p>
      <p sl="nl">Per quanto riguarda la reciprocità, credo che dovremmo limitarci ai fondi sovrani; vogliamo sempre investitori privati, ma possiamo chiedere la reciprocità dai fondi sovrani.</p>
    </intervention>
    <intervention id="2-386" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Signora Presidente, negli ultimi 50 anni oltre 30 paesi hanno istituito fondi sovrani. La loro crescita degli ultimi anni è imputabile alla divisa estera del petrolio e delle eccedenze commerciali, e attualmente alcuni Stati ne stanno valutando la possibilità di impiego nell’ottica di sostenere i sistemi pensionistici pubblici.</p>
      <p sl="es">I fondi sovrani possono apportare un contributo globale alla stabilità finanziaria, come abbiamo visto, e anche alla crescita economica, che garantisce la solidarietà tra generazioni.</p>
      <p sl="es">Possono anche comportare problemi e distorsioni. E’ per questo motivo che ci occorrono un approccio comune europeo nonché un funzionamento trasparente, prevedibile e una buona governance . Dobbiamo evitare conflitti d’interesse e la situazione paradossale per cui quei settori europei la cui efficienza è stata affidata alla logica del mercato tornano a essere questione di discrezione pubblica, ma questa volta di paesi terzi. Non solo dobbiamo garantire coerenza e reciprocità, dobbiamo anche riflettere riguardo a questo ambito e procedere nell’elaborazione di una serie di regole internazionali al riguardo.</p>
    </intervention>
    <intervention id="2-387" speaker_id="4274" name="Olle Schmidt" is_mep="True" mode="spoken">
      <p sl="sv">Signora Presidente, signor Commissario, sono una fervida sostenitrice del libero scambio e allergica al protezionismo, ma questo non significa che sia un’ingenua. Uno dei problemi dei fondi statali è la loro enorme crescita. Solo dal mese di febbraio di quest’anno, la loro disponibilità è passata da 600 miliardi di dollari a circa 4 trilioni di dollari, ossia 4 000 miliardi di dollari. Che potenza! Questo, combinato con il fatto che molti di questi fondi non sono adeguatamente trasparenti, come è già stato evidenziato, riguardo alla pratica di investimento e che inoltre alcuni sono di paesi non democratici, indica, a mio avviso, che non dobbiamo disinteressarci al problema.</p>
      <p sl="sv">I fondi sono necessari, gli investimenti anche, ma abbiamo bisogno di regole del gioco e di sistemi di regolamentazione applicabili a tutti, nel cui ambito la trasparenza deve essere eccellente. Credo che il Fondo petrolifero norvegese sia uno degli esempi citati nel corso della discussione; occorrerebbe utilizzarlo anche come modello per l’elaborazione del codice di condotta. Signora Presidente, quando il sole splende non ci serve l’ombrello, ma quando piove potremmo proprio averne bisogno.</p>
    </intervention>
    <intervention id="2-388" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Signora Presidente, farò del mio meglio per non ripetere alcune osservazioni già fatte. Devo tuttavia far presente che la prima volta che ho sentito parlare di fondi sovrani è stato nel 1993, in occasione dello scandalo KIO in Spagna, che, secondo le autorità del Kuwait dell’epoca, aveva causato un danno economico superiore all’invasione di Saddam Hussein del 1991.</p>
      <p sl="es">Da allora sono emersi altri nomi. Abbiamo già parlato di Gazprom , delle attività cinesi in Africa e dell’impiego dei fondi in Venezuela per esportare la rivoluzione bolivariana, e ne parleremo di più oggi a causa della crisi finanziaria. Molte società vengono acquisite o ricevono assistenza finanziaria tramite questi fondi.</p>
      <p sl="es">Come ha affermato l’onorevole Kauppi a nome del mio gruppo, è vero che i fondi presentano alcuni indiscutibili vantaggi: contribuiscono a una migliore collocazione delle risorse, apportano liquidità e riducono la volatilità, e sono tutte caratteristiche molto utili in questa particolare congiuntura.</p>
      <p sl="es">Sono state citate anche alcune delle preoccupazioni suscitate da tali fondi: un intervento del governo più incisivo nelle economie, che può occasionalmente essere dettato da obiettivi politici più che economici – il che può tradursi in distorsioni del mercato e minacce alla sicurezza nazionale – e la reazione di ogni governo, che potrebbe frammentare ulteriormente il mercato interno.</p>
      <p sl="es">Per parafrasare Lenin, che fare? Ovviamente, dobbiamo continuare ad analizzare il funzionamento di questi fondi e produrre un’accurata diagnosi delle rispettive pratiche e il quadro comunitario deve essere riesaminato. E’ vero che sono soggetti a regole in materia di competenza e protezione degli investitori, ma è sufficiente questo? Dobbiamo anche elaborare un codice di condotta volontario che garantisca trasparenza, prevedibilità e responsabilità e che infine, trovi collocazione nel quadro internazionale.</p>
      <p sl="es">Do quindi un caloroso benvenuto alla cooperazione transatlantica e alla cooperazione con organizzazioni quali l’OCSE e il Fondo monetario internazionale. Si deve intervenire, e lo si deve fare immediatamente.</p>
    </intervention>
    <intervention id="2-389" speaker_id="4483" name="Ieke van den Burg" is_mep="True" mode="spoken">
      <p sl="en">Signora Presidente, condivido le preoccupazioni espresse qui da molti oratori riguardo ai fondi statali, ma vorrei sottolineare che i fondi commerciali privati, quali gli hedge funds e il private equity , sono motivo di anche maggiore preoccupazione. Infatti, spesso non hanno un obiettivo a lungo termine, mentre i fondi sovrani, insieme ai fondi pensione, sono non di rado caratterizzati da un orientamento sul lungo periodo e possono rafforzare il ruolo degli azionisti di minoranza, nonché assumere una funzione positiva nel fornire al mercato la liquidità necessaria.</p>
      <p sl="en">La questione è che spesso non sono sufficientemente trasparenti per quanto riguarda la strategia di investimento e le intenzioni, e mi auguro che la Commissione riserverà particolare attenzione a tale aspetto. La commissione giuridica ha di recente adottato una relazione in seno a quest’Assemblea sulla trasparenza degli investitori istituzionali, un testo in cui abbiamo esortato la Commissione a elaborare una direttiva che garantisca norme comuni di trasparenza. Spero che la Commissione non lasci inascoltata questa richiesta.</p>
      <p sl="en">La mia ultima riflessione riguarda il codice di condotta e il principio “comply or explain”: è anche questo un elemento che la Commissione ha considerato?</p>
    </intervention>
    <intervention id="2-390" speaker_id="2286" name="Harald Ettl" is_mep="True" mode="spoken">
      <p sl="de">Signora Presidente, i fondi sovrani sono al centro dell’attenzione, soprattutto dall’anno scorso, quando cioè la Cina ha dichiarato la propria intenzione di investire 3 miliardi di dollari, solo 3 miliardi di dollari, di riserve di fondi in società di partecipazione private. Il capitale gestito in fondi sovrani è ora ben superiore a 3 miliardi di dollari, che corrisponde al doppio dell’importo degli hedge funds : ragione sufficiente per non trascurare l’intera questione. Finora conosciamo solo un sistema norvegese trasparente che funziona all’insegna della good governance . Tuttavia, proprio come il capitale di rischio privato, i fondi sovrani possono celare l’identità dell’imprenditore.</p>
      <p sl="de">I fondi sovrani possono effettuare investimenti strategici e crescere con rapidità. E’ pertanto urgentemente necessaria la trasparenza. I trasferimenti societari influenzati dai fondi sovrani possono comportare una restrizione dei diritti dei dipendenti nonché una modifica delle condizioni di impiego. E’ quindi d’uopo introdurre in questo ambito la trasparenza e la dovuta notifica. Un altro aspetto che merita di essere ricordato, ossia il fatto che l’FMI, il ministero del Tesoro statunitense e il Cancelliere tedesco chiedono di rafforzare i controlli e la disciplina in materia. Sembra proprio che dobbiamo in qualche modo intervenire.</p>
    </intervention>
    <intervention id="2-391" speaker_id="729" name="John Purvis" is_mep="True" mode="spoken">
      <p sl="en">Signora Presidente, vorrei mettere in guardia i miei colleghi dal demonizzare i fondi sovrani, per non parlare, onorevole van den Burgm degli investitori di private equity . Riciclare le eccedenze è altamente auspicabile, a prescindere che si tratti di spendere o di investire. La depressione degli anni ‘30 è stato il risultato dell’incetta da parte di paesi che registrano eccedenze. Molto meglio che queste eccedenze vengano riciclate sotto forma di investimenti dove questi sono necessari – nelle nostre banche con le relative scarsità di capitali, nelle nostre infrastrutture che richiedono opera di ammodernamento, nel settore immobiliare che attraversa un momento difficile e nelle nostre imprese e industrie in generale per creare e salvaguardare i posti di lavoro.</p>
      <p sl="en">Sì, abbiamo bisogno di reciprocità, ma l’UE è il principale investitore a livello internazionale comunque, aspetto, questo, che non deve essere usato come scusa per tenere lontani altri investitori grazie al protezionismo. Abbiamo la politica di concorrenza per affrontare cartelli e monopoli. Abbiamo le norme in materia di lavoro nonché di salute e sicurezza per proteggere i nostri lavoratori e, quale ultima ratio , abbiamo il nostro diritto sovrano di legiferare contro un’inaccettabile ingerenza politica. A caval donato non si guarda in bocca!</p>
    </intervention>
    <intervention id="2-392" speaker_id="28138" name="Zsolt László Becsey" is_mep="True" mode="spoken">
      <p sl="hu">Solo qualche breve osservazione. Siamo eterogenei – ad esempio, io vengo dai nuovi Stai membri, e sono il primo oratore di oggi originario di uno di questi paesi – scarsità di capitale, un pubblico settore indifeso e un passato molto infelice, che ci minaccia di tornare con tratti imperialisti. Tutti devono prendere seriamente questo aspetto.</p>
      <p sl="hu">Il secondo punto, che è stato discusso qui, è che spesso i fondi sovrani servono obiettivi imperialisti, e non solo in investimenti a medio termine ma anche nelle fonti di energia a livello mondiale; guardiamo gli acquisti della Cina in Africa. Non è pertanto scontato che questo accordo internazionale o codice di condotta da solo si riveli sufficiente.</p>
      <p sl="hu">Dopo una pertinente analisi, dobbiamo riflettere a lungo e profondamente per verificare se alcuni Stati membri stanno adottando misure di sicurezza nazionali su una base uniforme che eviti investimenti esteri disonesti in settori strategici e che non ostacoli il libero flusso di capitali ma ancora significhi in qualche modo sicurezza. Grazie.</p>
    </intervention>
    <intervention id="2-393" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Desidero far presente ai miei colleghi che forse non dovremmo dedicare così tanto tempo ai fondi esteri ma piuttosto concentrarci sui nostri, come ha affermato l’onorevole Purvis – investiamo troppo in paesi terzi e perdiamo denaro; di conseguenza, ci servono investimenti in fondi sovrani. Forse dovremmo organizzare la nostra politica economica affinché i risparmi dei nostri cittadini possano essere investiti in modo sicuro in Europa, così non dovremmo preoccuparci dei fondi sovrani di paesi terzi.</p>
      <p sl="lt">Desidero concludere ringraziando la Presidenza francese per aver finalmente deciso di partecipare alle nostre discussioni. La Slovenia è un paese molto più piccolo, ma non ho potuto non notare che i suoi rappresentanti hanno sempre preso parte ai dibattiti parlamentari. I rappresentanti della Francia, comunque, di uno Stato grande quindi, non si sono ancora dimostrati molto attivi e mi auguro che questi confronti li inducano a una presenza più incisiva alle nostre sessioni.</p>
    </intervention>
    <intervention id="2-394" speaker_id="4483" name="Ieke van den Burg" is_mep="True" mode="spoken">
      <p sl="en">Signora Presidente, grazie per avermi di nuovo concesso la parola. L’onorevole Purvis afferma che potremmo essere tentati di demonizzare i fondi sovrani, il private equity e gli hedge funds , e non penso che sia questo il caso in questione.</p>
      <p sl="en">Abbiamo anche scelto un’impostazione molto equilibrata nell’interrogazione orale presentata e nella risoluzione, e ritengo che non sia saggio ignorare o negare quale importanza assume per noi, in quanto Parlamento, tenere conto di cosa sta accadendo in questo ambito. Penso sia nostro dovere, che sia nostro diritto farlo, e non vorrei che questa riserva fosse intesa come semplice processo di demonizzazione.</p>
    </intervention>
    <intervention id="2-395" speaker_id="photo_generic" name="Anne-Marie Idrac" is_mep="True" mode="spoken">
      <p sl="fr">Presidente in carica del Consiglio . − Signora Presidente, signor Vicepresidente della Commissione, onorevoli deputati, sono impressionata dal consenso emerso dai vostri interventi che potrei sintetizzare nel modo seguente: né demonizzazione, né ingenuità.</p>
      <p sl="fr">Abbiamo tutti sentito i contributi dei deputati che indicano chiaramente che non dobbiamo dissuadere i fondi sovrani dall’apportare la loro utilità, e sono state descritte varie forme di utilità ai fini della prosperità europea. Nondimeno, è emersa convergenza di opinioni su alcuni principi politici che dovrebbero impedirci di peccare di ingenuità.</p>
      <p sl="fr">Si tratta dei principi di trasparenza, onestà, prevedibilità e reciprocità. I contributi degli onorevoli deputati ci permetteranno senz’altro di proseguire il lavoro in sede di Consiglio e di Commissione nella prospettiva di elaborare un codice di condotta. E’ oltremodo incoraggiante e importante che i deputati abbiano sottolineato la necessità di un lavoro coordinato tra gli Stati membri e volevo segnalare, da questo punto di vista, quale soddisfazione si possa provare a sentire gli Stati della zona dell’euro parlare con una voce unica poiché la loro capacità non riguarda solo il coordinamento a monte, ma anche con la BCE.</p>
    </intervention>
    <intervention id="2-396" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione. – Signora Presidente, onorevoli deputati, desidero ringraziare ancora una volta per l’ampio sostegno dimostrato nel corso di questa discussione nei confronti dell’approccio della Commissione. Ho percepito alcune divergenze a livello di priorità, ma non riguardo alla linea politica e di questo sono particolarmente grato.</p>
      <p sl="de">Qualcuno ha chiesto come procede questa attività a livello internazionale. Permettetemi di sottolineare che i lavori dell’FMI e dell’OCSE si svolgono, sì, in parallelo, ma non affrontano esattamente le stesse problematiche. Sarebbe più opportuno parlare di esercizi complementari. Il gruppo di lavoro del Fondo monetario internazionale, che si riunisce ogni mese, sta tentando di stabilire come influenzare la condotta dei fondi sovrani stessi sulla base di quanto discusso qui. Il gruppo di lavoro dell’OCSE. d’altro canto, è impegnato a sviscerare quale comportamento dovremmo assumere in risposta all’influenza esercitata dai fondi sovrani.</p>
      <p sl="de">Questo aspetto viene affrontato da due prospettive e ancora una volta posso affermare che i risultati finora ottenuti sono incoraggianti. Siamo molto fiduciosi che realizzeremo qualcosa e che – per riprendere quanto detto dall’onorevole Schmidt – non ci mancherà l’ombrello, caso mai ne avessimo bisogno.</p>
    </intervention>
    <intervention id="2-987" speaker_id="1237" is_mep="True" mode="spoken" role="Presidente">
      <p sl="unknown">Per concludere la discussione, comunico di aver ricevuto una proposta di risoluzione ai sensi dell’articolo 108, paragrafo 5, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 luglio 2008.</p>
    </intervention>
  </section>
  <section id="creitem37" title="14. Tempo delle interrogazioni (interrogazioni al Consiglio)">
    <intervention id="2-399" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B6-0168/2008).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="2-400" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 1 dell’on. Claude Moraes (H-0426/08)</p>
      <p sl="unknown">Oggetto: Direttiva orizzontale contro la discriminazione</p>
      <p sl="unknown">Può il Consiglio indicare quali iniziative intende intraprendere nella lotta per una maggiore parità di opportunità sul territorio europeo?</p>
      <p sl="unknown">Qual è il programma della Presidenza in relazione al tema delle pari opportunità? In che modo intende il Consiglio garantire l'efficace applicazione della normativa contro la discriminazione da parte degli Stati membri?</p>
    </intervention>
    <intervention id="2-401" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, il Consiglio è pienamente consapevole dell’importanza delle misure orizzontali di lotta contro la discriminazione e ha, infatti già adottato atti legislativi in materia.</p>
      <p sl="fr">Mi riferisco alla direttiva del Consiglio 2000/43/CE che vieta qualsiasi forma di discriminazione a motivo della razza o dell'origine etnica in determinati contesti, e alla direttiva del Consiglio 2000/78/CE, che la discriminazione basata su religione o convinzioni personali, handicap, età o tendenze sessuali nel campo dell’occupazione e delle condizioni di lavoro.</p>
      <p sl="fr">La Commissione è responsabile del controllo e del recepimento degli atti legislativi adottati dall’Unione europea ed è autorizzata ad avviare procedure d’infrazione. La Commissione controlla altresì da vicino l’effettiva attuazione delle direttive esistenti e il 2 luglio ha adottato una proposta di direttiva volta a garantire la protezione contro la discriminazione basata su età, disabilità, tendenze sessuali e religione o convinzioni personali al di fuori del mercato del lavoro.</p>
      <p sl="fr">Questa nuova direttiva mira a garantire parità di trattamento nei seguenti ambiti: protezione sociale, istruzione, accesso e fornitura di prodotti e servizi disponibili al pubblico, tra cui, ovviamente, l’alloggiamento.</p>
      <p sl="fr">Nei prossimi mesi il Consiglio esaminerà pertanto accuratamente l’iniziativa in questione.</p>
    </intervention>
    <intervention id="2-402" speaker_id="4519" name="Claude Moraes" is_mep="True" mode="spoken">
      <p sl="en">Ringrazio il Presidente in carica del Consiglio. Accolgo con favore il fatto che il Consiglio offrirà un giudizio positivo della normativa contro la discriminazione. Nondimeno, è senza dubbio consapevole – e se non lo è, lo sarà subito – di aver ereditato uno strascico di mancata attuazione delle direttive contro la discriminazione, sia per quanto riguarda la direttiva sulla parità razziale che quella in materia di occupazione.</p>
      <p sl="en">Ora abbiamo un nuovo pacchetto molto apprezzato, una nuova direttiva orizzontale su prodotti e servizi.</p>
      <p sl="en">Desidero chiedere al Consiglio, innanzi tutto, di garantire che non perpetuerà questa tradizione di mancata attuazione. Ad esempio, la decisione quadro del Consiglio sui reati di matrice razzista continua a non essere attuata. Il Consiglio deve appoggiare questo pacchetto perché è importante per i cittadini d’Europa e chiediamo un giudizio positivo al riguardo.</p>
    </intervention>
    <intervention id="2-403" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, sappiamo che non sarà semplice, ma posso dire all’onorevole Moraes che da una prospettiva giuridica stiamo lavorando alacremente per garantirne l'attuazione e che la Presidenza, da parte propria, si prodigherà per far sì che il pacchetto della Commissione venga applicato.</p>
      <p sl="fr">Sappiamo già, considerate le tradizioni di tutti coloro che sono coinvolti e la portata delle proposte della Commissione, che in nessun modo sarà un compito facile.</p>
    </intervention>
    <intervention id="2-404" speaker_id="4541" name="Elizabeth Lynne" is_mep="True" mode="spoken">
      <p sl="en">Mi fa molto piacere che sia stata presentata una direttiva orizzontale rivolta ai settori da lei menzionati.</p>
      <p sl="en">Mi può dire su quale sostegno pensa di poter contare da parte di altri membri del Consiglio per questa direttiva e se la Presidenza francese intende effettivamente impegnarsi oggi a esercitare pressione onde garantire che tale documento diventi realtà?</p>
      <p sl="en">E’ importante per noi ottenere questa normatvia antidiscriminazione per completare il pacchetto dell'articolo 13 e, come afferma l'onorevole Claude Moraes, l'attuazione è dopotutto un punto cruciale.</p>
    </intervention>
    <intervention id="2-405" speaker_id="28251" name="Jörg Leichtfried" is_mep="True" mode="spoken">
      <p sl="de">Desidero analizzare un po’ più in profondità la questione in oggetto. Sembra che attualmente nell’Unione europea si assista a un classico esempio di discriminazione etnica e più precisamente in Italia, dove le persone vengono criminalizzate a causa delle proprie origini etniche. Come giudica il Consiglio questo approccio? Ritiene opportuno adottare misure nei confronti del governo italiano?</p>
    </intervention>
    <intervention id="2-406" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, penso che queste due domande siano una valida riflessione sulle contraddizioni esistenti tra gli Stati membri. Finora in sede di Consiglio non si è avuto ancora alcun confronto in merito, pertanto non posso rispondere a nome dell’Unione europea.</p>
      <p sl="fr">Quello che vorrei dire, tuttavia, è che, per quanto riguarda la Presidenza, queste linee guida sono importanti, rientrano nel quadro del rafforzamento della dimensione sociale dell’Unione europea, una delle missioni che ci stanno particolarmente a cuore. Faremo tutto il possibile per pervenire a un’intesa, saremo quindi pragmatici e prendere i risultati che possiamo ottenere il più rapidamente possibile,</p>
      <p sl="fr">Ho seguito con attenzione quanto è stato affermato a proposito della discriminazione etnica, un tema che rappresenta chiaramente una grande preoccupazione per la Presidenza.</p>
    </intervention>
    <intervention id="2-407" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 2 dell’on. Marian Harkin (H-0428/08)</p>
      <p sl="unknown">Oggetto: Priorità della Presidenza francese</p>
      <p sl="unknown">Secondo le priorità della Presidenza francese relativamente alla mobilità nell'istruzione e nell'apprendimento permanente, non ritiene il Consiglio che un “Anno europeo del volontariato 2011” sarebbe un modo adeguato per promuovere la mobilità attraverso attività di volontariato per tutte le generazioni all'interno dell'UE?</p>
    </intervention>
    <intervention id="2-408" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, come sa, sebbene il Consiglio non possa prendere una posizione ufficiale riguardo alle varie proposte dei temi per i futuri Anni europei, è con grande interesse che prende atto del suggerimento dell’onorevole Harkin.</p>
      <p sl="fr">I temi relativi agli Anni europei possono essere proposti da singoli, gruppi o istituzioni, ma devono innanzi tutto essere approvati e selezionati dalla Commissione europea, che successivamente elabora una proposta legislativa. Questa viene a propria volta esaminata dal Parlamento europeo e dal Consiglio, in conformità della procedura di codecisione. Il Consiglio suggerisce pertanto all’onorevole parlamentare di sottoporre la propria proposta alla Commissione europea, l’unica istituzione cui spetti il diritto di iniziativa per proposte di questo tipo.</p>
      <p sl="fr">Per quanto riguarda il 2008, come sa, l’Anno europeo è dedicato al dialogo interculturale ed è intenzione della Presidenza francese mantenerlo in primo piano.</p>
    </intervention>
    <intervention id="2-409" speaker_id="28116" name="Marian Harkin" is_mep="True" mode="spoken">
      <p sl="en">Grazie per la risposta. Ammetto che il motivo per cui ho pensato al 2011 quale Anno europeo del volontariato è riconducibile al fatto che io e quattro altri eurodeputati abbiamo redatto una dichiarazione in merito e suppongo che oggi siamo riusciti a raggiungere il numero necessario. Perlomeno, questa sarà la posizione del Parlamento. Se la Presidenza francese non ha alcuna influenza al riguardo vorrei però invitarla a sostenere tale iniziativa.</p>
      <p sl="en">Come ho detto, oggi abbiamo raggiunto il quorum che ci consente di attuare piani e politiche per apportare un contributo concreto nel 2011, se la Commissione decide in questo senso.</p>
      <p sl="en">Nel frattempo vorrei chiedere alla Presidenza francese se può garantire lo sviluppo delle attività di volontariato dei giovani al fine di promuovere la mobilità e l’occupabilità dei giovani.</p>
    </intervention>
    <intervention id="2-410" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, non posso che condividere le preoccupazioni dell’onorevole Harkin. Desidero far presente che la Presidenza in generale, e la Presidenza francese in particolare, è particolarmente sensibile alle questioni sollevate dall’onorevole parlamentare, soprattutto per quanto riguarda gli aspetti della mobilità e dell’occupabilità dei giovani, e intende fare in modo che il problema sia oggetto di un’attenzione speciale.</p>
      <p sl="fr">Ci prodigheremo anche affinché queste preoccupazioni vengano prese in considerazione dalla Commissione, in quanto è all’Esecutivo che spetta la responsabilità della presentazione di proposte di questo tipo. Da parte nostra, tenteremo di compiere passi avanti nel corso del nostro mandato in merito alle apprensioni evocate dall’onorevole Harkin.</p>
    </intervention>
    <intervention id="2-411" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni nn. 3 e 4 sono state ritirate.</p>
    </intervention>
    <intervention id="2-412" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 5 dell’on. Brian Crowley (H-0432/08)</p>
      <p sl="unknown">Oggetto: Abbandono dell'obiettivo del 10% fissato dall'UE in materia di biocarburanti</p>
      <p sl="unknown">Una relazione in fase di discussione in Parlamento (PE 405.949) chiede di diluire o abbandonare del tutto l'obiettivo del 10% fissato dall'UE in materia di biocarburanti, per via dell'impatto sulla fauna selvatica, sulle persone e sulle derrate alimentari a livello mondiale. Può il Consiglio comunicare se l'obiettivo del 10% stabilito nel marzo 2007 sia in pericolo e se questo legame tra l'aumento dei prezzi degli alimentari e l'aumento della produzione di biocarburanti sia artificiale?</p>
    </intervention>
    <intervention id="2-414" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, è vero che nel marzo 2007 il Consiglio europeo ha stabilito quale obiettivo da raggiungere entro il 2020 una quota minima del 10 per cento di biocarburanti sul consumo totale di benzina e gasolio destinati al trasporto.</p>
      <p sl="fr">Il Consiglio ha tuttavia posto alcune precondizioni: l’obiettivo deve essere conseguito a un costo ragionevole; la produzione dei biocarburanti deve essere sostenibile; i biocarburanti di seconda generazione devono essere disponibili sul mercato e la direttiva sulla qualità dei carburanti deve essere modificata di conseguenza onde consentire livelli adeguati di miscela.</p>
      <p sl="fr">Per rispondere all’onorevole Crowley, il Consiglio ha invitato la Commissione a presentare quanto prima le necessarie proposte. Nel gennaio 2008 la Commissione ha quindi adottato una proposta di direttiva sulla promozione dell’uso di energia da fonti rinnovabili. Questo obbligherebbe ogni Stato membro a garantire che entro il 2010 almeno il 10 per cento di tutto il carburante destinato al trasporto provenga da fonti rinnovabili, come ben sa, e tale obbligo riguarderebbe non solo i biocarburanti.</p>
      <p sl="fr">Le discussioni sulla proposta della Commissione sono ancora in corso in sede di istanze preparatorie del Consiglio e nell’ambito delle commissioni parlamentari pertinenti. L’obiettivo del 10 per cento è ovviamente un elemento importante di tali dibattiti, ma non possiamo trarre alcuna conclusione se non affermare che non sembra sarà possibile poter conseguire l’attuale obiettivo.</p>
      <p sl="fr">Il problema dei prezzi dei prodotti alimentari è un fenomeno complesso che ha varie cause profonde e molte conseguenze. Il Consiglio europeo del 19 e 20 giugno ha sottolineato l’importanza di garantire la sostenibilità delle politiche in materia di biocarburanti, ad esempio migliorando la produzione di biocarburanti di prima generazione e incoraggiando lo sviluppo di biocarburanti di seconda generazione ottenuti da sottoprodotti.</p>
      <p sl="fr">Ha anche evidenziato la necessità di valutare rapidamente l'eventuale impatto sui prodotti agricoli destinati alla produzione alimentare e intervenire, se necessario, per ovviare alle carenze. Ha anche convenuto che sarebbe opportuna un'ulteriore valutazione delle conseguenze ambientali e sociali della produzione e del consumo di biocarburanti, sia all'interno che all'esterno dell'Unione. Il Consiglio europeo sottolinea l'importanza di incoraggiare il coordinamento con i partner internazionali dell'UE a tale riguardo. Esamineremo quindi molto attentamente le proposte della Commissione sia in termini di sostenibilità che in termini di schemi di controllo e valutazione. Sappiamo che il Parlamento è molto sensibile riguardo a questi aspetti e riteniamo che potremo accordarci su regole che ci consentiranno di approfittare dei vantaggi dei biocarburanti riducendo al minimo qualsiasi effetto indiretto dannoso.</p>
    </intervention>
    <intervention id="2-415" speaker_id="2109" name="Brian Crowley" is_mep="True" mode="spoken">
      <p sl="en">Desidero ringraziare il Presidente in carica del Consiglio per la risposta e augurargli anche ogni successo per i prossimi sei mesi. So che sarà molto difficile; può fare affidamento sul nostro sostegno.</p>
      <p sl="en">Tuttavia, per quanto riguarda l’argomento dei biocarburanti – e il Presidente in carica del Consiglio ha parlato di una prima e di una seconda generazione – la realtà è che i problemi che dobbiamo affrontare in merito al legame tra la produzione di biocarburanti e la produzione di alimentari sono il risultato dell’impiego esclusivo di biocarburanti di prima generazione. Ciò a cui dovremmo rivolgere l’attenzione è la terza generazione – andando al di là dell’intera questione dei biocarburanti e valutando la biomassa, la bioenergia e i sottoprodotti del settore energetico nel complesso – che potrebbe contribuire a ridurre la nostra dipendenza dai combustibili fossili nonché aiutare l’ambiente. Sono tuttavia necessari due elementi a tale riguardo. Innanzi tutto, il coordinamento di ricerca e sviluppo della tecnologia e, in secondo luogo, una flessibilità delle linee guida, come indicato dal vertice del Consiglio nel gennaio 2008.</p>
    </intervention>
    <intervention id="2-416" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente dos Santos, il metodo usato per calcolare la riduzione delle emissioni di gas a effetto serra, e in particolare le scelte sottese a tale metodo, terranno conto del consumo di carburante. Tuttavia, l’onorevole Crowley ha senza dubbio ragione. Dobbiamo pensare alla biomassa e ad altri elementi di bioenergia, e cercare di evitare le conseguenze più nefaste sulla produzione alimentare.</p>
      <p sl="fr">A tale scopo, dobbiamo compiere ulteriori sforzi al fine di coordinare le attività di ricerca e sviluppo, e magari calibrare gli obiettivi in funzione del coordinamento della ricerca. I lavori stanno iniziando in sede di Consiglio. Si sono già svolti dibattiti in materia e possiamo constatare ancora una volta che dovremo tener conto dei vari elementi menzionati dall’onorevole Crowley nel suo intervento.</p>
    </intervention>
    <intervention id="2-417" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Signor Presidente in carica del Consiglio, so che lei conosce quello che sui mercati finanziari e azionari sono noti come futures . E si parla molto del passaggio della produzione agricola alla produzione di biocarburanti come una delle principali cause cui imputare l’aumento dei prezzi dei prodotti alimentari.</p>
      <p sl="es">Desidero chiedere se la Presidenza e il Consiglio hanno condotto uno studio sul volume dei futures correlati ai mercati delle derrate alimentari e ai mercati degli idrocarburi, e in quale misura tale legame può comportare un aumento indiscriminato dei prezzi.</p>
    </intervention>
    <intervention id="2-418" speaker_id="28115" name="Mairead McGuinness" is_mep="True" mode="spoken">
      <p sl="en">Desidero augurare ogni successo alla Presidenza francese.</p>
      <p sl="en">Il problema non è ora che i biocarburanti hanno una cattiva nomea non a causa di quanto fatto in Europa, ma a causa di quello che avviene negli USA dove enormi quantitativi di mais alimentano le automobili anziché le mucche?</p>
      <p sl="en">E per l’Europa e il mondo sviluppare una politica di impiego del terreno sostenibile non è un fattore chiave che ci fornirà prodotti alimentari, mangimi, energia e beni ambientali? Ma non demonizziamo in particolare nessuna di queste componenti facendo della produzione alimentare la pietra angolare.</p>
    </intervention>
    <intervention id="2-419" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor presidente, onorevole parlamentare, non sono a conoscenza di alcuno studio del tipo da lei citato. Stavo per aggiungere “purtroppo”, perché ritengo che sarebbe utile esaminare dettagliatamente il ruolo dei mercati e il ruolo che i prodotti future possono avere su di essi. Penso anche che sarebbe sensato effettuare ricerche approfondite in questo campo, in quanto, come su altri mercati – c’è la possibilità di anticipare e speculare, a seconda della connotazione che assumono queste parole.</p>
      <p sl="fr">Per quanto riguarda i commenti dell’onorevole McGuinness, credo che lei abbia ragione – ed è anche il pensiero della Presidenza – ad affermare che dobbiamo muoverci verso una produzione agricola più sostenibile al fine di evitare le eccedenze che osserviamo in certe aree, e lei ha menzionato, in particolare, l’esempio degli USA che è assolutamente vero.</p>
      <p sl="fr">Ci auguriamo di sviluppare sotto la nostra Presidenza le iniziative che faciliteranno un metodo di produzione agricola più sostenibile.</p>
    </intervention>
    <intervention id="2-420" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 6 dell’on. Liam Aylward (H-0434/08)</p>
      <p sl="unknown">Oggetto: Convenzioni OSM 2 e OIL sul lavoro minorile</p>
      <p sl="unknown">Le conclusioni del Consiglio di maggio 2008 riguardo ai diritti dei minori e all'accelerazione del raggiungimento degli Obiettivi di sviluppo del Millennio (OSM) vengono accolte molto favorevolmente. Tuttavia, alla luce del riconoscimento, da parte del Consiglio, della grande vulnerabilità dei bambini sfruttati per il lavoro minorile, può il Consiglio indicare se intende provvedere a colmare il divario tra le Convenzioni OSM 2 e OIL sul lavoro minorile? L'OSM 2 chiede solamente che gli stati garantiscano un'istruzione primaria universale, mentre l'OIL stabilisce come soglia per il lavoro minorile l'età di 15 anni – o di 14 in alcuni paesi in via di sviluppo. Questo fa sì che i bambini con un'età compresa tra gli 11 – 12 anni fino a 14 -15 anni non siano protetti e assistiti, soprattutto in molti paesi in via di sviluppo, dove mancano le risorse e forse la volontà per andare oltre l'OSM 2, e dove i bambini sono più esposti al rischio di sfruttamento sul lavoro.</p>
    </intervention>
    <intervention id="2-421" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, onorevole Aylward, esiste in effetti un divario di età in termini di protezione contro il lavoro minorile offerta dalle convenzioni dell’Organizzazione internazionale del lavoro, l’OIL, e quella prevista negli Obiettivi di sviluppo del Millennio. Tuttavia, le convenzioni internazionali e gli Obiettivi di sviluppo del Millennio sono due approcci senza dubbio diversi, ma anche complementari.</p>
      <p sl="fr">Le ricordo che gli Obiettivi del Millennio adottati nel 2000 mirano a sviluppare entro il 2015 le condizioni di vita attraverso precisi obiettivi concreti, che lei conosce bene, di cui il secondo è garantire l’istruzione primaria universale.</p>
      <p sl="fr">Attraverso questi Obiettivi del Millennio, la comunità internazionale ha riconosciuto l’istruzione quale diritto fondamentale e importante fattore di sviluppo economico. Riconoscere il diritto all’istruzione è senz’altro un modo di contrastare il lavoro minorile, ma non è l’unico: esiste anche il primo Obiettivo del Millennio, ossia l’eradicazione della povertà in generale, che è un elemento determinante nella lotta al lavoro minorile nonché a favore della scolarizzazione dei giovani. Le convenzioni OIL stabiliscono il quadro giuridico per la lotta al lavoro minorile e si può chiaramente vedere dagli Obiettivi del Millennio e dalle convenzioni protettrici dell’OIL che si completano a vicenda, come si completano la normativa e l’azione o il quadro generale e ciò che deve trovare applicazione giuridica.</p>
      <p sl="fr">Sussiste inoltre un divario di età tra quanto previsto nel quadro degli Obiettivi del Millennio e le disposizioni giuridicamente vincolanti dell’OIL. Il fatto che vi sia questo divario di età, come ha sottolineato l’onorevole Aylward, non influenza in alcun modo la determinazione del Consiglio nel sostenere la lotta contro qualsiasi forma di lavoro minorile nonché l’applicazione delle convenzioni dell’Organizzazione internazionale del Lavoro.</p>
      <p sl="fr">Le conclusioni che il Consiglio ha adottato a maggio dimostrano che l’Unione europea si adopererà per usare gli strumenti a sua disposizione onde intervenire e utilizzare il dialogo politico tra l’Unione europea, gli Stati membri e i paesi terzi, sia attraverso negoziati, cooperazione allo sviluppo o l’azione nel contesto di organismi internazionali, affinché queste convenzioni vengano applicate ovunque.</p>
      <p sl="fr">Nelle sue conclusioni il Consiglio ha insistito affinché i negoziati gestiti dalla Commissione europea e gli accordi conclusi dall’Unione europea con paesi terzi promuovano la ratifica e il rispetto delle convenzioni dell’OIL sul lavoro minorile e contribuiscano a eliminare qualsiasi forma di lavoro minorile.</p>
      <p sl="fr">L’Unione cercherà di mettere pienamente a profitto gli sforzi compiuti al fine di rafforzare i sistemi e le capacità impiegati dagli stessi paesi partner per fornire servizi di base senza discriminazione; le conclusioni del Consiglio fanno anche esplicito riferimento alla protezione contro la violenza e lo sfruttamento e menzionano anche la necessità di programmi adeguati in materia di formazione professionale nonché di sviluppo delle competenze e delle capacità di trovare un’occupazione produttiva e un lavoro dignitoso una volta raggiunta l’età minima per lavorare.</p>
    </intervention>
    <intervention id="2-422" speaker_id="28114" name="Liam Aylward" is_mep="True" mode="spoken">
      <p sl="en">Il Presidente in carica del Consiglio può assumere l’impegno politico che la lotta al lavoro minorile nel mondo sarà una priorità del Consiglio durante i prossimi sei mesi? Possiamo attenderci di vedere un maggior coordinamento nell’azione internazionale nel campo degli aiuti allo sviluppo e delle questioni concernenti gli affari esteri?</p>
      <p sl="en">Infine, vorrebbe il Presidente in carica del Consiglio esprimersi in merito a un recente programma trasmesso dal canale Panorama della BBC sul lavoro minorile della catena di fornitura di una nota e affermata marca europea di abbigliamento? Il Consiglio pensa di reintrodurre un sistema in cui i paesi europei siano responsabili di riferire in merito a tutti i livelli della catena di fornitura?</p>
    </intervention>
    <intervention id="2-423" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio − Signor Presidente, risponderò alle domande in ordine inverso. Non sono a conoscenza del servizio menzionato dall’onorevole parlamentare, ma qualora queste informazioni fossero confermate, la questione meriterebbe indubbiamente un esame più approfondito; dobbiamo analizzare i fatti al livello delle importazioni della catena di fornitura. Posso tuttavia assicurare che la Presidenza è molto sensibile riguardo a questo aspetto ed è determinata a combatterlo, in particolare applicando i principi di reciprocità in questo ambito e garantendo il rispetto delle norme sociali internazionali.</p>
      <p sl="fr">In secondo luogo, per quanto attiene allo sviluppo, lei ha perfettamente ragione. E’ un'impresa che richiede sforzi instancabili e continueremo a far sì che vi sia un coordinamento migliore nell'area dello sviluppo. Infine, come tutti gli aspetti mirati a promuovere la dimensione sociale dell'Unione europea, la lotta al lavoro minorile e il percorso che l'Unione europea deve seguire al riguardo si annoverano tra le principali preoccupazioni della Presidenza.</p>
    </intervention>
    <intervention id="2-424" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 7 dell’on. Seán Ó Neachtain (H-0436/08)</p>
      <p sl="unknown">Oggetto: Creazione di uffici per il recupero dei beni</p>
      <p sl="unknown">Potrebbe il Consiglio rilasciare una dichiarazione sullo stato di avanzamento della creazione di uffici per il recupero dei beni in ogni Stato membro al fine di confiscare i beni dei criminali?</p>
    </intervention>
    <intervention id="2-425" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, onorevole Ó Neachtain, la decisione 2007/845 del Consiglio, adottata dal Consiglio “Giustizia e affari interni”, concernente la cooperazione tra gli uffici degli Stati membri per il recupero dei beni nel settore del reperimento e dell’identificazione dei proventi di reato o altri beni connessi è stata adottata, come ben sa, il 6 dicembre 2007.</p>
      <p sl="fr">L’articolo 8 della decisione stabilisce che gli Stati membri devono comunicare al Segretariato generale del Consiglio e alla Commissione il testo di tutte le disposizioni di legislazione nazionale che consente loro di osservare gli obblighi derivanti dalla decisione in oggetto e che devono farlo entro il 18 dicembre 2008. A tutt’oggi, il Segretariato generale del Consiglio non ha purtroppo ricevuto alcuna comunicazione di tale genere.</p>
    </intervention>
    <intervention id="2-426" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, desidero chiedere al Presidente in carica del Consiglio se la Presidenza condivide la raccomandazione secondo cui questi uffici, una volta istituiti, avranno la capacità di sequestrare i beni dei criminali, rafforzando così l’efficacia dell’unione transeuropea nell’azione volta a ridurre la criminalità e a sequestrare i beni – come avviene in altri paesi – capacità che però ora non è pensabile, ovviamente, a livello europeo sul versante della prevenzione del crimine.</p>
    </intervention>
    <intervention id="2-427" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, sono d’accordo su quanto affermato dall’onorevole parlamentare perché, avendo seguito questi temi in altri periodi della mia carriera, credo che si debba davvero rafforzare questa cooperazione a livello europeo. Sia a titolo personale che a nome della Presidenza, credo che verificheremo che gli obblighi che incombono agli Stati membri in questo ambito, rispetto alla decisione del Consiglio, vengano pienamente osservati e, di concerto con il Segretariato generale del Consiglio, che tali obblighi siano assolti entro la scadenza prevista, ossia entro la fine dell’anno, che coincide con il termine del nostro mandato. Infine, desidero solo aggiungere che le preoccupazioni espresse dall’onorevole parlamentare sono perfettamente legittime.</p>
    </intervention>
    <intervention id="2-428" speaker_id="2206" name="Reinhard Rack" is_mep="True" mode="spoken">
      <p sl="de">Signor Ministro, da non poco tempo abbiamo nell’Unione europea una direttiva sulla lotta al riciclaggio di denaro sporco con cui abbiamo deliberatamente cercato di recuperare i proventi derivanti da attività illecite, in particolare traffico di droga e analoghe operazioni criminali. La direttiva da lei menzionata è da intendere in qualche modo in concorrenza con la direttiva in parola? La direttiva e l’esperienza che ci ha fornito non potrebbero forse essere una soluzione più adeguata di quella che ora ci propone lei? Potremmo anche prevedere l’adozione di un approccio più rigoroso con misure più vincolanti dal punto di vista giuridico?</p>
    </intervention>
    <intervention id="2-429" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, anch’io porgo il benvenuto al Presidente in carica del Consiglio e gli auguro ogni successo per i prossimi sei mesi.</p>
      <p sl="en">Desidero solo chiedere se il Presidente in carica del Consiglio conosce il funzionamento del Criminal Assets Bureau irlandese e se si possa pensare di assumerlo a modello per copiarlo. Si è rivelato estremamente efficace nelle indagini sul riciclaggio di denaro, sui proventi derivanti dal traffico di droga e, di fatto, sull’attività criminale in generale. Vorrei sapere la sua opinione al riguardo.</p>
    </intervention>
    <intervention id="2-430" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, per rispondere all’onorevole Rack e all’onorevole Doyle, non domando che aumentare le mie conoscenze riguardo all’efficacia dell’ufficio irlandese. Se è efficace, penso che non vi sia alcuna ragione per acquisirne la metodologia e modificarla a livello europeo.</p>
      <p sl="fr">La domanda posta dall’onorevole Rack è altrettanto importante. Avendo seguito in passato la questione del riciclaggio di denaro, ritengo che sia possibile operare una distinzione tra beni dei criminali in quanto tali e beni generati dal riciclaggio di denaro, da quanto è stato compiuto, in particolare dopo l’11 settembre 2001 nel quadro europeo. Credo tuttavia sia importante garantire la stessa restrizione e durante la Presidenza io, a titolo personale, verificherò in che modo si possa intervenire per definire un quadro che sia forse più coerente pur se restrittivo. Per quanto riguarda il riciclaggio di denaro, lei ha perfettamente ragione, onorevole Rack, si sono registrati risultati molto soddisfacenti a livello europeo. Ci si potrebbe quindi utilmente ispirare ad essi, come suggerisce la mia stessa esperienza.</p>
    </intervention>
    <intervention id="2-431" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Eoin Ryan (H-0438/08)</p>
      <p sl="unknown">Oggetto: Allarme rapido europeo per il rapimento di bambini</p>
      <p sl="unknown">Quali iniziative propongono la Presidenza e il Consiglio per attuare un sistema europeo di allarme rapido per il rapimento di bambini negli Stati membri dell'UE?</p>
    </intervention>
    <intervention id="2-432" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, onorevole Ryan, questa è una questione molto importante. Certi Stati membri hanno già introdotto meccanismi di allarme che permettono di mobilitare tutte le autorità pubbliche e la società civile in un intervallo di tempo molto breve per cercare e trovare la vittima. Questo tipo di protezione, valida a livello nazionale, si è tuttavia dimostrata inefficace se basta attraversare una frontiera per sottrarsi all’allarme o per disporre di sufficiente tempo prima che scatti.</p>
      <p sl="fr">Nel 2007 la Commissione europea ha avviato una riflessione al riguardo nell’ottica di individuare le disposizioni esistenti e di esaminare la fattibilità e il valore aggiunto dell’azione a livello di UE, e tale scopo è stato istituito un gruppo di lavoro.</p>
      <p sl="fr">Al contempo alcuni Stati membri, ossia la Francia, insieme ad altri paesi – i Paesi Bassi, il Belgio e il Lussemburgo – hanno organizzato il 12 giugno 2008 un esercizio inteso a far scattare un allarme transfrontaliero per i rapimenti. Altri Stati membri, quali Germania, Spagna, Portogallo, Repubblica ceca e Svezia, di concerto con la Commissione, hanno partecipato all’esercizio in qualità di osservatori.</p>
      <p sl="fr">La preoccupazione dell’onorevole Ryan è una priorità per la Presidenza francese, che proseguirà la riflessione in maniera pragmatica onde rafforzare la lotta al rapimento di minori e dimostrare che l’Unione è profondamente impegnata in queste situazioni.</p>
      <p sl="fr">I risultati dell’esercizio svolto tra vari Stati membri sono stati presentati alla riunione dei ministri della Giustizia e degli affari interni terminata oggi a Cannes, e il Ministro Dati doveva infatti affrontare questo tema di particolare rilievo con i suoi colleghi. Ritengo che sarebbe interessante avviare una riflessione sulle migliori prassi in questo ambito che permetta di raggruppare in una rete i meccanismi esistenti nella prospettiva di ottenere il sistema di allerta più efficace. Ovviamente, il Consiglio terrà informato il Parlamento in merito a qualsiasi iniziativa possa essere intrapresa nel prossimo semestre riguardo a questo tema particolarmente sensibile e importante.</p>
    </intervention>
    <intervention id="2-433" speaker_id="28113" name="Eoin Ryan" is_mep="True" mode="spoken">
      <p sl="en">Anch’io desidero porgere il benvenuto al Presidente in carica del Consiglio e augurare alla Francia ogni possibile successo per la sua Presidenza.</p>
      <p sl="en">Ho due domande, di cui la prima è: il Presidente in carica del Consiglio ha valutato la possibilità di istituire una linea telefonica di emergenza? Sarebbe un ottimo inizio. Al momento è presente una linea telefonica di questo genere in alcuni paesi. Potrebbe essere estesa anche ad altri paesi?</p>
      <p sl="en">La seconda è: potrebbe offrirci più di un calendario rispetto a quando prevede che avvenga? E’ una di quelle questioni su cui tutti sono d’accordo e ne vogliono vedere l’attuazione, ma sembra impantanarsi nella burocrazia. Quando poi succederà qualcosa, tutti chiederanno perché non si è già provveduto a intervenire.</p>
      <p sl="en">Mi chiedo se possa indicarci una tabella di marcia in merito e dirci anche se è stata valutata l’idea di una linea telefonica di emergenza.</p>
    </intervention>
    <intervention id="2-434" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, una linea telefonica di emergenza è un’idea eccellente perché un sistema analogo è presente in vari Stati membri. Lei ha ragione, onorevole Ryan, ed è un’idea che, nel quadro delle proposte avanzate dalla Presidenza, potrebbe trovare applicazione generale.</p>
      <p sl="fr">Il nostro calendario è uno degli aspetti particolarmente sensibili per dimostrare che l’Europa intraprende azioni concrete volte a promuovere il coordinamento in caso di eventi drammatici, quali i rapimenti di bambini, garanzie soprattutto ai media e a una serie di nuovi metodi. Il nostro obiettivo è armonizzare le pratiche e raggiungere un accordo politico, se possibile entro la fine del nostro mandato; perlomeno, questo è l’obiettivo che ci siamo posti.</p>
    </intervention>
    <intervention id="2-435" speaker_id="2206" name="Reinhard Rack" is_mep="True" mode="spoken">
      <p sl="de">Signor Ministro, i genitori della bambina rapita Madeleine McCann erano qui durante l’ultima sessione di Strasburgo nel tentativo di assicurarsi il sostegno del Parlamento riguardo allo sviluppo di azioni su territorio europeo volte a garantire, quale parte di un approccio dell’Unione europea, una maggiore attenzione al problema della prevenzione dei rapimenti di minori e della protezione dei minori rapiti. Può il Consiglio prevedere di offrire sostegno ad azioni adeguate in questo ambito, di concerto con il Parlamento e la Commissione?</p>
    </intervention>
    <intervention id="2-436" speaker_id="4517" name="Christopher Heaton-Harris" is_mep="True" mode="spoken">
      <p sl="en">Rappresento la famiglia McCann e la loro regione, pertanto ho seguito tutto con molta attenzione. Per quanto riguarda l’osservazione dell’onorevole Ryan, c’è un numero che credo sia già stato riservato nella maggior parte dei paesi europei, il 116000. Infatti, la notte scorsa il presidente della commissione per il mercato interno e la protezione dei consumatori lo ha inserito in un emendamento nel pacchetto sulle telecomunicazioni, così potrebbe seguire l’iter di quell’atto legislativo. Tuttavia, la mia domanda è la seguente: è necessaria una nuova legislazione? Non ci si può basare semplicemente sulla pura cooperazione?</p>
    </intervention>
    <intervention id="2-437" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, il caso del rapimento di Madeleine McCann è particolarmente sensibile e, per essere chiaro, vogliamo la cooperazione tra la Presidenza, il Consiglio e il Parlamento europeo onde garantire un’azione comune. L’onorevole ha perfettamente ragione da questo punto di vista. Non sto dicendo che abbiamo assolutamente bisogno della normativa. Secondo me, quello che ci occorre in questo ambito sono la convergenza, una valida cooperazione e buone prassi, e dobbiamo osservare quali sono le migliori soluzioni nei vari Stati membri.</p>
      <p sl="fr">E’ per questo motivo che era interessante condurre questi esercizi pilota tra vari Stati membri nell’ottica di trarre conclusioni da presentare poi ai nostri partner , insieme a quest’Assemblea, come ha sottolineato l’onorevole Rack, entro la fine della Presidenza francese. Credo che dobbiamo essere molto efficaci sul terreno, il che implica maggiore cooperazione, come da lei evidenziato, piuttosto che legislazione.</p>
    </intervention>
    <intervention id="2-438" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 9 dell’on. Manuel Medina Ortega (H-0440/08)</p>
      <p sl="unknown">Oggetto: Progetti relativi al “grande vicinato”</p>
      <p sl="unknown">Alla luce del fatto che da ambiti diversi, compresa la stessa Commissione europea, vengono avanzate proposte per la formulazione di una politica di “grande vicinato”, che utilizzi la posizione geografica eccezionale delle nostre regioni ultraperiferiche per fornire aiuto allo sviluppo dei paesi vicini dell'Africa occidentale e meridionale e dei Carabi, ritiene il Consiglio possibile giungere a realizzazioni concrete ed elaborare piani di qualche tipo a tale riguardo?</p>
    </intervention>
    <intervention id="2-439" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, l’onorevole Ortega sa perfettamente che, su iniziativa del Consiglio europeo di Siviglia, la Commissione ha presentato una relazione basata su un approccio globale riguardo alle specifiche caratteristiche della situazione delle regioni ultraperiferiche volto a stabilire le misure da attuare per promuoverne lo sviluppo, tenendo conto delle loro particolari esigenze.</p>
      <p sl="fr">Più recentemente, nel settembre 2007, la Commissione ha presentato al Consiglio e al Parlamento europeo i risultati della propria strategia e le prospettive future. Inoltre, come l’onorevole parlamentare sa, è stato da poco pubblicato il Libro verde dal titolo “Le future relazioni tra l’UE e i paesi e territori d’oltremare”. La Commissione ha quindi avviato di recente un’ampia consultazione pubblica, che spianerà la strada a una nuova politica di partenariato con i paesi e i territori d’oltremare.</p>
      <p sl="fr">Questi territori hanno molti elementi in comune con le regioni ultraperiferiche, come ben sa: lontananza, isolamento dai territori dell’UE, vulnerabilità, anche ai cambiamenti climatici, e ovviamente tutti gli aspetti che riguardano il trasporto, sia aereo che marittimo, la gestione dei flussi migratori, la politica agricola e quella marittima. Tutti questi punti sono comuni tanto ai territori d’oltremare quanto alle regioni ultraperiferiche.</p>
      <p sl="fr">Data l’attuale situazione nel mondo, quello che abbiamo potuto constatare è che, per riuscire, una politica di sviluppo coerente doveva iscriversi in un quadro regionale più ampio; da qui il piano d’azione per il “grande vicinato” lanciato dalla strategia del 2004 a Siviglia, che mira a rafforzare l’integrazione regionale delle regioni ultraperiferiche nella loro posizione geografica, in altre parole con certi paesi ACP d’Africa e dei Caraibi.</p>
      <p sl="fr">Questa prospettiva, questa dimensione regionale, viene presa in considerazione anche negli accordi di partenariato economico negoziati tra l’Unione europea e gli Stati ACP che ambiscono a pervenire a una maggiore integrazione regionale di tali paesi.</p>
      <p sl="fr">Disponiamo di vari strumenti al riguardo, che senza dubbio lei conosce bene. Innanzi tutto, occorre coordinare meglio gli strumenti finanziari, che si tratti del decimo FES, del FESR e dei fondi soggetti a cofinanziamento. Dobbiamo rafforzare gli attuali legami marittimi tra le regioni ultraperiferiche e i loro paesi terzi vicini. E’ altresì importante partecipare a reti di ricerca comunitarie tra queste regioni ultraperiferiche, i paesi e i territori d’oltremare nonché i rispettivi vicini, affinché possano aderire ai programmi comunitari. Infine, dobbiamo adottare nuove linee guida in materia di politiche di migrazione, in particolare nel quadro della cooperazione tra gli Stati ACP e l’Unione europea.</p>
      <p sl="fr">Come ha evidenziato l’onorevole Ortega, l’attuazione della strategia per le regioni ultraperiferiche, i cui obiettivi verranno presi in considerazione anche nel quadro del riesame del regolamento sui programmi d’opzione specifici per la lontananza e l’insularità, fa parte del programma di lavoro del Consiglio e delle Presidenze francese, ceca e svedese.</p>
      <p sl="fr">Come sa, la Presidenza francese è particolarmente interessata a questi temi: a dimostrazione di ciò, ieri è iniziato all’isola di Réunion un importante incontro, che terminerà l’11 luglio, che si incentrerà sulle strategie da attuare per contrastare il cambiamento climatico e la perdita di biodiversità in queste regioni ultraperiferiche e nei paesi e territori d’oltremare. Auspichiamo che anche questo appuntamento consenta di imprimere un nuovo slancio a questa politica alla quale attribuiamo la massima importanza.</p>
    </intervention>
    <intervention id="2-440" speaker_id="1337" name="Manuel Medina Ortega" is_mep="True" mode="spoken">
      <p sl="es">Signor Presidente, desidero ringraziare il Presidente in carica del Consiglio per la risposta. Come il Presidente in carica del Consiglio sa, è una proposta di uno straordinario Commissario, Michel Barnier, che ha menzionato il concetto di grande vicinato, e il Presidente in carica del Consiglio ha indicato una serie di strumenti al riguardo.</p>
      <p sl="es">Confido che nel corso della Presidenza francese, prima della fine di quest’anno, vengano realizzate anche azioni specifiche. Ovviamente è stata prodotta una gran quantità di documenti che, come lui sa, conosco e che quindi tutti conosciamo. L’aspetto più importante, tuttavia, è compiere qualche passo avanti, perché il tempo passa, e al momento le regioni ultraperiferiche non hanno questa proiezione esterna.</p>
      <p sl="es">Le regioni ultraperiferiche sono parte dell’UE, un territorio continentale, e ci offrono una splendida opportunità. Di certo mi auguro che prima della fine di quest’anno la Presidenza francese ci proponga alcune misure volte a concretizzare queste teorie generali sul grande vicinato delle regioni ultraperiferiche.</p>
    </intervention>
    <intervention id="2-441" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, onorevole Ortega, numerose misure specifiche sono state effettivamente adottate su questa base sin dal 2004 e l’onorevole Ortega aveva ragione a citare l’azione dei Michel Barnier a tale proposito, che ha portato a varie importanti riforme in diverse politiche comunitarie, quali la politica di coesione e i Fondi strutturali, il Fondo agricolo europeo, il Fondo europeo di sviluppo regionale, il Fondo europeo per la pesca e gli aiuti regionali, i programmi POSEI e programmi di ricerca.</p>
      <p sl="fr">Quello che voglio dire all’onorevole Ortega in generale è che, nonostante le difficoltà correlate al ritardo nell’attuazione del Trattato di Lisbona sotto la Presidenza francese, stiamo cercando di attribuire davvero una nuova dimensione a queste politiche e di garantire che la loro dimensione orizzontale si traduca, per quanto possibile, in azioni concrete. Miriamo a concentrarci, in particolare, sul settore marittimo e su questo aspetto lavoreremo a stretto contatto con la Commissione e nell’ambito della programmazione delle politiche regionali con il Commissario Hübner. Resta inteso che riserviamo particolare attenzione a questo tema.</p>
    </intervention>
    <intervention id="2-442" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 10 dell’on. Robert Evans (H-0442/08)</p>
      <p sl="unknown">Oggetto: Sri Lanka</p>
      <p sl="unknown">Il Consiglio sarà al corrente dell'escalation di violenze nello Sri Lanka e della crescente probabilità che scoppi una guerra civile totale. Tra gli ultimi episodi, 11 persone sono morte e più di 70 sono rimaste ferite nell'esplosione di una bomba su un treno zeppo di pendolari, altre due sono state uccise in una esplosione nella capitale, Colombo, e il reporter televisivo di origine Tamil, Paranirupasingam Devakumar, ha subito un'aggressione fatale mentre tornava a casa dal lavoro, nono giornalista ucciso nello Sri Lanka negli ultimi due anni.</p>
      <p sl="unknown">Il Consiglio sarà anche consapevole della mancata offerta di rielezione dello Sri Lanka al Consiglio delle Nazioni Unite sui diritti umani, evidente rifiuto da parte dei membri ONU di un paese che si può ritenere abbia abusato della propria posizione all'interno di detto Consiglio non per promuovere i diritti umani, bensì per proteggersi dai controlli internazionali basati su prove diffuse e documentate di violazioni dei diritti umani perpetrate non soltanto dall'LTTE (Liberation Tigers of Tamil Eelam) ma anche presumibilmente dalle stesse forze di sicurezza governative.</p>
      <p sl="unknown">Alla luce di quanto sopra, il Consiglio non conviene che l'UE dovrebbe mostrarsi in prima linea negli sforzi per trovare una soluzione pacifica e duratura al conflitto? Quale approccio sta esaminando il Consiglio a questo scopo e come ciò influenzerà i negoziati con lo Sri Lanka sul suo status privilegiato nell'ambito del Sistema di preferenze generalizzate?</p>
    </intervention>
    <intervention id="2-443" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, onorevole Evans, il Consiglio condivide le sue preoccupazioni riguardo alla situazione nello Sri Lanka. Dall’inizio del 2008 l’Unione europea ha attivamente rafforzato il dialogo con il governo dello Sri Lanka. Dal 16 al 18 marzo una troika di alti funzionari si è recata a Colombo dove ha incontrato quattro ministri del governo e altri esponenti politici di rango elevato. Il 10 giugno una delegazione di alto livello della Commissione europea ha partecipato alla diciassettesima riunione della commissione mista UE-Sri Lanka svoltasi a Colombo. Entrambe le visite hanno offerto l’opportunità di affrontare le preoccupazioni dell’Unione europea riguardo all’attuale situazione nel paese.</p>
      <p sl="fr">In occasione della visita della troika dell’Unione europea nello Sri Lanka, l’Unione ha riaffermato il proprio impegno in merito al ruolo di copresidente del processo di Tokyo e alla sua fornitura di aiuti umanitari. L’Unione europea è il principale donatore di aiuti dello Sri Lanka, come lei sa. Ha tuttavia sottolineato l’importanza di instaurare un clima più favorevole che permetta alle ONG, alle nazioni Unite al comitato internazionale della Croce Rossa di svolgere il proprio lavoro con efficienza.</p>
      <p sl="fr">Attualmente lo Sri Lanka beneficia di notevoli vantaggi a titolo del regime speciale d’incentivi per lo sviluppo sostenibile e il buon governo, che fa parte del sistema di preferenze generalizzato dell’Unione europea. Le regole fissate nel quadro di detto sistema prevedono che tutti i paesi che desiderano continuare a beneficiare del sistema SPG+ dovranno presentare nuovamente domanda entro ottobre 2008. Le condizioni di concessione del regime si basano su criteri di vulnerabilità economica e sulla ratifica e attuazione di 27 convenzioni internazionali relative ai diritti umani, ai diritti dei lavoratori, all’ambiente e ai principi di buon governo.</p>
    </intervention>
    <intervention id="2-444" speaker_id="2099" name="Robert Evans" is_mep="True" mode="spoken">
      <p sl="en">Desidero ringraziare il Presidente in carica del Consiglio per la risposta, ma ho due brevi osservazioni da aggiungere.</p>
      <p sl="en">Per essere in prima linea nel processo di pace l’UE dovrebbe modificare la propria politica sul divieto di viaggio, perché i negoziati si sono svolti a Ginevra, che non è nell’UE, e perché i norvegesi, che a loro volta non sono membri dell’UE, hanno assunto un ruolo determinante nel processo di pace. Il Presidente in carica del Consiglio è soddisfatto di questa situazione?</p>
      <p sl="en">Il Presidente in carica del Consiglio ha espresso un’opinione molto esauriente riguardo ai negoziati sul sistema SPG, ma alla luce delle sue riserve, o delle riserve circa lo Sri Lanka al momento, quanto è sicuro a questo punto che lo Sri Lanka soddisferà quelle 27 condizioni cui ha fatto riferimento, criteri che devono essere rispettati prima di poter effettivamente beneficiare di tale sistema preferenziale di scambi?</p>
    </intervention>
    <intervention id="2-445" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, onorevole Evans, ho preso atto dei suoi commenti sul processo di Ginevra, ed è vero che in tale ambito i norvegesi stanno assumendo un ruolo importante. Tuttavia credo che il peso dell’Unione che, ribadisco, è il principale donatore, sia di particolare rilievo. Dobbiamo pertanto utilizzare tutto questo peso per influenzare il processo di Ginevra e le operazioni di stabilizzazione nel paese.</p>
      <p sl="fr">Le condizioni per accordare il sistema SPG+ allo Sri Lanka sono basare principalmente su criteri di vulnerabilità economica e sul fatto che le convenzioni internazionali che ho menzionato, relative ai diritti fondamentali, devono essere applicate. E lo Sri Lanka deve inoltre presentare domanda per aderire al regime in questione.</p>
      <p sl="fr">Per quanto so io, sebbene non ne sia certo, dobbiamo ricevere un fascicolo complessivo da parte delle autorità del paese prima di poter decidere se concedere o meno l’SPG+. Non sono a conoscenza, a questo punto, di reticenze da parte del Consiglio ad accordarlo. Dovremo valutare l’esatto contenuto della richiesta formulata dalle autorità dello Sri Lanka.</p>
    </intervention>
    <intervention id="2-446" speaker_id="4382" name="Avril Doyle" is_mep="True" mode="spoken">
      <p sl="en">Desidero chiedere al Ministro se conferma che sono stati commessi abusi di diritti umani a opera delle forze di governo delle Tamil Tigers . Potrebbe pronunciarsi al riguardo?</p>
    </intervention>
    <intervention id="2-447" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Onorevole Doyle, quello che so è che la troika che ha svolto la missione sotto la Presidenza slovena ha riferito al Consiglio. La troika era guidata dal direttore asiatico del dipartimento sloveno degli Affari esteri, dalla signora Campbell e dal signor Nicolaj, responsabile dell’ufficio nello Sri Lanka. Gli unici abusi di cui sono a conoscenza sono quelli indicati da loro. Tuttavia, tornerò su questo tema con maggiori informazioni, se me lo permette, onorevole Doyle, e mi scuso per non essere in grado di fornirle una risposta più precisa.</p>
    </intervention>
    <intervention id="2-448" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 11 dell’on. Avril Doyle (H-0445/08)</p>
      <p sl="unknown">Oggetto: Priorità del Consiglio sul Pacchetto clima</p>
      <p sl="unknown">Quali sono le ambizioni della Presidenza francese riguardo al Pacchetto clima e energia? Quale genere di progressi sono stati fatti in Consiglio a oggi? Qual è il calendario previsto dalla Presidenza?</p>
    </intervention>
    <intervention id="2-449" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio . − Signor Presidente, la Presidenza francese accoglie chiaramente con favore la presentazione, da parte della Commissione, all’inizio di quest’anno, di un pacchetto “energia e clima”, che traduce alla perfezione gli obiettivi fissati dai capi di Stato o di governo in occasione del vertice del marzo 2007: ridurre del 20 per cento le emissioni dei gas a effetto serra entro il 2020, qualsiasi cosa accada, e persino del 30 per cento nel caso di successo dei negoziati su un accordo globale concernente un regime per il periodo successivo al 2012; proporre un quadro normativo per la cattura e lo stoccaggio geologico del biossido di carbonio e, onorevole Doyle, lancio di progetti dimostrativi in questo ambito; e raggiungere entro il 2020 una quota pari al 20 per cento di energie rinnovabili del consumo energetico totale dell’Unione europea. Anche lei è di certo informata in merito a tutto questo, onorevole Doyle.</p>
      <p sl="fr">La Presidenza francese si felicita anche per i progressi compiuti sotto la Presidenza slovena. In questo contesto, lei ha senza dubbio potuto prendere conoscenza della relazione sullo stato di avanzamento presentata in giugno dalla Presidenza uscente del Consiglio. Dal dibattito basato su tale documento è emerso che il Consiglio sosteneva l’architettura generale del pacchetto. Inoltre, è stato deciso che alcune delle proposte relative al riesame del sistema di scambio di quote di emissioni di gas a effetto serra e alla ripartizione dello sforzo nei settori non contemplati dal sistema dovevano essere oggetto di un’analisi più dettagliata.</p>
      <p sl="fr">In particolare, le disposizioni sulla lotta contro la rilocalizzazione delle emissioni di carbonio, l’utilizzo di proventi derivanti dalla vendita all’asta, la necessaria flessibilità per raggiungere gli obiettivi nazionali e l’aumento dal 20 al 30 per cento sono elementi che verranno esaminati con cura, come la situazione specifica di certi Stati membri.</p>
      <p sl="fr">Sappiamo che non sarà facile conseguire tutti questi obiettivi. Sappiamo anche che la Presidenza francese dovrà fornire spiegazioni su tutti questi punti, che vi sono conflitti di interessi molto rilevanti e che dobbiamo ancora condurre un’analisi approfondita degli elementi che ho poc’anzi citato, in particolare per quanto attiene ai meccanismi di ripartizione delle quote all’asta, le misure per prevenire la rilocalizzazione del carbonio e i vari dispositivi di flessibilità necessari.</p>
      <p sl="fr">Tuttavia, quello che sappiamo anche, onorevole Doyle, è che è ovviamente di vitale importanza avere un accordo politico per la conferenza di Poznań in programma alla fine dell’anno, ma soprattutto per la Conferenza di Copenaghen. Per quanto riguarda l’attività della nostra Presidenza, nel contesto delle istituzioni, che lei conosce bene quanto me, e delle scadenze legislative, dobbiamo raggiungere, di concerto con la sua Assemblea, un accordo sufficientemente ambizioso da collocare l’Unione in una posizione forte nel quadro dei suoi negoziati internazionali e a Copenaghen nel dicembre 2009, e il tempo legislativo che abbiamo a disposizione al riguardo è ormai contato; è senz’altro la sfida più impegnativa che dovremo affrontare, onorevole Doyle.</p>
    </intervention>
    <intervention id="2-450" speaker_id="4382" name="Avril Doyle" is_mep="True" mode="spoken">
      <p sl="en">Per accordo politico intende un accordo in prima lettura o i lavori preparatori per un accordo iniziale in seconda lettura sotto la Presidenza francese? Inoltre, quale priorità attribuisce il Presidente in carica del Consiglio ai provvedimenti correttivi alle frontiere o ai divieti? Conviene con me la Presidenza che tali misure dovrebbero essere tenute di riserva per il piano B nel caso in cui non riuscissimo a raggiungere l’obiettivo di un accordo internazionale, ma non dovrebbero essere utilizzate come un bastone nel quadro di trattative volte a definire un accordo internazionale?</p>
    </intervention>
    <intervention id="2-451" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, onorevole Doyle, per rispondere alla sua prima domanda, stiamo cercando di andare il più lontano possibile. Stiamo cercando di ottenere un accordo in prima lettura. Faremo tutto quanto in nostro potere per realizzare questo obiettivo, se riusciamo a pervenire a un accordo iniziale in seconda lettura, lo faremo. Ritengo che sia nell’interesse di tutte le Istituzioni europee e dell’unione nel complesso. Per essere molto schietto, questa è la mia opinione personale, anche se so che sarà molto difficile.</p>
      <p sl="fr">Per quanto riguarda i meccanismi per affrontare il problema della rilocalizzazione delle emissioni di carbonio, penso che sia importante – e sto parlando in questo caso a nome della Presidenza, non del Consiglio – che, da una parte, possiamo lavorare insieme da un punto di vista tecnico su questi provvedimenti, che sono ben lungi dall’essere semplici, e che, dall’altra parte, abbiamo una merce di scambio da offrire nei prossimi negoziati internazionali. Se non si raggiungerà alcun accordo in merito a livello globale, allora, come ha giustamente sottolineato lei, dovremo optare per il piano B. Tuttavia, avremo maggiore possibilità di saltar fuori con questa opzione B se in tempi abbastanza ristretti abbiamo proposte da presentare in sede di negoziati internazionali. Questa è la mia convinzione.</p>
    </intervention>
    <intervention id="2-452" speaker_id="2099" name="Robert Evans" is_mep="True" mode="spoken">
      <p sl="en">Siccome il Ministro è nel suo territorio e il ruolo della Presidenza consiste nel guidare i 27 paesi per questo semestre, potrebbe indicarci le aree dove ritiene che la Francia dia un esempio particolarmente positivo e mostri la via al resto dell’Unione europea in questo campo?</p>
    </intervention>
    <intervention id="2-453" speaker_id="photo_generic" name="Jean-Pierre Jouyet" is_mep="True" mode="spoken">
      <p sl="fr">Presidente in carica del Consiglio. − Signor Presidente, grazie per questa domanda molto sottile. Penso che in quest’area la Presidenza francese debba dimenticare le difficoltà che potremmo incontrare su un aspetto piuttosto che su un altro delle proposte, che non sono necessariamente facili da risolvere. Sappiamo che non tutto è facile. Penso alle energie rinnovabili e penso ad altri elementi. Tuttavia, obiettivo della Presidenza e nostra responsabilità, onorevole Evans, è proprio raggiungere un accordo entro la fine dell’anno, a qualunque costo, e ci costerà, nel senso monetario del termine, per quanto riguarda alcuni aspetti del pacchetto in questione.</p>
    </intervention>
    <intervention id="2-454" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">L'interrogazione n. 37 non sarà esaminata poiché l'argomento figura già all'ordine del giorno della presente tornata.</p>
    </intervention>
  </section>
  <section id="creitem38" title="15. Richiesta di applicare la procedura di urgenza: vedasi processo verbale"/>
  <section id="creitem39" title="16. Modifica della direttiva 2004/49/CE relativa alla sicurezza delle ferrovie comunitarie – Modifica del regolamento (CE) n. 881/2004 che istituisce un'Agenzia ferroviaria europea (discussione)">
    <intervention id="2-459" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta</p>
      <p sl="unknown">la raccomandazione per la seconda lettura della commissione per i trasporti e il turismo, sulla modifica della direttiva 2004/49/CE relativa alla sicurezza delle ferrovie comunitarie (direttiva sulla sicurezza delle ferrovie) [16133/3/2007 – C6-0129/2008 – 2006/0272(COD) ] (Relatore: Paolo Costa) (A6-0223/2008);</p>
      <p sl="unknown">la raccomandazione per la seconda lettura della commissione per i trasporti e il turismo, sulla modifica del regolamento (CE) n. 881/2004 che istituisce un'Agenzia ferroviaria europea (regolamento che istituisce l'Agenzia) [16138/3/2007 – C6-0131/2008 – 2006/0274(COD) ] (Relatore: Paolo Costa) (A6-0210/2008).</p>
    </intervention>
    <intervention id="2-460" speaker_id="4747" name="Paolo Costa" is_mep="True" mode="spoken" role="relatore">
      <p sl="it">Signor Presidente, onorevoli colleghi, signor Commissario, è con grande piacere che introduco questa sera questo nostro dibattito, perché arriva alla fine di un lavoro che era partito con molte difficoltà ma mi pare abbia raggiunto risultati di grande importanza. Questa sera noi discutiamo di cose molto tecniche ma sono cose che contribuiscono a costruire, a mio modo di vedere, l'Europa molto di più di molti discorsi che facciamo tra di noi in tante altre sedi.</p>
      <p sl="it">Noi non c'eravamo accorti ma ci sono in Europa quasi 700.000 vagoni che ormai possono muoversi da un paese all'altro, che possono essere utilizzati da una compagnia piuttosto che da un'altra e che finora erano impediti di attraversare le frontiere con una certa tranquillità, perché non avevamo garantito regole di sicurezza comuni da una parte all'altra.</p>
      <p sl="it">Bene, questa sera, affrontando due problema che completano quelle norme sull'interoperabilità e sul riconoscimento reciproco del materiale rotabile che avremo già portato avanti a gennaio, eliminiamo delle altre barriere e lo facciamo in modo tale che anche sotto il profilo della sicurezza noi ci garantiamo che ci sia un sistema armonizzato e facciamo un secondo passo in avanti, invece, con il regolamento che discutiamo stasera, che oltre ad estendere le competenze dell'Agenzia europea, le dà un ruolo importantissimo nel fare avanzare quel sistema unico di segnalamento ferroviario, destinato a sostituire ben 23 sistemi esistenti in Europa. Finalmente si comincia ad intravedere quel mercato unico ferroviario che è stato pensato fin dal 1957 con il primo trattato ma che ancora non abbiamo conseguito.</p>
      <p sl="it">Bene, sulla proposta di direttiva sulla sicurezza, il punto su cui abbiamo lavorato era di costruire un sistema di certificazione della manutenzione dei vagoni, che fosse nella possibilità, non soltanto delle compagnie ferroviarie, non soltanto di coloro che gestiscono le infrastrutture ma anche, eventualmente, di un soggetto terzo che decidesse di investire in un parco vagoni. E ciò senza distinguere, senza eliminare la responsabilità delle compagnie ferroviarie, nell'utilizzo dei vagoni stessi quando questi si muovono.</p>
      <p sl="it">Abbiamo a lungo discusso sull'opportunità di rendere questa certificazione volontaria piuttosto che obbligatoria, di limitarci ai vagoni piuttosto che al resto delle cose e mi pare che abbiamo trovato una buona soluzione; sarà obbligatoria, riguarderà i vagoni per i prossimi due anni, riguarderà anche gli altri veicoli, i veicoli passeggeri, entro una decina di anni. Questo sistema è stato delineato, questa strada è seguita, e tra un po' noi arriveremo al punto che ci interessa. Il regolamento sulle agenzie tocca – mi interessa soprattutto sottolineare – il punto sul sistema europeo di segnalamento, che consente di fare un passo in avanti tecnologico e di intravedere la possibilità di eliminare altre cose.</p>
      <p sl="it">Avevamo due problemi: come fare in modo che l'innovazione tecnologica, che dobbiamo spingere e fare continuare a crescere, non renda incerto l'orizzonte entro il quale muoversi per fare gli investimenti nel passare a questo sistema di segnalamento. Bene, mi pare che anche qui la soluzione è trovata, che fissa una versione la 2.3.0 di questi giorni e la porta in avanti e sia compatibile con il fatto che nel 2012 avremo quella ancora più avanzata e definitiva che ci toccherà fare. Per questi motivi, avendo risolto – mi pare – brillantemente questi due problemi, io credo di poter raccomandare al Parlamento di votare l'accordo raggiunto in seconda lettura, che consente anche di dare una dimostrazione di efficienza nei nostri lavori e nei rapporti con il Consiglio.</p>
    </intervention>
    <intervention id="2-461" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione . − Signora Presidente, onorevoli deputati, dopo l’adozione dei primi due pacchetti sulle ferrovie, nel 2001 e nel 2004, e poco prima dell’adozione del terzo pacchetto sulle ferrovie nel 2007, il 13 dicembre 2006 la Commissione ha proposto una serie di misure legislative sul riconoscimento transnazionale del materiale rotabile.</p>
      <p sl="fr">tali misure mirano a sostenere la rivitalizzazione del settore ferroviario eliminando gli ostacoli alla circolazione dei treni sulle reti ferroviarie europee. I due testi oggetto della discussione di oggi, la modifica della direttiva sulla sicurezza delle ferrovie e la modifica del regolamento sull’Agenzia ferroviaria europea, fanno parte di tali misure.</p>
      <p sl="fr">La modifica del regolamento che istituisce l’Agenzia ferroviaria europea aveva principalmente due obiettivi.</p>
      <p sl="fr">Il primo consisteva nell’estendere le competenze dell’Agenzia affinché potesse svolgere il proprio ruolo nell’attuazione della nuova direttiva sull’interoperabilità. Dovrà individuare le varie procedure nazionali e le norme tecniche attualmente in vigore in materia di omologazione dei locomotori. Dovrà poi stilare l’elenco delle norme equivalenti e quindi dei requisiti che, una volta verificati da un’autorità nazionale di sicurezza, non dovranno più essere verificati dalle autorità di altri Stati membri sul cui territorio potrebbe circolare quel locomotore. Questa attività sarà svolta in cooperazione con le reti delle autorità nazionali di sicurezza che l’Agenzia dovrà coordinare. Quest’ultima sarà anche responsabile dell’elaborazione dei pareri tecnici su richiesta delle autorità nazionali di sicurezza o della Commissione.</p>
      <p sl="fr">Inoltre, occorre precisarne alcuni compiti, soprattutto con l’introduzione del sistema ERTMS, nel quadro della direttiva sulla certificazione dei macchinisti, e dei registri e delle banche dati che l’Agenzia dovrà istituire. L’Agenzia avrà infatti un ruolo cruciale da svolgere nell’attuazione del sistema ERTMS, non solo riguardo alla definizione delle specifiche di questo sistema unificato di segnalamento, ma anche riguardo alla garanzia della compatibilità tecnica delle attrezzature fisse e dotate di versioni diverse.</p>
      <p sl="fr">Permettetemi di congratularmi con il relatore, il presidente della commissione, onorevole Costa, per il lavoro da svolgere in seconda lettura onde pervenire a un accordo con il Consiglio. Questo risultato è stato ottenuto al prezzo di varie riunioni interminabili ed enormi sforzi da parte di tutti. I risultati dei negoziati sono ancora prudenti: emendamenti alle due posizioni comuni che il Consiglio ha adottato il 3 marzo 2008, che la Commissione può accogliere in toto .</p>
      <p sl="fr">La ringrazio pertanto, onorevole Costa, per il lavoro svolto. Ora. ascolterò la discussione con grande interesse.</p>
    </intervention>
    <intervention id="2-462" speaker_id="1" name="Georg Jarzembowski" is_mep="True" mode="spoken">
      <p sl="de">a nome del gruppo PPE-DE . – Signora Presidente, signor Commissario – ed ex mio collega – onorevoli colleghi, avremmo quasi potuto riunirci in sede di commissione, ma è così piacevole essere qui con tutti voi.</p>
      <p sl="de">Desidero innanzi tutto ringraziare di cuore il relatore a nome del mio gruppo. Nelle ultime settimane si è prodigato costantemente per aggiungere dettagli tecnici e migliorare la situazione. Con le due direttive di modifica concordate ora tra il Consiglio e il Parlamento stiamo potenziando la sicurezza delle ferrovie e abbiano inoltre la possibilità di migliorare l’interoperabilità e di avvicinarci al nostro obiettivo, ossia spostare effettivamente più trasporto merci dalla strada alla ferrovia.</p>
      <p sl="de">Ritengo che sia della massima importanza il fatto che la nuova procedura di certificazione, il mutuo riconoscimento delle norme di certificazione, ridurrà definitivamente i costi di certificazione e, di conseguenza, promuoverà l’uso di materiale rotabile su tutto il territorio europeo. Al tempo stesso, tuttavia - e questa era una delle questioni spinose per noi e ringrazio il relatore per la sua tenacia – dobbiamo garantire una soluzione chiara e inequivocabile del problema della responsabilità della manutenzione dei vagoni, perché soltanto in questo modo possiamo pretendere che i nostri cittadini accettino l’impiego transfrontaliero dei vagoni senza che questi siano sottoposti a ulteriori controlli, e possiamo promuovere l’interoperabilità.</p>
      <p sl="de">Sono anche favorevole al fatto che l’Agenzia cerchi di sviluppare il sistema ERTMS e sono d’accordo con il relatore che il meglio è nemico del bene. Se cambiamo versione troppo rapidamente, probabilmente non troveremo nessun seguace. Pertanto dobbiamo procedere con attenzione e cautela nel promuovere la versione dell’ERTMS.</p>
      <p sl="de">A tutti piacciono i treni, soprattutto quelli storici. Sono quindi lieto che abbiamo qui chiarito che le ferrovie storiche e museali sono esenti da tutte le disposizioni di sicurezza, che sono tecnicamente difficili ma necessarie in generale. Mi auguro che i nostri amici ci ascolteranno e vedranno. Riconosciamo appieno gli interessi delle linee ferroviarie museali.</p>
    </intervention>
    <intervention id="2-463" speaker_id="1309" name="Brian Simpson" is_mep="True" mode="spoken">
      <p sl="en">a nome del gruppo PSE . – Signora Presidente, a nome del gruppo socialista desidero ringraziare l’onorevole Costa per entrambe le sue relazioni, sebbene questa sera mi soffermerò solo su quella relativa alla sicurezza delle ferrovie.</p>
      <p sl="en">La sicurezza deve sempre essere la nostra massima priorità, e coloro ai quali incombe la responsabilità della gestione delle nostre infrastrutture ferroviarie e del relativo materiale rotabile devono ricevere una formazione adeguata e le loro qualifiche devono essere riconosciute se vogliamo rafforzare l’efficienza e la sicurezza delle nostre linee ferroviarie. E’ vero che la certificazione di sicurezza dei vagoni merci dovrebbe entrare nel 2010 in una nuova fase con l’introduzione di un sistema innovativo. E’ altrettanto vero che dovrebbero essere contemplati i veicoli passeggeri e, benché sia una cosa da attuare nell’arco di 10 anni, coloro che vi si oppongono devono senz’altro riconoscere la necessità di tale sistema.</p>
      <p sl="en">Sono anche a favore di quanto affermato dal relatore secondo cui nulla dovrebbe ritardare l’espansione delle ferrovie. L’intero settore in Europa, in particolare nel segmento del trasporto ferroviario, è tormentato dalla mancanza di lungimiranza che talvolta emerge dai nostri fornitori di infrastrutture che si attaccano a qualsiasi scusa per non fare nulla.</p>
      <p sl="en">Dobbiamo espandere le nostre ferrovie, sia in termini di infrastrutture che di materiale rotabile, affinché possiamo offrire una rete ferroviaria efficiente, capace e sostenibile scevra di ostacoli.</p>
      <p sl="en">Infine, devo ringraziare il nostro relatore e tutti i deputati per il sostegno ai miei emendamenti che esentano le ferrovie storiche e turistiche dalla direttiva in oggetto. Se fossero state obbligate a conformarsi, gli oneri sarebbero stati rovinosi e avrebbero compromesso la salvaguardia di quel ricco patrimonio industriale fornito indubbiamente dalle ferrovie.</p>
      <p sl="en">Noi in Europa mostriamo la via in termini di patrimonio ferroviario e salvaguardia, un fatto spesso trascurato dalla Commissione – ma, francamente, mai trascurato da quest’Assemblea.</p>
    </intervention>
    <intervention id="2-464" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL . – Signora Presidente, molto tempo prima della comparsa dell’Unione europea, avevamo un sistema ferroviario ben organizzato in gran parte d’Europa. Dalla fine del XIX secolo, le ferrovie, insieme ai servizi postali, sono state una delle principali responsabilità dello Stato. Ogni paese era responsabile della propria rete ferroviaria.</p>
      <p sl="nl">Nella maggior parte dei paesi lo Stato era diventato il proprietario della principale o del’unica società ferroviaria nazionale. Tale necessità era emersa perché le imprese private originarie erano votate soprattutto ad accumulare profitti in tempi rapidi. Non erano riuscite a garantire la qualità e la continuità del servizio. Dopo essere state acquisite dagli Stati, le infrastrutture e la frequenza del servizio sono migliorate. Le infrastrutture appartenevano alle ferrovie nazionali e, di conseguenza, allo Stato.</p>
      <p sl="nl">La gestione dei treni passeggeri e dei treni merci era nelle stesse mani, pertanto il coordinamento tra il trasporto passeggeri e quello merci, da un lato, e le attività di manutenzione, l’espansione e l'impiego ottimale delle infrastrutture, dall’altro, era perfetto. Non era necessario l’intervento di alcun distinto organo statale burocratico. Quasi ogni settore, a parte i vagoni letto e le carrozze ristorante sui treni internazionali a lunga percorrenza, era disciplinato a livello nazionale. Inoltre, la cooperazione internazionale era ottima. I viaggiatori di treni internazionali vedevano le ferrovie come una vasta istituzione europea globale. Alle biglietterie delle stazioni era possibile comprare biglietti scritti a mano ovunque in Europa e ricevere buone informazioni sui servizi all’estero.</p>
      <p sl="nl">I collegamenti regionali transfrontalieri e i collegamenti sulle distanze molto lunghe tra paesi che non condividevano un confine erano molto più prontamente disponibili di oggi. Quel sistema, che oggi potremmo invidiare, aveva quattro punti deboli, soprattutto dopo l’elettrificazione. I paesi hanno optato per voltaggi di rete diversi e per tipi diversi di sistemi elettronici di sicurezza. I treni merci erano ostacolati dai controlli e dovevano disaccoppiare e trasferire il carico nelle stazioni di frontiera. Poiché il trasporto pubblico operava sempre più in perdita a causa dell’uso più diffuso delle automobili, le sezioni di binari ai confini sono state ridotte e i passeggeri dovevano pagare un onere supplementare per attraversare la frontiera. Con l’avvento dei viaggi aerei, le informazioni e le vendite di biglietti per lunghi viaggi internazionali sono state sempre più trascurate.</p>
      <p sl="nl">Soltanto riguardo ad aspetti come questi l’Unione europea potrebbe apportare miglioramenti. E’ da anni motivo di grande preoccupazione per il mio gruppo il fatto che l’intervento da parte dell’Unione europea non si sia incentrato soprattutto sui miglioramenti a livello transfrontaliero ma principalmente su un’ulteriore liberalizzazione. Al fine di limitare il danno causato da questi cambiamenti, è di nuovo necessaria una maggiore vigilanza burocratica.</p>
      <p sl="nl">In una serie di precedenti decisioni, a partire dal 2001, in materia di ferrovie sono stati definiti alcuni faits accomplis. Sulla base di questa nuova realtà il mio gruppo sta cercando la miglior soluzione possibile per il futuro. Le soluzioni proposte in seconda lettura sembrano relativamente positive. Alcune considerazioni relative alla sussidiarietà, alla sicurezza e il desiderio di non lasciare tutto agli accordi tra le imprese ferroviarie ora privatizzate ci hanno convinti, nonostante le nostre precedenti critiche, a votare a favore.</p>
    </intervention>
    <intervention id="2-465" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, signor Commissario, onorevoli colleghi, lo spostamento del trasporto verso modalità più rispettose dell’ambiente è uno slogan che piace a noi tutti. Tuttavia, dobbiamo innanzi tutto creare le molte condizioni necessarie per realizzare questo obiettivo. Lo stesso principio vale per la ferrovia, un modo di trasporto altamente ecologico. In questo settore dobbiamo recuperare alcuni gravi ritardi tecnologici se vogliamo rendere i sistemi interoperabili e ci occorre tutta una serie di misure che ci permettano di realizzare un autentico mercato interno dei trasporti.</p>
      <p sl="de">Dopo lunghi e approfonditi negoziati tra il Parlamento e il Consiglio, abbiamo ottenuto un risultato soddisfacente. Non dovremmo quindi parlarne male, bensì sostenerlo domani a grande maggioranza.</p>
      <p sl="de">Ritengo nondimeno che vi siano alcune riserve, in particolare per quanto attiene al problema delle agenzie. Finora la nostra esperienza maturata in Europa con le agenzie è stata, per usare un eufemismo, meno che perfetta. Spesso abbiamo iniziato assegnando risorse di bilancio troppo esigue, sempre che fossero previste, all’avvio di tali strutture. Poi sorgevano problemi e si continuava a erogare indennizzi una volta accaduto l’evento. Avevamo e ancora abbiamo il problema di incorporare troppo pochi, se non inesistenti, controlli politici, e di scoprire che le agenzie hanno sviluppato una vita propria, affrancata da qualsiasi controllo politico o responsabilità. Possiamo solo augurarci, e il Commissario lo deve garantire, che questa volta sarà tutto diverso. Nondimeno, non dobbiamo abbassare la guardia, soprattutto quando la questione riguarda le agenzie.</p>
    </intervention>
    <intervention id="2-466" speaker_id="4306" name="Gilles Savary" is_mep="True" mode="spoken">
      <p sl="fr">Signora Presidente, signor Commissario, desidero innanzi tutto rendere omaggio a Paolo Costa per il suo eccellente lavoro. Stiamo affrontando un'area altamente tecnica e molto popolare. Nondimeno, quando discutiamo del piano sul clima e dell’obiettivo di ridurre i gas a effetto serra, si pone il problema del trasporto ferroviario e del trasporto diverso da quello su strada.</p>
      <p sl="fr">A tale proposito, nel corso delle due ultime legislature ci siamo impegnati a fondo per aprire le reti. Tuttavia, c’è ancora un ostacolo all’apertura delle reti che dobbiamo assolutamente eliminare: l’assenza di interoperabilità tecnica, imputabile a vari elementi, tra cui i molti tipi diversi di sistemi di controllo-comando, il riconoscimento del materiale – di cui stiamo discutendo qui – e, in particolare, lo scartamento. Vengo da una regione chiamata Aquitania, dove per garantire un flusso fluido del traffico dobbiamo cambiare gli assali dei treni che arrivano dalla Spagna.</p>
      <p sl="fr">Tali questioni, che sembrano di carattere puramente tecnico, sono in realtà di perfetta natura politica perché determinano la nostra politica in materia di trasporti e le priorità politiche della lotta ai gas a effetto serra e al cambiamento climatico.</p>
      <p sl="fr">Entrambi questi testi sono di estrema importanza. Desidero ringraziare Paolo costa per le nuove proposte presentate, in particolare sull’obbligo del riconoscimento reciproco. Ci sono molti modi di ostacolare l’apertura delle reti europee. Le reti ferroviarie sono state costruite su base nazionale o nazionalista. Un modo per fare ostruzionismo è mostrare scarso o nessun interesse a raggiungere il riconoscimento reciproco del materiale. D’ora in poi, mi auguro che, grazie al testo che ci accingiamo ad adottare, avremo una legislazione europea che ci premetterà di rimuovere questo ostacolo, che è stato particolarmente efficace tra Francia e Germania.</p>
      <p sl="fr">Desidero anche associarmi a quanto affermato dal mio collega, onorevole Rack, in merito all’Agenzia: ritengo che sia estremamente importante attribuirle le risorse di cui ha bisogno per il suo sviluppo e forse per la sua democratizzazione, affinché la presenza del Parlamento sia più incisiva.</p>
    </intervention>
    <intervention id="2-467" speaker_id="28331" name="Jaromír Kohlíček" is_mep="True" mode="spoken">
      <p sl="cs">Il sistema obbligatorio di certificazione per i soggetti responsabili della manutenzione e della messa in servizio dei veicoli ferroviari è il solo miglioramento previsto per il sistema ferroviario. Non sarebbe semplicemente possibile garantire una maggiore sicurezza di funzionamento in assenza di norme chiare. In entrambi i casi, che si tratti dell’ERTMS in un’altra relazione o questo caso specifico, l’Agenzia ferroviaria europea svolge un ruolo importante. Cerca di ottenere la libera circolazione di vagoni e locomotori, rafforzando la competitività del sistema ferroviario rispetto ad altri modi di trasporto. Questo può contribuire a migliorare l’ambiente, che soffre a causa del carico insopportabile impostogli dal traffico; gli emendamenti vanno quindi sostenuti.</p>
      <p sl="cs">Permettetemi solo poche parole in conclusione. La questione dei binari di stazionamento e dei vagoni utilizzati a fini di manutenzione da ferrovie che non sono direttamente collegate alla rete dovrebbe essere disciplinato con normative nazionali e non a livello di unione europea (tra cui le autorità competenti). Sto pensando ai binari di stazionamento in stabilimenti e così via.</p>
    </intervention>
    <intervention id="2-468" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Una soluzione per un trasporto comunitario efficiente in termini di energia è lo sviluppo di un trasporto per ferrovia moderno, sia per passeggeri che per merci.</p>
      <p sl="ro">Per quanto riguarda la direttiva in materia di sicurezza delle ferrovie, ritengo sia necessario esentare dalla direttiva le ferrovie, storiche, museali e turistiche. E’ anche essenziale che tutti i soggetti responsabili della manutenzione siano certificati ed effettuino le operazioni di manutenzione direttamente o siano in grado di affidarle ad altre officine di manutenzione.</p>
      <p sl="ro">Il soggetto responsabile della manutenzione dovrebbe stabilire, per componenti di base o sottoinsiemi destinati ai sistemi ferroviari, i parametri fondamentali e le caratteristiche tecniche relative alla manutenzione e alla logistica per soddisfare i requisiti previsti dalla direttiva in questione durante la gestione.</p>
      <p sl="ro">L’Agenzia ferroviaria europea svolge un ruolo essenziale riguardo all’introduzione entro il 2020 del sistema ERTMS. Onde incoraggiare gli investimenti necessari per l’interoperabilità dei sistemi di trasporto ferroviario nell’Unione, è essenziale stabilizzare la versione finale dell’ERTMS per un certo periodo.</p>
      <p sl="ro">Richiamo l’attenzione sulla necessità di garantire ai cittadini europei la sicurezza del trasporto ferroviario. Ritengo che sia gli Stati membri che la Commissione dovrebbero aumentare i finanziamenti destinati alle infrastrutture ferroviarie e alla modernizzazione del materiale rotabile. Invito la Commissione a offrire maggiore sostegno ai nuovi Stati membri i cui sistemi ferroviari richiedono cospicui investimenti.</p>
      <p sl="ro">La commissione TRAN ha proposto il requisito per installare l’ERTMS gradualmente nella rete di trasporti transeuropea (RTE-T) e di condizionare l'erogazione dei fondi europei all'uso obbligatorio dell'ERTMS.</p>
    </intervention>
    <intervention id="2-469" speaker_id="23768" name="Bogusław Liberadzki" is_mep="True" mode="spoken">
      <p sl="pl">Signora Presidente, signor Commissario, stiamo riducendo le barriere alla circolazione di vagoni e locomotori sulla rete ferroviaria europea. Stiamo cercando di capire se dovrebbero esserci ferrovie nella Comunità o ferrovie comunitarie. Così facendo, attraverso questo atto legislativo, ci confrontiamo con il concetto di ferrovie comunitarie, cioè, norme comuni in senso tecnico, operativo e giuridico, in realtà, interoperabilità, necessaria da ogni punto di vista. Il trasporto aereo, il trasporto stradale e quello marittimo sono molto più avanzati nella creazione di sistemi comunitari settoriali; è stato uno dei fattori che ne hanno determinato il successo di mercato. Le ferrovie non hanno ancora sperimentato alcun visibile successo di mercato, se mai, hanno perso quote di mercato.</p>
      <p sl="pl">La proposta oggetto della discussione è valida ed è oltremodo necessaria. L’onorevole Paolo Costa ha svolto un lavoro eccellente e ha presentato un'ottima relazione. Ritengo che lei, signor Commissario, potrà controllare l’Agenzia, il che si tradurrà in un grande vantaggio per le ferrovie in Europa.</p>
    </intervention>
    <intervention id="2-470" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, nei paesi della “vecchia” UE, il trasporto su rotaia sta perdendo terreno rispetto al trasporto su strada, un fenomeno che sta accadendo da alcuni decenni. Nel 1970 le ferrovie trasportavano quasi il 20 per cento di tutte le merci, mentre nel 2003 il dato era sceso a solo il 7,5 per cento. Dovremmo approfittare delle caratteristiche positive del trasporto ferroviario, che è una modalità molto rispettosa dell’ambiente. Un maggiore uso delle ferrovie potrebbe contribuire ad alleggerire la congestione sulle strade, soprattutto durante i mesi estivi. La proposta di aggiornamento della normativa servirà a rendere gli scambi più efficienti nell’UE ed eliminerà gli ostacoli alla creazione di nuove imprese di trasporto ferroviario. Inoltre, elimina il requisito che prevede locomotori certificati in ogni Stato membro e semplifica le procedure per quanto riguarda il materiale rotabile esistente.</p>
    </intervention>
    <intervention id="2-471" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, signor Commissario, desidero attirare l’attenzione su due aspetti della discussione di oggi. Prima di tutto, è importante sostenere gli emendamenti del Parlamento europeo relativi all’introduzione di un sistema obbligatorio di certificazione per tutti gli operatori del mercato, ossia imprese ferroviarie, gestori delle infrastrutture, detentori di veicoli o qualsivoglia altro soggetto certificabile in qualità di soggetto responsabile della manutenzione conformemente ai criteri e requisiti stabiliti dalla direttiva in questione.</p>
      <p sl="pl">In secondo luogo, si devono sostenere anche gli emendamenti del Parlamento europeo intesi a estendere le competenze dell’Agenzia ferroviaria europea, soprattutto per quanto attiene al rilascio di permessi per l’uso di materiale rotabile in conformità degli standard tecnici per l'interoperabilità, trasformando l’Agenzia nell‘organo di sviluppo centrale per l’introduzione dell'ERTMS (sistema europeo di gestione del traffico ferroviario), e, in terzo luogo, attribuendo all’Agenzia il compito di gestire il sistema obbligatorio di certificazione riguardo alla manutenzione dei vagoni ferroviari e di altro materiale rotabile.</p>
      <p sl="pl">Infine, desidero congratularmi con il relatore, onorevole Paolo Costa, per aver convito il Consiglio ad accogliere la maggior parte degli emendamenti del Parlamento europeo.</p>
    </intervention>
    <intervention id="2-472" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, signor Commissario, onorevoli colleghi, in tempi come questi, in cui possiamo parlare di spostare il traffico dalla strada alla ferrovia ma ci viene presentata una direttiva sui costi che probabilmente non realizzerà del tutto l’obiettivo, è positivo avere una relazione che mira effettivamente a rafforzare una modalità di trasporto che reputiamo importante, il tremo, onde garantire che in futuro goda degli stessi diritti e delle stesse opportunità sotto molti aspetti al pari degli automezzi pesanti.</p>
      <p sl="de">L’interoperabilità funziona, i sistemi vengono uniformati e la sicurezza migliorata. Entrambe sono quindi ottime relazioni. Mi congratulo con l’onorevole Costa per aver compiuto un altro passo sulla via del rafforzamento della ferrovia a livello europeo.</p>
    </intervention>
    <intervention id="2-473" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione . − Signora Presidnete, ho ascoltato con interesse gli interventi e sono d’accordo riguardo alla decisione di difendere il nostro patrimonio ferroviario, come sottolineato dagli onorevoli Simpson e Jarzembowski. Inoltre, gli onorevoli Rack e Savary hanno evidenziato l’importanza di difendere l’Agenzia, scelta cui anche noi siamo favorevoli. Ho una buona impressione a tale proposito.</p>
      <p sl="fr">Accolgo con favore il generale consenso sul compromesso raggiunto tra Parlamento e Consiglio. Il processo di rivitalizzazione del settore ferroviario europeo, lanciato dalla Comunità vari anni addietro, comincia a sortire i primi risultati. La sua quota di mercato, dopo aver registrato un declino dal 1970 nella maggior parte degli Stati membri, si è ora stabilizzata e mostra chiari segni di crescita, notizia, per altro, eccellente.</p>
      <p sl="fr">Con l’ormai imminente completamento del lavoro legislativo su questo pacchetto legislativo di natura tecnica, ma molto importante da una prospettiva economica, le imprese ferroviarie potranno assolvere il loro ruolo offrendo un trasporto sostenibile in un mercato aperto alla concorrenza sia interna tra loro che con altri modi di trasporto. Di conseguenza, mi felicito degli accordi raggiunti su questi tre aspetti – interoperabilità, sicurezza e Agenzia – e desidero ancora una volta ringraziare il Parlamento, non solo in quanto Commissario, ma anche come ex membro di quest’Assemblea, per il suo rapido ed eccellente lavoro in merito al presente testo.</p>
    </intervention>
    <intervention id="2-474" speaker_id="4747" name="Paolo Costa" is_mep="True" mode="spoken" role="relatore">
      <p sl="it">Signor Presidente, onorevoli colleghi, ringrazio tutti gli intervenuti perché mi pare che possiamo guardare con fiducia al voto di domani e alla possibilità di chiudere questo accordo che ci fa fare un passo in avanti sostanziale.</p>
      <p sl="it">La ferrovia ha un destino in Europa e può recuperare quote di mercato soltanto se è messa nelle condizioni di essere competitiva. La condizioni prima è di potersi muovere su distanze di 300-400 chilometri, che sono quelle sulle quali può vincere la concorrenza con gli altri modi. 400 chilometri in Europa significa attraversare le frontiere. Il tema sta tutto qua: o noi riusciamo a fare attraversare le frontiere in maniera efficiente e rapida i nostri treni oppure non ci siamo.</p>
      <p sl="it">Qualche anno fa abbiamo creato le regole perché lo possono fare i conduttori di locomotive, oggi lo facciamo perché lo possono fare i vagoni. Al più presto potranno attraversarlo anche le locomotive e i vagoni per passeggeri. Lo faranno in maniera indistinta, senza alcun bisogno di dover preoccuparsi che l'interoperabilità possa andare a rischio della sicurezza. Questo è in fondo l'obiettivo che c'eravamo proposti, mi pare che lo stiamo raggiungendo. Ci stiamo dando tempi e orizzonti europei – due anni per i vagoni, dieci anni per il resto – ma questo succederà. Questo materiale si muoverà adoperando finalmente un sistema di segnalamento unico. L'idea che abbiamo perseguito fino a qualche anno fa di fare imparare ad un treno a riconoscere più sistemi di segnalamento era anche un'altra strada ma chiaramente è una strada che non poteva altro che sbattere contro il fatto di avere più di 20 sistemi differenti in Europa.</p>
      <p sl="it">Se queste due cose procederanno con sufficiente velocità, noi avremo dato un contributo serio e importante, perché anche finalmente il mercato unico ferroviario sia costruito, quel mercato che i nostri padri fondatori avevano pesato fosse il primo a costruirsi, sarà invece l'ultimo: basta che arrivi e che arrivi in tempo utile, perché le ferrovie possano dare il loro contributo alla lotta ai cambiamenti climatici e alla difesa dei vincoli che i prezzi energetici ci stanno imponendo.</p>
    </intervention>
    <intervention id="2-475" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 luglio 2008 alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-476" speaker_id="39709" name="Marian Zlotea" is_mep="True" mode="written">
      <p sl="ro">Signor Presidente, cari colleghi, innanzi tutto desidero congratularmi con il relatore per il lavoro svolto. Tenuto conto dei recenti incidenti ferroviari, vorrei anche sottolineare l’importanza della sicurezza delle ferrovie comunitarie. Mi auguro che i nuovi regolamenti sul funzionamento dell’Agenzia ferroviaria europea apportino maggiori benefici ai consumatori e semplifichino le procedure relative all’autorizzazione dei veicoli. Vorrei che garantissimo che è un soggetto definito con precisione il responsabile della sicurezza e della manutenzione di ciascun veicolo e che in qualsiasi momento sappiamo chi sia questo soggetto.</p>
      <p sl="ro">Questo soggetto deve garantire il rispetto in ogni Stato membro dei diritti dei consumatori e anche che gli indennizzi versati ai passeggeri sono conformi alla normativa europea.</p>
      <p sl="ro">Al tempo stesso, l’Agenzia deve tener conto delle condizioni di viaggio, della comodità e della sicurezza, nonché mantenere le tariffe allo stesso livello. Deve anche prendere in considerazione opportunità e riduzioni di prezzo per giovani e studenti, e per categorie svantaggiate.</p>
      <p sl="ro">Sperando che i desideri dei consumatori europei diventino realtà grazie al lavoro dell’Agenzia ferroviaria europea, forniremo a tale struttura tutto il sostegno necessario al suo funzionamento.</p>
    </intervention>
  </section>
  <section id="creitem40" title="17. Norme comuni per la prestazione di servizi aerei (rifusione) (discussione)">
    <intervention id="2-478" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca in discussione congiunta la raccomandazione per la seconda lettura della commissione per i trasporti e il turismo relativa alle norme comuni per la prestazione di servizi aerei nella Comunità (rifusione) [16160/4/2007 – C6-0176/2008 – 2006/0130(COD) ] (Relatore: Arūnas Degutis) (A6-0264/2008).</p>
    </intervention>
    <intervention id="2-479" speaker_id="28270" name="Arūnas Degutis" is_mep="True" mode="spoken" role="relatore">
      <p sl="lt">Lo scopo del presente regolamento è l’effettiva attuazione della normativa UE sul mercato interno del trasporto aereo; è di cruciale importanza per un efficace funzionamento economico del mercato dei servizi aerei nel quadro di norma uniformi e coordinate.</p>
      <p sl="lt">Il presente atto sostituisce e fonde tre regolamenti esistenti: il regolamento sul rilascio delle licenze ai vettori aerei e la locazione di aeromobili, il regolamento sul principio della libertà di accesso per i vettori della Comunità alle rotte aeree intracomunitarie e il regolamento sulla liberalizzazione delle tariffe aeree.</p>
      <p sl="lt">Il regolamento che abbiamo dinanzi a noi oggi è per la maggior parte basato sull’esperienza acquisita nel corso dell’attuazione dei relativi regolamenti in vigore.</p>
      <p sl="lt">Il Parlamento ha completato la sua prima lettura della proposta in questione nel luglio 2007; il Consiglio ha adottato la propria posizione comune il 18 aprile 2008.</p>
      <p sl="lt">Io, in qualità di relatore, in collaborazione con i relatori ombra, ho organizzato discussioni approfondite con le parti e le istituzioni interessate. Inoltre, dopo la prima lettura in Parlamento, abbiamo avuto vati incontri con i rappresentanti del paese della Presidenza del Consiglio onde garantire che le problematiche su cui stavamo lavorando venissero riprese nella posizione comune.</p>
      <p sl="lt">Dopo un’attenta analisi della posizione comune, posso confermare che corrisponde all’accordo politico adottato dal Consiglio lo scorso dicembre, che riporta con onestà gli aspetti che ci preoccupano.</p>
      <p sl="lt">Al fine di ottenere un’adeguata attuazione dei diritti sociali, l’allegato al documento, basato sulla posizione della Commissione e del Consiglio, indica che gli Stati membri devono assicurare una corretta applicazione delle norme e delle condizioni di lavoro, tra cui il numero massimo di ore di lavoro e i periodi minimi di riposo.</p>
      <p sl="lt">D’ora in poi, come ha affermato il Parlamento, la trasparenza delle tariffe aeree, tra cui la loro presentazione su Internet , sarà assicurata.</p>
      <p sl="lt">Sono state adottate anche le proposte in merito agli accordi di locazione con equipaggio (wet lease) e senza equipaggio (dry lease) adottate dal Parlamento, nonché la posizione sulle restrizioni del leasing con equipaggio.</p>
      <p sl="lt">Il Parlamento è anche riuscito a definire una posizione relativa alla distribuzione tra rotte di traffico aereo che devono dipendere dalla comunicazione diretta tra gli aeroporti interessati.</p>
      <p sl="lt">Il Consiglio ha accolto senza riserve 29 degli emendamenti del Parlamento e ne ha respinti 8, principalmente per motivi tecnici.</p>
      <p sl="lt">Pertanto, onorevoli colleghi, ritengo che possiamo accettare la posizione comune del Consiglio. Non credo che altri emendamenti o una terza lettura apporterebbero alcun risultato significativo. Abbiamo ottenuto quello che era nelle nostre intenzioni. Pertanto desidero raccomandare di accettare la posizione comune del Consiglio, in quanto sostanzialmente influenzata dalla prima lettura del Parlamento.</p>
      <p sl="lt">La presente posizione è stata accettata a maggioranza in sede di commissione per i trasporti e il turismo.</p>
      <p sl="lt">Una rapida adozione di tale regolamento permetterebbe al settore dell’aviazione di adeguarsi al nuovo ambiente giuridico perché ci sarebbe un solo regolamento anziché tre.</p>
      <p sl="lt">Penso che questi risultati fondamentali consentiranno ai deputati di sostenere la posizione comune senza ulteriori emendamenti e di votare a favore della risoluzione.</p>
    </intervention>
    <intervention id="2-480" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione . − Signora Presidente, onorevole deputati, la proposta di cui state discutendo questa sera è molto importante, perché ci permetterà di modernizzare e completare la regolamentazione del 1992 che ha creato il mercato unico dell’aviazione in Europa.</p>
      <p sl="fr">Il suo scopo primario è semplificare e consolidare la normativa esistente. Credo che l'accordo che è sul tavolo, a seguito della prima lettura del Parlamento nel luglio 2007 e dell'adozione della posizione comune del Consiglio nel novembre scorso, ci consenta di realizzare i principali obiettivi.</p>
      <p sl="fr">Il primo: la revisione garantisce un repulisti del testo che consiste nell’eliminare le parti obsolete relative alla fase di transizione verso i mercati liberalizzati. il testo è chiarito e un unico testo consolida tre regolamenti.</p>
      <p sl="fr">Il secondo: garantisce un’applicazione efficace e omogenea delle disposizioni comunitarie grazie a una definizione di criteri più puntuale e più rigorosa, per esempio, per quanto riguarda il rilascio e la supervisione licenze di esercizio. Rafforza inoltre il controllo dell’idoneità finanziaria dei vettori aerei.</p>
      <p sl="fr">Il terzo: intensifica anche il coordinamento tra gli Stati membri in materia di servizi intracomunitari.</p>
      <p sl="fr">Il quarto: migliora i diritti dei passeggeri, che è molto importante. Il diritto di disporre di informazioni complete sul reale prezzo di un biglietto, comprese imposte, oneri e tasse, e il diritto di non essere discriminati a motivo della nazionalità o della residenza al momento dell’acquisto di un biglietto.</p>
      <p sl="fr">Insisto in particolare sui diritti dei passeggeri perché, se vogliamo difendere i dibattiti europei, dobbiamo sempre ricordarci che l'obiettivo del nostro lavoro è costituito dai cittadini europei. E’ per questo che sono lieto della rapidità con cui questo fascicolo progredisce e vorrei ancora una volta sottolineare il lavoro svolto dal relatore, onorevole Degutis, e dalla commissione TRANS riguardo al presente testo, che è stato sensibilmente migliorato.</p>
      <p sl="fr">Tenuto conto dell’assenza di divergenze di opinione tra le due istituzioni, mi auguro che riusciremo ad adottare celermente questo nuovo testo e a farlo entrare in vigore senza ritardi.</p>
    </intervention>
    <intervention id="2-481" speaker_id="4271" name="Elisabeth Jeggle" is_mep="True" mode="spoken">
      <p sl="de">a nome del gruppo PPE-DE . – Signora Presidente, signor Commissario, onorevoli colleghi, innanzi tutto desidero ringraziare di cuore l’onorevole Degutis per la valida cooperazione su questo pacchetto di liberalizzazione. Siamo pervenuti a un buon compromesso e domani sosterremo la sua relazione. Il consenso è stato subito raggiunto sulle linee generali del regolamento in materia di aviazione che voteremo domani. Come ha affermato il relatore, questo testo ci fa compiere un grande passo avanti verso la riduzione della burocrazia.</p>
      <p sl="de">I tre regolamenti esistenti sono stati uniti in un testo legislativo di facile comprensione. Grazie a questa posizione comune, la normativa UE in vigore in materia di servizi aerei è stata allineata all’attuale pratica. Oltre all’aspetto delle licenze delle linee aeree, il regolamento copre questioni tecniche e la trasparenza dei prezzi, che è l’argomento che voglio affrontare in particolare a nome del mio gruppo.</p>
      <p sl="de">Fin dall’inizio abbiamo esortato a porre fine perlomeno alle pubblicità ingannevoli che offrono assurde tariffe aeree ridotte. Vogliamo introdurre sostanziali semplificazioni per il consumatore, attese da tempo. Il presente regolamento UE porrà termine ai trucchi e agli incentivi promozionali che spesso confondono il consumatore. Le compagnie aeree non possono più ingannare i consumatori pubblicizzando voli – soprattutto su Internet – al prezzo ridicolo di, per esempio, 9,99 euro e poi far loro pagare costi aggiuntivi sotto forma di tasse e oneri.</p>
      <p sl="de">In futuro le tariffe aeree devono essere presentate in un modo comprensibile e trasparente. Il consumatore deve poter individuare quale percentuale del prezzo è destinata allo Stato e quanto finisce nelle tasche della linea aerea e dell’aeroporto. Questo principio riguarda soprattutto le offerte su Internet . Per questo motivo ho anche chiesto la trasparenza dei prezzi. Saremo ben lieti di votare a favore della relazione domani.</p>
    </intervention>
    <intervention id="2-482" speaker_id="1859" name="Ulrich Stockmann" is_mep="True" mode="spoken">
      <p sl="de">a nome del gruppo PSE . – Signora Presidente, signor Commissario, onorevole colleghi, prima di tutto desidero ringraziare l’onorevole Degutis per il suo ottimo lavoro e, ovviamente, per la valida cooperazione. Finalmente adottiamo il necessario aggiornamento al terzo pacchetto relativo alla liberalizzazione. Il presente testo di rifusione apporta nuova chiarezza ed efficienza, soprattutto per quanto riguarda l’autorizzazione a svolgere l’esercizio, la locazione di aeromobili, la distribuzione del traffico e la sicurezza del servizio aereo. Chiarisce anche che la normativa sociale a livello UE e nazionale deve essere correttamente applicata, a prescindere dallo Stato membro in cui la compagnia aerea ha la sua sede operativa. Le condizioni sociali e di lavoro nel settore europeo dell’aviazione rimangono tuttavia un problema che occorre reinserire in agenda. Il testo potrebbe non risolvere la questione del modello assicurativo neppure in caso di insolvenza delle compagnie aeree, a causa della sua complessità. Questo è un altro compito per la Commissione.</p>
      <p sl="de">L’adozione di norme in materia di trasparenza dei prezzi è un grande successo. In futuro, non sarà più possibile ingannare i cittadini europei con offerte allettanti. Tutti i clienti potranno ora vedere non solo il prezzo finale, ma anche la percentuale del costo destinata alla compagnia aerea, all’aeroporto e allo Stato. E’ un importante contributo alla protezione dei consumatori.</p>
      <p sl="de">Ringrazio ancora un volta il relatore per la valida cooperazione.</p>
    </intervention>
    <intervention id="2-483" speaker_id="22861" name="Seán Ó Neachtain" is_mep="True" mode="spoken">
      <p sl="ga">a nome del gruppo UEN . – Signora Presidente, le mie lodi alla presente relazione. Dimostra come le istituzioni possono lavorare insieme per elaborare emendamenti che proteggono i passeggero nonché i consumatori e la comunità imprenditoriale.</p>
      <p sl="ga">I viaggi aerei sono cambiati radicalmente in un brevissimo arco di tempo, cosa di cui hanno beneficiato i passeggeri in un mondo che diventa sempre più globalizzato. La diversità dei voli disponibili oggi dimostra l’enorme cambiamento avvenuto nella società per quanto riguarda la prassi aziendale e il tempo libero. La rafforzata competitività tra le compagnie aeree si è tradotta in un maggior numero di voli e in voli a minor costo per i passeggeri comuni.</p>
      <p sl="ga">Abbiamo visto le immediate conseguenze nel mio paese, l’Irlanda, con l’introduzione della deregolamentazione del settore dell’aviazione e l’avvento di Ryanair . La costante competitività nel settore si è tradotta in una più ampia scelta e in voli più economici. Questo, ovviamente, ha creato occupazione e, in alcuni casi, ha migliorato l'economia regionale.</p>
      <p sl="ga">Nondimeno, sarebbe una negligenza da parte nostra trascurare gli aspetti negativi di questo notevole sviluppo del settore aereo in Europa, che ha coinvolto certi aspetti sociali e della sicurezza.</p>
      <p sl="ga">I profitti delle compagnie aeree non devono compromettere la sicurezza del personale e dei passeggeri o altri fattori sociali. Ritengo lodevoli le raccomandazioni del Parlamento e del Consiglio su tali aspetti. Affinché il settore dei viaggi aerei abbia uno sviluppo sostenibile occorre che tra gli Stati membri ci sia più cooperazione e comprensione e un mercato più efficace. Abbiamo già visto come la trasparenza dei prezzi sia stata positiva per i passeggeri.</p>
      <p sl="ga">Il trasporto aereo sarà in continuo cambiamento, esattamente come la vita e la società. Tuttavia, dobbiamo adottare un approccio unificato affinché tutte queste evoluzioni siano sostenibili e si traducano in vantaggi per tutti coloro che dipendono da tale mercato. Mi congratulo profondamente con il relatore, onorevole Degutis, per il lavoro e accolgo con estremo favore la cooperazione del Parlamento e del Consiglio. Domani, in quest’Aula, voteremo a favore della relazione in oggetto.</p>
    </intervention>
    <intervention id="2-484" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Il presente regolamento disciplina le licenze dei vettori per la locazione di aeromobili sia senza equipaggio che con equipaggio, e la libertà di accesso alle rotte aeree intracomunitarie comprese talune deroghe, soprattutto per gli oneri di servizio pubblico. oltre ai requisiti di idoneità finanziaria, il regolamento chiede maggiore attenzione all’importanza del rispetto di norme di sicurezza, anche riguardo alla locazione. le restrizioni previste nella proposta mirano, in particolare, a ridurre la possibilità di dumping sociale e a garantire un operato più trasparente da parte dei vettori nell’ambito dello Spazio economico europeo. Non sono completamente d’accordo con l’oratore precedente che Ryanair sia l’esempio ideale di come affrontare le condizioni del traffico aereo. Mi congratulo con il relatore per aver raggiunto un accordo con la Commissione e il Consiglio e ne accolgo con favore il risultato, benché riguardo a certe condizioni sociali (orario di lavoro e numero massimo di ore di lavoro) non si sia ancora pervenuti a un consenso generale. Il gruppo GUE/NGL è favorevole e appoggia il regolamento.</p>
    </intervention>
    <intervention id="2-485" speaker_id="1309" name="Brian Simpson" is_mep="True" mode="spoken">
      <p sl="en">Signora Presidente, desidero ringraziare l’onorevole Degutis per la sua eccellente relazione e per il lavoro svolto nelle ultime settimane.</p>
      <p sl="en">Oltre ai ritardi dei voli, la maggior parte delle lamentele che ricevono nei confronti delle compagnie aeree riguarda il modo in cui allettano i consumatori con quelle che sembrano tariffe basse informandoli poi opportunamente del vero costo solo al termine della procedura. Le compagnie low cost hanno perfezionato questa arte negli ultimi anni.</p>
      <p sl="en">Ora, non solo i clienti vedranno il prezzo reale, ma anche le tasse di sicurezza riscosse dai governi nazionali dovranno essere evidenziate a parte. Questa trasparenza deve dimostrarsi un fattore positivo, e mi auguro che porrà fine a ciò che negli anni recenti è stata una pratica di raggiro adottata da alcune linee aeree che tentano di ingannare i viaggiatori facendo loro credere che stanno acquistando un biglietto a prezzo molto basso, quando è vero il contrario.</p>
      <p sl="en">Devo anche citare il maggiore rigore attribuito dalla relazione alle norme che disciplinano la locazione con equipaggio per aeromobili al di fuori dell’UE nonché il suo impegno a rendere il dumping sociale una prassi inaccettabile in caso di locazione di un aeromobile da parte delle compagnie aeree – anche questa è una situazione già verificatasi in passato.</p>
      <p sl="en">Si teme che il numero di locazione di aeromobili con equipaggio da paesi al di fuori dell’UE sia a un livello inaccettabile, compromettendo non solo le nostre norme sociali, ma anche in materia di sicurezza e pregiudicando il nostro settore UE dell’aviazione civile, aspetto, questo, che il nostro relatore ha affrontato.</p>
      <p sl="en">Questa è un’eccellente relazione per i consumatori, il personale delle compagnie aeree e l’aviazione europea. Ha un tale valore, infatti, che sono quasi sicuro che le compagnie aeree abbiano già iniziato a cercare qualsiasi scappatoia – di nuovo, una situazione che si è già verificata in passato e, di nuovo, un’altra pratica che le nostre compagnie aeree hanno affinato.</p>
    </intervention>
    <intervention id="2-486" speaker_id="4461" name="Luís Queiró" is_mep="True" mode="spoken">
      <p sl="pt">Signora Presidente, signor Commissario, in un’epoca in cui il settore del trasporto aereo attraversa una delle sue crisi più difficili a causa dell’aumento senza precedenti dei prezzi dei combustibili, è di cruciale importanza concentrare la nostra attenzione e la nostra attività legislativa su misure che contribuiranno a mantenere la forza e il dinamismo di questo settore.</p>
      <p sl="pt">In questo contesto, l’impegno a migliorare le norme comuni per la gestione dei servizi aerei nella Comunità deve contemplare alcuni punti fondamentali. Primo, il rafforzamento dei requisiti di idoneità finanziaria per le compagnie aeree, data la potenziale relazione tra la solidità finanziaria dei vettori e la sicurezza; secondo, la trasparenza della definizione dei prezzi dei biglietti indicando chiaramente, oltre al costo di base, le imposte, le tasse e altri oneri, e, infine, la definizione inequivocabile di obblighi di servizio pubblico, tra cui le condizioni dovute a specifiche restrizioni nelle regioni ultraperiferiche e la necessità di salvaguardare la concorrenza.</p>
      <p sl="pt">Il relatore ci propone di accettare la posizione comune del Consiglio, il che significa che, oltre ai punti giù citati, sono stati raggiunti i principali obiettivi individuati dal Parlamento in prima lettura. Difatti, il presente testo formula e definisce norma appropriate sulle questioni relative a licenze di esercizio, locazione di aeromobili, obblighi di servizio pubblico nonché in materia di distribuzione del traffico, rafforzando il mercato interno e i diritti dei passeggeri. Conferisce pertanto alla Commissione la facoltà di negoziare diritti di traffico intracomunitario con paesi terzi e potenzia i diritti sociali degli addetti al settore.</p>
      <p sl="pt">Desidero quindi congratularmi con l’onorevole Degutis per il lavoro svolto a tale proposito e sostenere l’approvazione della posizione comune del Consiglio senza altri emendamenti. Entrambi i bracci dell’autorità legislativa hanno lavorato per pervenire a un accordo importante. Il risultato contribuirà a superare la crisi? Mi piacerebbe sentire la risposta del Commissario. Questo servirà a garantire un mercato interno migliore e più efficace nel settore dell’aviazione di cui beneficeranno l’economia e il pubblico? Speriamo di sì.</p>
    </intervention>
    <intervention id="2-487" speaker_id="28251" name="Jörg Leichtfried" is_mep="True" mode="spoken">
      <p sl="de">Signora Presidente, signor Commissario, onorevoli colleghi, permettetemi innanzi tutto di congratularmi di cuore con l’onorevole Arūnas Degutis per questa relazione equilibrata. E’ particolarmente importante oggi, nell’era di Internet, fornire una maggiore trasparenza dei prezzi riguardo alle tariffe aeree e prevenire così offerte ingannevoli, assicurando al contempo pari condizioni di concorrenza. Questo è il solo modo per ottenere un livello minimo di qualità e, nel nome della protezione dei consumatori, per tutelare i soggetti che hanno poca esperienza, o non ne hanno alcuna, nella prenotazione di viaggi dall’essere truffati a causa di offerte fuorvianti. In un certo senso, si crea interoperabilità.</p>
      <p sl="de">Il rispetto della legislazione sociale è il secondo punto principale della relazione ed è indubbio che gli Stati membri debbano garantire l’applicazione nei confronti dei dipendenti delle compagnie aeree delle disposizioni sociali comunitarie e nazionali nel caso in cui l’aeromobile o il rispettivo equipaggio vengano dati in locazione per coprire picchi di traffico stagionale o in caso di anomalie di operatori aerei con sede in altri paesi. Così si risponde alle necessità degli operatori aerei, alle necessità dei dipendenti e, in particolare, alle necessità dei consumatori.</p>
    </intervention>
    <intervention id="2-488" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Desidero sottolineare vari punti relativi al regolamento oggetto della presente discussione, che credo siano di enorme importanza per i nostri cittadini. Innanzi tutto, riguarda i passeggeri e le società aeree, i loro proprietari e il personale di volo.</p>
      <p sl="lt">In primo luogo, le misure anticipate non solo consentiranno una maggiore trasparenza delle tariffe aeree, ma contribuiranno anche a contrastare la pratica delle informazioni ingannevoli, come è stato evidenziato prima, nonché la concorrenza disonesta. In secondo luogo, il regolamento fissa una serie di misure volte a rafforzare la sicurezza dei voli, che è molto importante. In terzo luogo, il testo fornisce informazioni sui diritti sociali dell’equipaggio di volo e i modi per tutelarli. Pertanto, anch’io desidero congratularmi con l’onorevole Degutis e ringraziarlo per il lavoro svolto. Attendo con ansia il voto di domani.</p>
    </intervention>
    <intervention id="2-489" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Commissario, onorevoli colleghi, inizierò cogliendo questa occasione per ringraziare il relatore per il lavoro compiuto e per congratularmi con lui sull’accordo raggiunto con la Commissione e il Consiglio. E’ un testo sulla semplificazione delle norme in molti ambiti.</p>
      <p sl="nl">E’ ben di più rispetto a quanto si pensasse. Desidero associarmi a quanto affermato dai miei colleghi riguardo all’importanza della trasparenza nei prezzi dei biglietti aerei. E’ un grande passo avanti. E’ anche sempre stata una forte richiesta da parte del Parlamento. Siamo del tutto franchi: non abbiamo nulla contro i prezzi bassi, ma il consumatore deve poter avere in anticipo e in totale trasparenza un’idea chiara di quanto gli costa l'acquisto di un biglietto aereo, incluse tutte le spese. Lo stesso principio si applica in tutto e per tutto ai servizi aggiuntivi e all'assicurazione che i clienti devono richiedere espressamente. Di conseguenza, onorevole Degutis, posso presumere che domani la sua relazione potrà fare affidamento su un ampio consenso da parte del Parlamento.</p>
    </intervention>
    <intervention id="2-490" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, desidero soffermarmi su un tema che quasi tutti gli oratori hanno affrontato, ossia la maggiore trasparenza dei prezzi, e sottolineare quanto l’onorevole Simpson ha giustamente osservato.</p>
      <p sl="de">Chiunque abbia mai prenotato voli su Internet – e molti di noi lo fanno – sa che possono sorgere problemi non solo riguardo alla trasparenza dei prezzi ma anche nel caso in cui non si inseriscano correttamente alcuni dettagli della procedura. In quell’eventualità, il sistema torna indietro e si finisce per essere molto più assicurati di quanto non si desiderasse davvero e per avere non un biglietto economico bensì uno a un prezzo enormemente gonfiato a causa degli oneri aggiuntivi e dell’assicurazione. Le stesse compagnie aeree non dovrebbero promuovere questa pratica, e la Commissione in particolare, e noi in Parlamento, dovremmo controllare tale comportamento, perché è il solo modo di organizzare per i nostri cittadini un sistema sensibile e rispettoso dei clienti.</p>
    </intervention>
    <intervention id="2-491" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signora Presidente, desidero congratularmi con il relatore per un testo davvero eccellente.</p>
      <p sl="pl">Abbiamo affrontato la questione del settore aereo in molte occasioni in questa sessione. Oggi vogliamo trasformare in realtà i regolamenti che risalgono a circa 16 anni fa concernenti regole comuni per l'esercizio dei servizi aerei nella Comunità.</p>
      <p sl="pl">Gli emendamenti proposti dovrebbero contribuire a rafforzare la sicurezza e – desidero sottolinearlo – la qualità dei servizi aerei, nonché la protezione dei passeggeri. Un’informazione chiara sul prezzo dei biglietti di volo è un fattore di particolare importanza. E’ positivo che inoltre prendiamo in considerazione la questione dei permessi al fine di garantire l’affidabilità degli operatori.</p>
      <p sl="pl">E’ positivo che oggi sia stato affrontato il problema dei diritti degli equipaggi di volo. Ormai, in un’epoca di enorme crescita dell’aviazione, la regolamentazione è cruciale; non deve, tuttavia, ostacolare alcuna nuova iniziativa e deve essere negli interessi dei passeggeri.</p>
    </intervention>
    <intervention id="2-492" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">La nuova forma di regolamentazione rafforza e migliora le attuali disposizioni giuridiche relative alla supervisione delle licenze per l'esercizio degli aeromobili, alla locazione, alla distribuzione del traffico e alla trasparenza dei prezzi.</p>
      <p sl="ro">Penso che in questo modo si garantisca una più adeguata applicazione della normativa sociale relativa ai periodi di riposo e all’orario di lavoro e che si introduca il principio di non discriminazione tra operatori aerei e il principio di consultazione degli aeroporti sulla distribuzione del traffico.</p>
      <p sl="ro">Anche gli emendamenti proposti al nuovo regolamento contemplano il principio della conurbazione, che rappresenta un insieme di località servite dallo stesso aeroporto. Questo concetto, a propria volta, potrebbe essere usato per sviluppare altri tipi di infrastrutture.</p>
      <p sl="ro">Ritengo che non debba esserci discriminazione tra i passeggeri in funzione del loro luogo di residenza o degli uffici del turismo. Affinché i consumatori abbiano fiducia nei servizi aerei, tutti gli operatori devono rispettare le norme di qualità e sicurezza e, in particolare, il biglietto deve indicare esplicitamente tutti gli oneri e le tariffe applicabili.</p>
    </intervention>
    <intervention id="2-494" speaker_id="photo_generic" name="Antonio Tajani" is_mep="True" mode="spoken">
      <p sl="fr">Vicepresidente della Commissione . − Signora Presidente, onorevoli deputati, desidero ringraziarvi sinceramente per questo dibattito e per l’impegno del Parlamento a portare a completamento il testo in questione, essenziale ai fini del funzionamento del mercato unico dell’aviazione. Ritengo che ora disponiamo di un testo equilibrato che incorpora i cambiamenti più significativi e i principali emendamenti del Parlamento europeo in prima lettura.</p>
      <p sl="fr">Sostengo in particolare i miglioramenti proposti in merito al principale luogo di stabilimento e condivido l’evoluzione del testo per quanto concerne le condizioni per il rilascio e la revoca delle licenze, gli obblighi di servizio pubblico e la distribuzione del traffico tra aeroporti.</p>
      <p sl="fr">Ma sono soprattutto a favore della posizione espressa dalla maggioranza dei deputati che sono intervenuti questa sera riguardo alla trasparenza dei prezzi e ai diritti dei passeggeri. Desidero ribadire, nel quadro della presente discussione, che è molto importante per noi difendere i diritti dei passeggeri, difendere i diritti dei cittadini. Siamo quindi tutti impegnati sul fronte della trasparenza. Mi auguro che la proposta di regolamento, una volta applicata, sarà rispettata da tutte le compagnie aeree e da tutti coloro che vendono biglietti. La Commissione veglierà affinché i diritti dei passeggeri siano sempre rispettati.</p>
      <p sl="fr">Sono quindi soddisfatto della qualità del testo presentato e penso che il relatore abbia svolto un eccellente lavoro, con l’aiuto della Commissione e di tutti coloro che hanno partecipato alla discussione, soprattutto per difendere i diritti dei passeggeri.</p>
    </intervention>
    <intervention id="2-495" speaker_id="28270" name="Arūnas Degutis" is_mep="True" mode="spoken" role="relatore">
      <p sl="lt">Anche senza conoscere i risultati di domani, desidero ringraziare i miei colleghi e i rappresentanti della Commissione. Ho trovato questo lavoro interessante, utile, pieno di sfide e ricco di momenti piacevoli. Voglio anche augurare alla Commissione ogni successo nell’attuare e controllare tale risultato. Come ben sappiamo, i prezzi elevati comporteranno momenti difficili per la maggior delle compagnie aeree e la nostra priorità deve quindi essere difendere i diritti dei passeggeri, che potrebbe essere particolarmente spiacevole in caso di insolvenza. Ancora una volta, grazie a tutti per la cooperazione offerta.</p>
    </intervention>
    <intervention id="2-496" speaker_id="28352" name="Zuzana Roithová" is_mep="True" mode="spoken">
      <p sl="cs">Signora Presidente, stavo sperando di poter intervenire su questa relazione grazie alla procedura “catch-the-eye” ma capisco che forse non ci sarà abbastanza tempo. Vorrei almeno che venisse registrato nel processo verbale che anch’io volevo parlare sulla relazione sul trasporto aereo.</p>
    </intervention>
    <intervention id="2-497" speaker_id="4482" is_mep="True" mode="spoken" role="Presidente">
      <p sl="unknown">Onorevole Roithová, dobbiamo mantenere un ordine di tempo. Cinque deputati avevano già chiesto di parlare e lei era intervenuta sulla relazione precedente. Cerchiamo di mantenere un equilibrio e quindi non abbiamo gli stessi parlamentari che parlano riguardo a tutte le relazioni, perché l’orologio incalza.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 luglio 2007 alle 12.00.</p>
    </intervention>
  </section>
  <section id="creitem41" title="18. Verso una nuova cultura della mobilità urbana (discussione)">
    <intervention id="2-499" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Reinhard Rack, a nome della commissione per i trasporti e il turismo, sul tema “Verso una nuova cultura della mobilità urbana” [2008/2041(INI) ] (A6-0252/2008).</p>
    </intervention>
    <intervention id="2-500" speaker_id="2206" name="Reinhard Rack" is_mep="True" mode="spoken" role="relatore">
      <p sl="de">Signora Presidente, lo scorso autunno la Commissione ha presentato un Libro verde dal titolo “Verso una nuova cultura della mobilità urbana” e ha in programma di proporre tra qualche mese un piano d’azione contenente misure specifiche.</p>
      <p sl="de">Il Parlamento europeo ha ritenuto fosse suo dovere e responsabilità in quanto colegislatore per i futuri provvedimenti nonché autorità di bilancio definire tempestivamente la propria posizione in merito al Libro verde in questione. Ci siamo avvicinati al tema con consapevolezza e attenzione: con consapevolezza nel senso che vogliamo dire dove, secondo il Parlamento europeo, dovrebbe portarci questo percorso, e con attenzione perché non vogliamo mettere in dubbio il diritto d’iniziativa della Commissione ma aspetteremo le sue proposte dettagliate.</p>
      <p sl="de">Nelle consultazioni in sede di commissioni per i trasporti il consenso raggiunto su questo tema è stato ampio. Desidero soffermarmi brevemente su alcune questioni importanti.</p>
      <p sl="de">Un aspetto chiave che giustamente preoccupava molti colleghi era il problema della sussidiarietà. Si chiedevano chi avrebbe dovuto agire in questo ambito e se si trattasse di una tematica prioritaria per l’Europa e pensavano che forse non avremmo dovuto esagerare nel prendere decisioni, e via dicendo.</p>
      <p sl="de">La nostra risposta è la seguente: partiamo dal presupposto che la presentazione di questo Libro verde seguita dal piano d’azione non inficerà l'attuale definizione delle aree di competenza in Europa ma che tutti i soggetti responsabili, l’Unione europea, gli Stati membri e le autorità regionali e locali useranno le proprie competenze e, fattore cruciale, le coordineranno tra loro con accortezza. A tale proposito, desideriamo un concetto globale e integrato e decisioni urbane in merito a cosa in effetti sia giusto e importante per i singoli comuni.</p>
      <p sl="de">Un altro aspetto: garantire che il trasporto corrisponda alle esigenze degli individui. Non dobbiamo fuorviare i cittadini europei nel mercato interno europeo dei trasporti. Se esiste una zona verde in una città e un’altra zona verde in quella successiva, questo non significa che inizia per i cittadini un nuovo mondo solo perché attraversano un confine comunale. Ci attendiamo un’armonizzazione europea in questo ambito e che venga definita una serie di migliori pratiche.</p>
      <p sl="de">Un terzo aspetto riguarda le misure di accompagnamento. Abbiamo organizzato un’audizione in occasione della quale i sindaci si sono lamentati di aver spesso ricevuto istruzioni dall’Europa per poi scoprire, al momento di darvi applicazione, che gli Stati membri li avevano lasciati nei guai o, per essere più precisi, li avevano lasciati senza risorse finanziarie per poter attuare quelle misure europee.</p>
      <p sl="de">Vogliamo riservare particolare attenzione ai passeggeri con disabilità. A mio avviso, e come continuo a ribadire, la situazione riguarda anche uomini e donne con bambini piccoli; anche per loro la vita non è molto facile sui mezzi di trasporto pubblico o nell’ambito del trasporto in generale.</p>
      <p sl="de">Vogliamo inviare segnali tempestivi all’industria, affinché sviluppi una logistica migliore e nuove tecnologie. Desideriamo, aspetto di assoluta importanza, sensibilizzare il pubblico. E’ il pubblico stesso che deve contribuire a far sì che sia possibile conseguire effettivamente l’obiettivo di un ambiente sano attraverso il sistema di trasporti.</p>
      <p sl="de">L’onorevole Cramer andrà in bicicletta, l’onorevole Marinescu andrà a casa con il nuovo treno ad alta velocità, l’onorevole Costa userà il vaporetto, il Vicepresidente Tajani girerà per Roma in scooter e io raggiungerò volentieri a piedi la mia città natale. Se tutti adottiamo questo comportamento, apporterò di certo un piccolo ma non trascurabile miglioramento.</p>
      <p sl="de">Concluderò ringraziando i due Commissari che qui si sono impegnati a fondo riguardo a questo argomento, il Vicepresidente Jacques Barrot e il Vicepresidente, nonché Commissario responsabile del settore, Antonio Tajani. Ringrazio i relatori ombra che hanno lavorato alla presente relazione e i colleghi che hanno contribuito a raggiungere un buon risultato in commissione. Ringrazio altresì i miei colleghi in commissione, nel gruppo e nel mio ufficio per il lavoro svolto. Mi auguro che produrremo un altro ottimo risultato.</p>
    </intervention>
    <intervention id="2-501" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, io ringrazio innanzitutto l'onorevole Rack per il testo che ha elaborato con il contributo del Parlamento. Lo ringrazio anche per l'intervento spumeggiante – verrò a trovarlo in modo che la prossima volta, come lui mi ha suggerito, così troveremo un sistema anche intermodale per spostarci nelle città.</p>
      <p sl="it">Certamente il lavoro svolto dal Parlamento è stato un lavoro positivo che ha raccolto un'iniziativa della Commissione, come lo è stato il dibattito che si è centrato su tre questioni fondamentali: quale strada seguire per migliorare la mobilità urbana in Europa, il valore aggiunto dell'intervento a livello comunitario e la ridistribuzione dei compiti tra i diversi livelli di governo. Con il Libro verde la Commissione ha lanciato il processo per l'adozione di azioni a livello europeo nel settore della mobilità e del trasporto urbano e il nostro Libro verde pone la mobilità urbana al centro delle discussioni europee sulla modalità da seguire per conseguire una mobilità sostenibile per la società di oggi e per le generazioni future.</p>
      <p sl="it">Le principali motivazioni del nostro dibattito sono le preoccupazioni sui cambiamenti climatici, sulla congestione, sulle conseguenze per la salute, in particolare dell'inquinamento atmosferico, sulla sicurezza degli approvvigionamenti energetici e sulla sicurezza stradale. I molti emendamenti, presentati in sede di discussione del progetto di relazione da parte dei membri della commissione trasporti e i contributi importanti dati dalla commissione per l'ambiente, la sanità pubblica e la sicurezza alimentare e della commissione per lo sviluppo regionale, dimostrano il grande interesse con cui il Parlamento europeo segue la questione della mobilità urbana, un tema che tocca la stragrande maggioranza dei cittadini dell'Unione europea.</p>
      <p sl="it">Come ben sapete, la consultazione sul Libro verde si è conclusa il 15 marzo scorso e abbiamo ricevuto più di 400 contributi. I punti di vista delle parti in causa, naturalmente le proposte delle istituzioni europee, forniranno un prezioso apporto al prossimo piano d'azione sulla mobilità urbana, che intendo presentare in autunno di quest'anno.</p>
      <p sl="it">Veniamo ora alla relazione. Ho apprezzato l'invito contenuto nel testo a sviluppare un'ampia strategia europea sulla mobilità urbana e il riconoscimento che in alcune aree l'intervento a livello comunitario presenta un chiaro valore aggiunto. La relazione individua i principali settori d'intervento in modo strutturato, mirato e anche molto chiaro e quindi mi complimento ancora una volta con il professore Rack. Analizza il ruolo dell'Unione europea in vari settori: la legislazione, la standardizzazione e l'armonizzazione, lo scambio delle migliori pratiche e la ricerca. Affronta inoltre la necessità di un coordinamento tra autorità e un approccio integrato e la responsabilità dei singoli e la questione del finanziamento.</p>
      <p sl="it">Accolgo positivamente la maggior parte delle idee espresse nel testo ma vorrei soffermarmi in particolare su alcuni punti specifici tra le tante questioni trattate. Noto, ad esempio, che la relazione conferma la necessità di dati comparabili e la necessità di tenere conto della mobilità urbana negli altri settori di intervento in cui l'Unione europea ha poteri legislativi. In questo contesto la proposta di una piattaforma europea che riunisca i dati, le migliori pratiche e la politica dell'informazione, al di fuori di strutture burocratiche, merita certamente un'ulteriore attenzione.</p>
      <p sl="it">Sono pienamente d'accordo sull'importanza di orientamenti dell'Unione, sulla standardizzazione e l'armonizzazione dei sistemi di trasporto, in particolare per le zone verdi ed i pedaggi, se vogliamo evitare le soluzioni "ad isola" sviluppate in varie città europee. Il mio sostegno va anche alle proposte sulla dimensione sociale, pensate per specifici gruppi, o alle proposte di migliorare le campagne di educazione, formazione e sensibilizzazione, le quale potrebbero contribuire ad un cambiamento dei comportamenti dei cittadini. Per quanto riguarda il finanziamento, sono d'accordo con la relazione che, oltre a dover fare il migliore uso possibile degli strumenti comunitari, occorre anche individuare nuove modalità.</p>
      <p sl="it">Signori deputati, signor Presidente, sono pienamente d'accordo, in conclusione, con l'osservazione contenuta nella relazione: vi è urgente necessità di una nuova impostazione e di concezioni innovative sulla mobilità delle nostre città. Nel rispetto dei principi e della legislazione dell'Unione europea, dobbiamo promuovere e non ostacolare la creatività e la flessibilità a livello locale, regionale e nazionale. Questa è la sussidiarietà. La vostra preziosa relazione offre un importante contributo allo sviluppo di questo settore della politica europea: un settore che sta a cuore ai cittadini, alle imprese e ai responsabili politici di tutta Europa e, in modo particolare, agli amministratori locali.</p>
      <p sl="it">Vi ringrazio ancora per l'attenzione, complimentandomi con il relatore per l'eccellente lavoro svolto.</p>
    </intervention>
    <intervention id="2-502" speaker_id="28279" name="Justas Vincas Paleckis" is_mep="True" mode="spoken">
      <p sl="lt">relatore per parere della commissione per l’ambiente, la sanità pubblica e la sicurezza alimentare. – Desidero congratularmi con il relatore, onorevole Rack, per la relazione. Se l’80 per cento delle persone che vivono nelle città adottasse le misure raccomandate sulla cultura della mobilità urbana, la vita sarebbe molto migliore e più sana per tutti. E’ un valido esempio del modo in cui l'UE si prende cura dei propri cittadini.</p>
      <p sl="lt">Dobbiamo espandere il trasporto pubblico e la rete di piste ciclabili nonché incoraggiare un uso dei mezzi di trasporto più rispettoso dell’ambiente. Tuttavia, il compito più importante e più difficile è cambiare le abitudini della gente. Per esempio, in Lituania circa il 50 per cento di tutti i viaggi in automobili sono su distanze inferiori a un chilometro. Anche i giovani e le persone sane dimenticano di essere dotati di gambe e che la bicicletta è già stata inventata. Con l’aiuto della Commissione dovremmo poter reperire strumenti di finanziamento diversi, onde eliminare o ridurre gli ingorghi del traffico che paralizzano la vita delle città e dei loro abitanti. E’ circolazione, mobilità o soffocamento tra mostri di ferro che sputano sostanze inquinanti.</p>
    </intervention>
    <intervention id="2-503" speaker_id="28288" name="Jan Olbrycht" is_mep="True" mode="spoken">
      <p sl="pl">relatore per parere della commissione per lo sviluppo regionale . − Signora Presidente, innanzi tutto mi congratulo con l’onorevole Rack per la sua relazione e, in quanto rappresentante della commissione per lo sviluppo regionale, desidero far presente che c’è stata una valida cooperazione tra le commissioni, ossia la commissione per i trasporti e la commissione per lo sviluppo regionale. Mi auguro che questo serva da esempio per futuri progetti.</p>
      <p sl="pl">La relazione dell’onorevole Rack prendere in considerazione concetti importanti in varie aree, tra cui, da un lato, problemi tecnici e organizzativi relativi all’ambiente e, dall’altro, questioni legate agli affari sociali nonché concernenti la pianificazione territoriale e urbanistica. La relazione in oggetto ha analizzato in dettaglio anche l’aspetto di cui ha parlato l’onorevole Rack, in altre parole il funzionamento pratico del principio di sussidiarietà. Il testo affronta una problematica che rientra senza dubbio tra le competenze delle autorità locali, ma trascende la loro area di attività. Secondo il principio di sussidiarietà, tuttavia, le città dovrebbero ricevere assistenza al riguardo da organi a un altro livello: questo è quello che implica il principio di disponibilità. Organi a un altro livello devono assistere le città e devono anche, soprattutto, aiutare gli Stati membri e l’Unione europea a creare possibilità organizzative e finanziarie, sostenendo studi pilota e attività di ricerca sperimentale.</p>
      <p sl="pl">La presente relazione affronta qualcosa che conosciamo in teoria, ma qui possiamo vedere che cosa significhi un approccio integrato; è un approccio che richiede molti tipi diversi di fattori che intervengono contemporaneamente. Attendiamo il prossimo lavoro della Commissione europea in materia e siamo ansiosi di vedere il piano d’azione.</p>
    </intervention>
    <intervention id="2-504" speaker_id="1917" name="Markus Ferber" is_mep="True" mode="spoken">
      <p sl="de">a nome del gruppo PPE-DE . – Signora Presidente, signor Commissario, onorevoli colleghi, se l’Europa ha una ricchezza, quella ricchezza consiste nella sua varietà. Dobbiamo sempre ricordarlo quando parliamo di trasporto urbano, al fine di salvaguardare e mantenere tale ricchezza nel tempo.</p>
      <p sl="de">Sono pertanto leggermente preoccupato, dopo aver ascoltato i primi oratori, dal fatto che perderemo l’equilibrio che il nostro collega indica nella sua relazione tra quello che si può decidere a livello locale, nell’ambito del principio di sussidiarietà, e il poco con cui noi, in quanto Unione europea, possiamo contribuire. Se questo avvenisse avremmo città europee omologate e perderemmo la ricchezza dell’Europa.</p>
      <p sl="de">Vorrei quindi dirlo in tutta chiarezza: le autorità regionali e locali che hanno già affrontato i problemi dell’organizzazione del trasporto non hanno bisogno del Libro verde, mentre le autorità regionali e locali che finora si sono rifiutate di analizzare la questione probabilmente non saranno più in grado di farlo a causa del Libro verde o della nostra risoluzione.</p>
      <p sl="de">Dobbiamo comprendere chiaramente, a prescindere da quanto ci piaccia addentrandoci nei dettagli, che l’Europa avrà successo solo se i suoi cittadini la accetteranno a livello locale. Non l’accetteranno a livello locale, se avranno l’impressione che interferisca in tutti gli ambiti della loro vita locale. E’ per questo che ho espresso dure critiche, anche in sede di commissione. Mi rincresce molto che la commissione per i trasporti e il turismo non abbia accolto i miei emendamenti in commissione, perché temo che alla fine – partendo ovviamente con la miglior prassi, con gli incentivi a titolo dei Fondi strutturali e del Fondo di coesione – ci troviamo a intervenire in qualcosa da cui in realtà dovremmo tenerci fuori.</p>
      <p sl="de">La mia richiesta pertanto è di tenerci il compromesso ora concordato in commissione quale massimo traguardo che possiamo raggiungere. Non superiamo questa linea di demarcazione tramite i molti emendamenti presentati ora. L’Europa non vincerà se interferisce in ogni aspetto della vita dei cittadini.</p>
    </intervention>
    <intervention id="2-505" speaker_id="25718" name="Saïd El Khadraoui" is_mep="True" mode="spoken">
      <p sl="nl">a nome del gruppo PSE . – Desidero iniziare ringraziando il relatore, onorevole Rack, per la buona cooperazione. Abbiamo raggiunto un grande risultato insieme, credo. Sa che volevamo essere più ambiziosi su alcuni punti e che volevamo riassumere quale dovrebbe essere in termini più concreti il contributo dell'Unione europea. Comprendo che alcuni membri del suo gruppo non condividano questa scelta.</p>
      <p sl="nl">Detto questo, la relazione contiene non pochi elementi validi e pertanto gode del pieno sostegno da parte del nostro gruppo. Tanto per cominciare, riconosce che le città di tutta Europa devono affrontare le stesse sfide. La congestione è dappertutto, ed è un problema che comporta molto stress e un’enorme perdita di tempo ovunque. Ci sono incidenti ovunque. Credo che la metà degli incidenti nell’Unione europea avvenga in aree urbane.</p>
      <p sl="nl">Anche tutti noi vogliamo realizzare gli ambiziosi obiettivi che ci siamo posti riguardo al clima. La maggior parte delle città e dei centri urbani combatte per finanziare le proprie infrastrutture e l’Unione europea può svolgere un positivo ruolo di sostegno in tutte queste aree, sebbene – e lo riconosco senza difficoltà – la situazione vari a seconda del luogo. Tuttavia, possiamo apprendere gli uni dagli altri e quindi ritengo che andrebbe sviluppata l’idea di una specie di osservatorio o piattaforma per la mobilità urbana, in cui sia possibile scambiarsi buone idee.</p>
      <p sl="nl">Città e centri urbani devono essere incoraggiati, se non obbligati, a mettere sulla carta piani di mobilità, al fine di riunire tutte le parti interessate, raggiungere un consenso su un approccio comune e concludere accordi positivi. Pensiamo che l’Unione europea dovrebbe assumere il ruolo di guida in merito ad armonizzazione, standardizzazione, interoperabilità, nonché ricerca e sviluppo al fine di attribuire ai nuovi progetti, tra cui i progetti di trasporto pubblico, una migliore opportunità di riuscita e di facilitare la diffusione di soluzioni sostenibili in Europa.</p>
      <p sl="nl">Signor Commissario, in conclusione, contiamo su di lei per avere in tempi rapidi un piano d’azione quanto più possibile concreto, con una precisa ripartizione delle responsabilità tra i vari livelli politici, un piano che, comunque, contemplerà senza dubbio un ruolo importante per l’Unione europea.</p>
    </intervention>
    <intervention id="2-506" speaker_id="28205" name="Jean Marie Beaupuy" is_mep="True" mode="spoken">
      <p sl="fr">a nome del gruppo ALDE . – Signora Presidente, signor Commissario, onorevoli colleghi, innanzi tutto ringrazio l'onorevole Reinhard Rack per la sua eccellente relazione e ringrazio il Commissario per aver in primo luogo elaborato il Libro verde, che è ora oggetto di un'ampia consultazione e sfocerà, entro la fine del 2008, in un piano d’azione.</p>
      <p sl="fr">Con i miei colleghi dell’intergruppo Urban-Logement, in particolare l’onorevole Jan Olbrycht, che è intervenuto poc’anzi, l’anno scorso abbiamo invitato il Commissario Barrot a confrontarsi con noi in merito a questo tema. Il dibattito è stato particolarmente vivace, soprattutto riguardo all’aspetto dell’approccio integrato. Signor Commissario, nel poco tempo che ho a disposizione, vorrei illustrare i vantaggi di un esame ancora più approfondito proprio di questo tema. Esiste un legame fondamentale tra gli schemi di pianificazione urbanistica e la mobilità urbana. Quando dico “schemi di pianificazione urbanistica” intendo in realtà l’assenza di tali schemi. Al fine di spiegare questo, citerò quattro elementi.</p>
      <p sl="fr">Innanzi tutto, è chiaro che attualmente le nostre aree urbane stanno attraversando una fase di sviluppo, a prescindere che siano piccole, medie o grandi, con la comparsa di settori e zone commerciali, industriali, abitative e di divertimento. Ogniqualvolta si sviluppano nuove zone, la mobilità cresce. Devo ricordarvi che le nostre aree urbane sono cresciute dell’11 per cento in termini di dimensione, mentre le nostre popolazioni sono aumentate solo del 2,5 per cento? Che in dieci anni, dal 1990 al 2000, l’espansione delle aree urbane è stata pari a tre volte la superficie del Lussemburgo. Questi dati dimostrano che ogni volta che un’area urbana si sviluppa, i nostri spostamenti sono più lunghi, a prescindere da dove ci portano. Infine, all’interno di queste aree urbane, in dieci anni il numero di viaggi giornalieri in automobili private è aumentato del 70 per cento e ogni spostamento individuale è cresciuto del 20 per cento.</p>
      <p sl="fr">Questi dati, questi esempi, dimostrano chiaramente che senza un riuscito approccio integrato che tenga conto dei vari parametri urbani, anche con veicoli più efficienti, più sicuri e più intelligenti, anche con trasporti pubblici più veloci e più comodi, non risolveremo totalmente il problema della mobilità urbana né le difficoltà che devono affrontare i nostri cittadini, costretti a fare sempre più spostamenti più lunghi, costosi e sgradevoli.</p>
      <p sl="fr">Questi schemi di pianificazione urbanistica, signor Commissario, onorevoli colleghi, devono prendere in considerazione il trasporto urbano non solo dalla prospettiva delle città e dei centri urbani, del territorio urbano, ma anche, come sottolineato dal mio collega Rack, a livello suburbano. Deve esserci coerenza per tutti i nostri cittadini che lavorano, si distraggono, studiano, e così via in questo perimetro urbano e suburbano. Tuttavia, il problema che emerge, e che è appena stato menzionato, è far coesistere le varie strutture amministrative, i diversi distretti e gli altri territori. Per questo motivo, signor Commissario, le chiediamo di riservare particolare considerazione all’approccio integrato nei suoi prossimi piani d’azione.</p>
    </intervention>
    <intervention id="2-507" speaker_id="28238" name="Michael Cramer" is_mep="True" mode="spoken">
      <p sl="de">a nome del gruppo Verts/ALE . – Signora Presidente, onorevoli colleghi, anch’io desidero porgere un caloroso ringraziamento al relatore. Tuttavia, trovo difficile trovare parole positive da pronunciare riguardo al risultato finale della relazione. Le città europee vengono ancora abbandonate a loro stesse, non viene offerto loro alcun aiuto. Anziché creare un utile quadro concreto per le aree urbane dei 27 Stati membri, la maggioranza dei membri della commissione ha optato per un testo superficiale: le città devono diventare più verdi, ci sarà meno rumore e la qualità della vita sarà migliore! Riguardo a come raggiungere questo obiettivo, la relazione è altrettanto vaga di quanto lo è stata la Commissione dell’UE nel suo Libro verde sulla mobilità urbana.</p>
      <p sl="de">L’onorevole Rack ci ha offerto un menu da sushi bar da cui scegliere liberamente le misure per affrontare i problemi dei trasporti. Al massimo, tuttavia, la relazione ci propone un elenco di ingredienti aggiunti ma nessuna vera e propria ricetta. E’ urgente intervenire a livello di UE, comunque. Otto su dieci cittadini dell’Unione vivono in città e quasi tutti lamentano gli stessi problemi: congestione, incidenti, rumore e inquinamento. Anche le nostre città svolgo un ruolo cruciale nel contesto del cambiamento climatico. Il traffico urbano è responsabile di circa il 40 per cento di tutte le emissioni di CO2 e del 70 per cento dei gas a effetto serra. L’UE non rispetterà il suo obiettivo riguardo alla protezione del clima, a meno che il traffico non diminuisca e la gente non usi le automobili e opti per treni, autobus, biciclette o scelga di andare a piedi.</p>
      <p sl="de">Dal 1999 le emissioni prodotte dal traffico sono infatti aumentate del 30 per cento, mentre quelle generate da altre fonti sono diminuite del 10 per cento. Questo significa che hanno praticamente fagocitato le conquiste ottenute in altre aree. Nondimeno, la maggioranza dei membri di quest’Aula ritiene che anche citare questi dati nella relazione quale indicazione del legame tra traffico urbano e cambiamento climatico sia spingersi troppo là.</p>
      <p sl="de">Al voto di domani, i Verdi presenteranno una serie di emendamenti nel tentativo di aggiungere alla relazione sulla mobilità urbana quella sostanza di cui necessità con urgenza. Innanzi tutto, vogliamo rendere il confinanziamento dell’UE più rispettoso dell’ambiente, il che, secondo i nostri emendamenti, significa in pratica che dovremmo destinarne il 40 per cento alle ferrovie e il 10 per cento all’introduzione di piste ciclabili. Finora, il 60 per cento dei fondi UE per i trasporti è stato riservato a progetti stradali, con solo il 20 per cento riservato al trasporto pubblico locale e a quello ferroviario. Non c’è quindi da stupirsi se stiamo ottenendo l’opposto di quanto continuiamo a ripetere.</p>
      <p sl="de">In secondo luogo, vogliamo che i fondi UE vengano concessi solo se le città possono presentare un piano di mobilità sostenibile, che ponga termine a tutta una serie di progetti stradali insensati. In terzo luogo, vogliamo rafforzare la sicurezza dei trasporti introducendo un limite di velocità generale di 30 km/h, consentendo al contempo alle città di fissare velocità più elevate per certe strade.</p>
      <p sl="de">Se vogliamo proteggere l’ambiente e il clima nonché garantire trasporti sicuri, le città europee avranno bisogno dell’aiuto sostanziale dell’UE. Questo risultato sarà possibile solo se vengono adottati nostri emendamenti; qualora vengano respinti e venga adottata un'altra relazione che non risolve un solo problema, i Verdi esprimeranno voto contrario.</p>
    </intervention>
    <intervention id="2-508" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM. – Innanzi tutto, desidero ringraziare l’onorevole Rack per il suo lavoro impegnativo. La mobilità urbana è un argomento complicato in termini di elaborazione politica a livello europeo. Non è facile delineare responsabilità e questo si può evincere dalla relazione oggetto qui di discussione.</p>
      <p sl="nl">Da un lato, la relazione afferma in vari punti che l’Unione europea ha un ruolo nella realizzazione degli schemi di mobilità urbana, e poi altrove lo stesso testo indica che la mobilità urbana è una responsabilità delle città europee e delle autorità locali e che, conformemente al principio di sussidiarietà, l’Unione europea dovrebbe avere solo un limitato ruolo normativo. In breve, valutare le responsabilità in questo settore è difficile. Ritengo tuttavia che il relatore, onorevole Rack, abbia affrontato bene tale problematica e abbia formulato il testo in modo equilibrato riguardo al principio di sussidiarietà.</p>
      <p sl="nl">Ho nondimeno un paio di critiche da muovere in merito. Innanzi tutto, a mio avviso la relazione è eccessivamente dettagliata, il che suscita l’impressione che sia possibile strutturare un quadro europeo da poter utilizzare per risolvere tutti i problemi in ogni città europea. Comprendo l’elenco dettagliato di elementi da considerare ai fini dell’armonizzazione e l’elenco di aree d’azione nonché le buone intenzioni alla base, ma mi chiedo se possiamo andare molto oltre. Penso che un approccio generale sarebbe stato decisamente più pratico. Si sarebbe posta maggiore attenzione sullo scambio delle migliori prassi e sugli sviluppi tecnologici nel settore della mobilità urbana. Capisco questo un simile approccio sia meno ambizioso, ma ritengo che dovremmo ricordarci che la mobilità urbana è un aspetto che riguarda le città europee e le autorità locali.</p>
      <p sl="nl">Inoltre, l’elenco di elementi ai fini dell’armonizzazione contiene anche alcune norme sociali. Non mi sembra una buona idea. Le norme sociali, concernenti ad esempio la mobilità dei viaggiatori svantaggiati, sono fortemente legate ai singoli Stati membri e quindi sono migliori se non armonizzate o standardizzate.</p>
      <p sl="nl">Nonostante queste critiche, voterò a favore della relazione. Il fatto è che l’onorevole Rack è riuscito a evidenziare chiaramente nel proprio testo che un’efficace struttura di mobilità urbana sicura e sostenibile è una questione che riguarda le città e le autorità locali d’Europa e penso che questo sia dove sta il grande merito della relazione in questione. L’Unione europea può tendere una mano d’aiuto tramite finanziamenti diretti e lo scambio di informazioni pertinenti, ma i regolamenti UE in questo ambito non sono necessari, né auspicabili,</p>
      <p sl="nl">Desidero terminare affermando che in tutto questo non dobbiamo perdere di vista il fatto che la responsabilità dei sistemi di trasporto urbano incombe alle città e ai centri urbani d’Europa, che dovranno sviluppare sistemi e lavorare con efficienza con tutte le autorità competenti. Infine, faccio presente che il successo di questi sistemi di trasporto è decretato dalla partecipazione dei cittadini, che hanno anche la responsabilità di contribuire alla realizzazione degli obiettivi degli schemi di mobilità urbana: trasporti sostenibili, sicuri e affidabili nelle aree urbane.</p>
    </intervention>
    <intervention id="2-509" speaker_id="33982" name="Marian-Jean Marinescu" is_mep="True" mode="spoken">
      <p sl="ro">La politica urbanistica non rientra tra le competenze dell’Unione europea, ma incombe alle autorità locali e regionali, conformemente al principio di sussidiarietà. Nondimeno, il grado di urbanizzazione nell’Unione registra una crescita costante. Oltre trecento milioni di cittadini vivono nelle città ed entro il 2020 la popolazione urbana sarà superiore all’80 per cento.</p>
      <p sl="ro">L’urbanizzazione e l’agglomerazione sono diventate un problema europeo perché riguardano il benessere di tutti i cittadini europei. Dobbiamo infatti affrontare una crescita della domanda di mezzi di trasporto nuovi e diversificati, che causa un aumento del consumo di energia, dell’uso del terreno, e un progressivo degrado della qualità dell‘aria e del suolo.</p>
      <p sl="ro">Sebbene si osservino importanti differenze al livello dei legislatori nazionali, per quanto riguarda il trasporto urbano e la pianificazione dell’uso del terreno, le istituzioni della Comunità europea potrebbero essere attivamente coinvolte nel coordinamento dello sviluppo urbano sostenibile e, soprattutto, dello sviluppo di servizi di trasporto urbano, proponendo azioni volte a garantire l’efficiente diffusione di buone pratiche.</p>
      <p sl="ro">Il nostro collega Rack ci offre eloquenti esempio di soluzioni offerte da tecnologie moderne, quali la mobilità virtuale, e dalla conseguente applicazione della multimodalità, dall’uso ottimale delle infrastrutture, e dall’impiego di mezzi di trasporto alternativi.</p>
      <p sl="ro">L’educazione e l’iniziativa privata svolgono un ruolo essenziale per un’Europa di città verdi e le politiche comunitarie complessive dovrebbero prendere in considerazione tutti i costi a lungo termine e suggerire proposte pertinenti, efficienti meccanismi di cooperazione transfrontaliera e interregionale, nonché le necessarie risorse di informazione.</p>
      <p sl="ro">I Fondi strutturali e il Fondo di coesione, la principale causa di urbanizzazione, grazie a un uso adeguato a livello regionale e locale, devono diventare la risorsa disponibile più efficiente ai fini della risposta a questa sfida che l’Europa del XXI secolo deve affrontare.</p>
    </intervention>
    <intervention id="2-510" speaker_id="28292" name="Inés Ayala Sender" is_mep="True" mode="spoken">
      <p sl="es">Signora Presidente, desidero innanzi tutto ringraziare la Commissione perché contribuisce a offrire ai nostri cittadini alcune soluzioni ai problemi della mobilità, quali la sicurezza stradale, la congestione e l’impatto ambientale: la stragrande maggioranza dei nostri cittadini conosce e lamenta questi problemi nelle città e nei centri urbani.</p>
      <p sl="es">Date le riserve e la reticenza manifestate riguardo alla necessità di garantire che questo tipo di azione rientri nell’ambito del principio di sussidiarietà, ritengo non solo che simili proposte generino discussioni importanti e necessarie, ma che forniscano anche una risposta a interrogativi pesanti e urgenti di governi nazionali, regionali e, soprattutto, locali.</p>
      <p sl="es">Affrontiamo oggi questo tema nel contesto dell’importante discussione sulle misure volte a contrastare il cambiamento climatico e alla vigilia del grande dibattito sulla globalizzazione dei costi nei vari mezzi di trasporto. Sono confronti essenziali, ma devono trovare traduzione concreta nella vita quotidiana dei cittadini nel loro habitat naturale, come nel caso delle città.</p>
      <p sl="es">Accogliamo quindi con favore questo straordinario sforzo da parte della nostra Istituzione attraverso la relazione dell’onorevole Rack. Desidero congratularmi con il relatore per le sue accurate osservazioni e ringraziarlo per la disponibilità a inserire i miei emendamenti, accettando quindi, incoraggiando e rafforzando alcuni temi fondamentali quali i modi alternativi e più sani di mobilità urbana – per esempio, le camminate, la bicicletta o il trasporto pubblico – e gli incentivi per la sicurezza stradale che, come è stato sottolineato qui, presentano il loro lato più aggressivo e dannoso negli ambienti urbani. Si deve tener conto non solo delle persone con mobilità ridotta, ma anche di coloro con bambini nel passeggino, che sono spesso trascurati, come dimostrato dagli ostacoli urbani che ingombrano i nostri marciapiedi.</p>
      <p sl="es">La relazione chiede anche una logistica urbana efficiente mediante l’introduzione di sistemi sicuri di carico e scarico per facilitare la distribuzione nell’ultimo chilometro, riconoscendo altresì la necessità di facilitare la coesistenza tra la mobilità delle persone e quella delle merci.</p>
      <p sl="es">Inoltre, sostiene un uso migliore si sistemi di trasporto intelligenti, esigendo accessibilità e interoperabilità tramite strumenti flessibili. Infine, promuove la partecipazione attivi a forum locali sulla mobilità urbana.</p>
    </intervention>
    <intervention id="2-511" speaker_id="4282" name="Renate Sommer" is_mep="True" mode="spoken">
      <p sl="de">Signora Presidente, signor Commissario, onorevoli colleghi, che cosa stiamo facendo in realtà qui? Trattiamo una questione per la quale non abbiamo a competenza. Il Libro verde sulla mobilità urbana si basa su una competenza costruita, come la Commissione ha ammesso in un colloquio a quattr’occhi. Mi è stato detto che a causa della discussione sul clima e del fatto che l’80 per cento degli europei vive nelle città, la Commissione si è autoproclamata responsabile di questo settore.</p>
      <p sl="de">Santo cielo, sarei quindi giustificata se dicessi che l’80 per cento degli europei vive in famiglia o una volta viveva in famiglia. Così adesso ci occupiamo della politica in materia di famiglia. Sarebbe una competenza altrettanto artefatta e indifendibile. Per quanto riguarda la mobilità urbana, l’unica cosa che si può promuovere a livello europeo è lo scambio di buone pratiche, nient’altro. Adottare misure legislative qui equivarrebbe a violare il principio di sussidiarietà.</p>
      <p sl="de">Possiamo partire dal presupposto che le stesse autorità locali sono propense a occuparsi dei problemi dei trasporti, in quanto sono collegati al funzionamento dell’economica e agli scambi commerciali tra città. Al tempo stesso è, ovviamente, una questione afferente la qualità della vita degli abitanti dei centri urbani, che altrimenti potrebbero decidere di abbandonare la città. I problemi che devono affrontare le nostre città sono analoghi, ma semplicemente non sono identici. E’ per questo motivo che ci occorrono attori locali che prendano decisioni su misura per la rispettiva area. La politica dei trasporti urbani deve essere decida e formulata in loco e le autorità locali devono essere incaricate della pianificazione.</p>
      <p sl="de">Desidero mettere in guardia gli onorevoli colleghi dal chiedere misure legislative in questa relazione o dalla possibile interpretazione del testo che include tali provvedimenti successivamente. Metto altresì in guardia dal creare ancora più montagne di dati e forse persino più burocrazia. Con una piattaforma europea per la mobilità urbana saremmo sulla strada giusta per arrivare a questo. E finiremmo indubbiamente per avere un’altra agenzia europea, che produrrebbe ancora più carta e, ovviamente, costerebbe anche una bella somma di denaro.</p>
      <p sl="de">Questo è il modo per mettere i cittadini contro l’Europa. Non possiamo permetterlo. Le chiedo di garantire che non finiremo in quella situazione.</p>
    </intervention>
    <intervention id="2-512" speaker_id="28173" name="Zita Pleštinská" is_mep="True" mode="spoken">
      <p sl="sk">In quanto architetto/progettista urbanistico, con anche esperienza di molti anni come politica regionale in governo locale e regionale, posso senz’altro confermare che la questione della mobilità urbana è una questione di estrema attualità e complessità, e ringrazio il relatore per il suo approccio.</p>
      <p sl="sk">Molte città spesso non comprendono che possono prevenire problemi concernenti l’organizzazione dei trasporti grazie a un’accurata pianificazione delle infrastrutture stradali locali. Quando decidono di visitare città europee, i turisti tengono anche conto dell'accessibilità e dell’organizzazione dei trasporti in loco . Gli ingorghi del traffico non rendono certo ai alcun modo interessanti le città e i rispettivi centri.</p>
      <p sl="sk">Non sarà possibile ottenere risultati positivi in assenza di soluzioni innovative, quali lo snellimento del carico del traffico, l’impiego di mezzi di trasporto alternativi quali la bicicletta o la condivisione di auto private (carpooling). Ritengo che il settore della ricerca e sviluppo offra un notevole potenziale, benché non sfruttato, per quanto riguarda mezzi di trasporto più sicuri e rispettosi dell’ambiente nonché sistemi di trasporto sostenibile.</p>
      <p sl="sk">Tutti devono contribuire a risolvere i nostri problemi dei trasporti: l’UE, le città e i loro abitanti, anche i turisti. Penso che sia anche importante ripartire la responsabilità tra l’UE e le città. A tale proposito, l’UE dovrebbe avere un preciso ruolo definito.</p>
    </intervention>
    <intervention id="2-513" speaker_id="38845" name="Pierre Pribetich" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, innanzi tutto voglio esprimere tutto il mio apprezzamento per la relazione del mio collega Reinhard Rack. questa nuova cultura della mobilità urbana è un’autentica rivoluzione nel nostro modo di pensare e di viaggiare.</p>
      <p sl="fr">Per parafrasare la celebre frase di Sieyès sul Terzo Stato: “Che cos’è la mobilità urbana in una città? Tutto. Che cos’è stata finora? Nulla. Che cosa chiede? Di essere qualcosa.” Nel pronunciare queste parole, esprimo il mio totale accordo riguardo a questa rivoluzione del nostro comportamento e l’urgente necessità di un approccio europeo integrato e generale nei confronti di questa nuova mobilità urbana, ponendo l’accento sulla coerenza dei grandi principi di una riuscita pianificazione urbanistica. Desidero anche sottolineare il mio totale sostegno all'eventuale proposta di una base uniforme di soluzioni che consentano di elaborare insiemi di misure ad hoc per ogni livello territoriale.</p>
      <p sl="fr">Questo comporta, signor Commissario, che la Commissione si assuma le proprie responsabilità in termini di finanziamenti e concretizzi il proprio approccio. Durante uno degli interventi, il nostro collega ha citato questo metodo, ricorrendo all’immagine del sushi bar dove l’Europa proporrebbe vari piatti e le aree urbane potrebbero decidere o meno di servirsi. Questo approccio flessibile non deve dimenticare una portata: le nostre città. Ci occorrono tutti gli ingredienti per rivoluzionare la mobilità urbana e introdurre questa nuova cultura.</p>
    </intervention>
    <intervention id="2-514" speaker_id="28352" name="Zuzana Roithová" is_mep="True" mode="spoken">
      <p sl="cs">Signora Presidente, la prego di accettare le mie scuse perché intervengo troppo in anticipo. Ora desidero partecipare al dibattito sulla relazione dell’onorevole Rack concernente una nuova cultura della mobilità urbana. Come ho sottolineato prima, mi piace andare in bicicletta per Bruxelles e Strasburgo, dove approfitto della sicurezza delle piste ciclabili e, in particolare, dell’attenzione dimostrata dagli automobilisti, come se non solo i pedoni ma anche i ciclisti avessero completa priorità qui. Ho molta più paura a casa, a Praga, dove vedo turisti riuscire a malapena a schivare le auto, e dove preferisco non usare più la bicicletta. Una cultura diversa è correlata a una tradizione diversa delle norme della strada, dove la parte più forte era quella vincente. Creso che l’aumento della mobilità in Europa comporti l’armonizzazione delle norme della strada negli Stati membri e una graduale convergenza delle sanzioni per infrazioni stradali. Norme diverse sosterranno una cultura diversa. Di conseguenza, per i viziati ciclisti e pedoni esteri (e io mi considero una di loro), le strade nei nuovi Stati membri rappresenteranno un rischio enorme.</p>
    </intervention>
    <intervention id="2-515" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mi congratulo con l’onorevole Rack per la sua relazione.</p>
      <p sl="ro">All’Unione occorre una nuova cultura della mobilità urbana in cui il trasporto pubblico e l’uso della bicicletta assumano maggiore importanza.</p>
      <p sl="ro">ai fini dello sviluppo del trasporto pubblico, le politiche sono necessarie a livello locale, regionale o nazionale per sovvenzionare in tutto o in parte i servizi di trasporto pubblico per certe categorie di persone, quali scolari, studenti, pensionati e disabili.</p>
      <p sl="ro">Ritengo che sia necessario un approccio integrato riguardo allo sviluppo urbano e alla pianificazione urbanistica, tenendo quindi conto delle esigenze attuali e future nel campo del trasporto urbano. L’introduzione di treni veloci che collegano centri cittadini a stazioni marittime e ferroviarie, ad aeroporti e, in particolare, a regioni periferiche dovrebbe essere un fattore prioritario nel quadro dello sviluppo e dell’ammodernamento di grandi centri urbani.</p>
      <p sl="ro">Le località con accesso a una via interna navigabile potrebbero sviluppare un trasporto intermodale che riduca l’inquinamento causato dal traffico stradale nelle grandi città.</p>
      <p sl="ro">Nella nuova politica in materia di mobilità urbana si dovrebbero integrare fattori quali i sistemi di trasporto intelligente e lo sviluppo di aree verdi.</p>
    </intervention>
    <intervention id="2-516" speaker_id="28292" name="Inés Ayala Sender" is_mep="True" mode="spoken">
      <p sl="es">Desidero ringraziarla infinitamente per la sua generosità, signora Presidente. Non è la prima volta che devo di nuovo intervenire per mancanza di tempo. Desideravo semplicemente dire, riguardo alla relazione dell’onorevole Rack, che avevo altri due argomenti da commentare, e credo inoltre che il Commissario sia molto sensibile a tali problematiche.</p>
      <p sl="es">Mi riferisco, in primo luogo, alla mancanza di incentivi per i nuovi profili professionali legati alla mobilità urbana. Ritengo che si dovrebbero definire degli accordi al riguardo e che se ne dovrebbe tener conto dato il progresso che rappresentano. In secondo luogo, alludo a quello che in origine promuovevamo come un’ampia consultazione partecipativa volta ad anticipare l’impatto sociale di misure quali i pedaggi urbani, per esempio, di cui occorre tener conto.</p>
    </intervention>
    <intervention id="2-517" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signor Presidente, io vorrei ricordare, utilizzando la lingua dei miei avi che è il latino, il vero significato della parola subsidium. Subsidium significa aiuto, quindi sussidiarietà significa aiutare. Volevo quindi tranquillizzare l'onorevole Ferber, l'onorevole Marinescu, l'onorevole Sommer: la Commissione non intende prendere il posto delle amministrazioni comunali, provinciali o regionali. Non tocca all'Europa decidere le politiche di amministrazione locale, né tocca all'Europa decidere cosa fare nelle singole città.</p>
      <p sl="it">Subsidium significa aiutare e quindi l'Europa, la Commissione europea, le istituzioni europee possono contribuire a dare delle soluzioni, possono contribuire ad aprire un dibattito, possono contribuire ad uno scambio di informazioni tra varie città, perché si possano trovare delle soluzioni, magari comuni, che possono essere utili ai cittadini, per rendere più facile la loro vita, più facili i loro spostamenti, più facile la sicurezza, sia sulle strade sia per quanto riguarda la tutela della salute a proposito dell'inquinamento.</p>
      <p sl="it">Certamente, ci possono essere anche dei contributi finanziari. Ricordo il programma Civitas, che ha avuto dei buoni risultati, può essere un esempio da seguire. Nel piano d'azione che intendo presentare ma che vuole essere un piano d'azione che ha come obiettivo quello di coordinare, dare delle idee per un intervento, mi avverrò dei tanti suggerimenti che sono venuti anche quest'oggi nel corso del dibattito, nel tentativo di dare delle idee, dei suggerimenti, rispondendo sempre al principio di sussidiarietà, perché conosco bene quali sono le competenze dell'Unione. Però io credo che l'Unione europea, sito che la maggioranza dei cittadini dell'Unione abita nelle grandi città, abbia il dovere di aiutare.</p>
      <p sl="it">Aiutare – ripeto – non significa sostituire, perché sono anch'io convinto che tocchi alle amministrazioni locali, elette dai cittadini, risolvere i problemi dei cittadini. Ma l'Unione europea ha un ruolo importante da giocare, sia pure soltanto quello di aiutare e di coordinare alcune iniziative e anche di elargire qualche finanziamento, perché i cittadini possano essere meglio amministrati per quanto riguarda gli enti locali e i loro amministratori.</p>
    </intervention>
    <intervention id="2-518" speaker_id="2206" name="Reinhard Rack" is_mep="True" mode="spoken" role="relatore">
      <p sl="de">Signora Presidente, ringrazio tutti i miei colleghi a quello che è stato un dibattito molto vivace qui, questa sera, e di certo ha qualche spigolo vivo.</p>
      <p sl="de">A tale proposito, questi 40 o 50 minuti hanno rispecchiato quanto avvenuto in sede di commissione per i trasporti e il turismo negli ultimi mesi. Anche lì c’erano ampie divergenze di opinioni. Avevamo da votare oltre 350 emendamenti. Siamo riusciti a ridurre quei 350 emendamenti in un testo relativamente coerente, adottato da una stragrande maggioranza in commissione, vale a dire 27 voti a favore e 2 contrari. Sarei ben lieta se con il voto di domani potessimo conseguire un risultato simile e farò del mio meglio per assicurarlo.</p>
      <p sl="de">Un gruppo non era soddisfatto del risultato delle discussioni nella commissione per trasporti e lo ha ribadito oggi con molta chiarezza. Abbiamo anche sentito l’appello rivolto ai colleghi di cambiare la loro forma mentis domani. Sarei estremamente grato ai miei colleghi se potessimo continuare la cooperazione vista in sede di commissione per i trasporti e concentrarci per adottare in plenaria domani il testo elaborato in commissione. In questo senso, li inviterei a dare un’occhiata alle raccomandazioni che il relatore ha inserito nella lista delle votazioni di domani.</p>
      <p sl="de">Per il resto, mi auguro di continuare a lavorare su questo argomento e auguro alla Commissione e al Vicepresidente ogni successo riguardo al piano d’azione e alle loro altre attività in questo campo.</p>
    </intervention>
    <intervention id="2-519" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 9 luglio 2008 alle 12.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-520" speaker_id="33997" name="Corina Creţu" is_mep="True" mode="written">
      <p sl="ro">A mio avviso, un nuovo approccio della mobilità urbana è essenziale in una città moderna. In Europa la crescita economica negli anni ‘50 e ‘60 ha portato all’espansione della città orizzontale, la cui popolazione ha lasciato il centro cittadino privilegiando la periferia. Questo modello, favorito dalla proliferazione dell’uso delle automobili, non è più sostenibile oggi, nel contesto dell’aumento senza precedenti del prezzo dei carburanti e considerate le preoccupazioni sui cambiamenti climatici a livello globale, cambiamento determinato principalmente dall’inquinamento causato dai motori a combustione interna.</p>
      <p sl="ro">Si devono accogliere con favore le iniziative che consentono alle città europee di programmare efficienti sistemi di trasporto pubblico, che soddisfano i requisiti di protezione ambientale e sono accessibili a tutti, nonché l’integrazione nella pianificazione urbanistica di mezzi di trasporto alternativi perfetti per le brevi distanze o diversi a seconda dell'ora del giorno. Un'altra sfida è il trasporto urbano di merci, essenziale per uno sviluppo economico positivo della città. Per questo motivo, ritengo sia importante mettere in atto pratiche quale lo scambio di esperienze tra le amministrazioni delle città europee, l’ottimizzazione urbana di banche dati a livello europeo, nonché incoraggiare i cittadini a cambiare il proprio approccio nei confronti del trasporto personale nell’ambiente urbano.</p>
    </intervention>
  </section>
  <section id="creitem42" title="19. Regole tecniche e procedure amministrative applicabili al trasporto aereo commerciale (mediante velivoli) (UE OPS) / uso di dispositivi di sicurezza (sistemi di vincolo) per bambini (OPS 1.730) (discussione)">
    <intervention id="2-522" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale dell’onorevole Eva Lichtenberger, a nome della commissione per i trasporti e il turismo, alla Commissione, su regole tecniche e procedure amministrative applicabili al trasporto aereo commerciale (mediante velivoli) (UE OPS) / uso di dispositivi di sicurezza (sistemi di vincolo) per bambini (OPS 1.730) (O-0075/2008 – B6-0169/2008).</p>
    </intervention>
    <intervention id="2-523" speaker_id="28253" name="Eva Lichtenberger" is_mep="True" mode="spoken">
      <p sl="de">autore . − Signora Presidente, signor Commissario, onorevoli colleghi, la discussione di oggi prende spunto da un servizio televisivo tedesco della WDR, che dimostrava che le cinture di sicurezza oggi comunemente usa sugli aeromobili per neonati e bambini piccoli non sono necessariamente sicure. I crash test hanno evidenziato che queste cinture, che al momento sono i dispositivi più diffusamente utilizzati dalle compagnie aeree europee, possono in effetti mettere in pericolo i bambini e provocare lesioni gravi.</p>
      <p sl="de">In un momento in cui è in corso la valutazione delle UE OPS, ossia le regole tecniche di sicurezza, ed è prevista la loro immediata entrata in vigore, ero preoccupata di riuscire a risolvere questo problema di sicurezza, motivo per cui ho mostrato il filmato in questione ai miei colleghi della commissione per i trasporti e il turismo. A mio avviso, è assolutamente importante esaminare con attenzione i crash test che sono stati condotti e che hanno evidenziato che queste cinture non salvano un bambino nel caso di un decollo non riuscito o di un atterraggio rapido, e cercare una soluzione. Penso che sia di estrema urgenza.</p>
      <p sl="de">Le regole attualmente proposte continueranno ad autorizzare tali cinture, senza tener conto del fatto che persino per le automobili si applicano per i bambini disposizioni di sicurezza molto più rigorose, perlomeno nella maggior parte degli Stati europei. Anche se gli atterraggi di emergenza o i decolli non riusciti sono molto, molto rari – cosa per la quale siamo estremamente grati e che è anche dovuta alle norme tecniche – non possiamo permettere che neonati e bambini piccoli siano esposti a un tale rischio. Chiunque abbia avuto modo di vedere il crash test in questione si sarà persuaso che non possiamo accettare tale eventualità.</p>
      <p sl="de">I miei colleghi della commissione per i trasporti hanno affrontato questa problematica con me e li ringrazio profondamente per aver considerato a loro volta con serietà la questione. Vogliamo trovare una soluzione valida al riguardo. Alcuni esperti nel campo della sicurezza hanno ora obiettato che non c’è un solo singolo caso noto che abbia rivelato la pericolosità di tali cinture. Purtroppo c’è un macabro retroscena.</p>
      <p sl="de">I neonati o i bambini che non occupano un posto a sedere non sono riportati nelle statistiche. I fatti alla base di questi eventi sono noti da anni. Il ministero tedesco dei Trasporti ha attirato l’attenzione su questo e ha affermato di non voler tornare a un livello di sicurezza inferiore. L’associazione delle linee aeree tedesche, tuttavia, ha tacciato di populismo il fatto di elencare i rischi. Devo dire in tutta onestà che questo atteggiamento si può solo definire cinico.</p>
      <p sl="de">Da qui, emergono vari interrogativi importanti. Quale autorità ha in effetti autorizzato questa cintura ad anello, questo dispositivo aggiuntivo per bambini piccoli? Su quale base, secondo quali criteri tecnici è stata presa tale decisione? So che l’omologazione è stata concessa per una cintura di sicurezza estensibile per persone corpulente, ma finora non mi risulta che sia stata rilasciata l’autorizzazione per cinture aggiuntive destinate ai bambini. Alcune linee aeree offrono come alternativa di tenere in grembo il bambino, ma è un metodo molto vecchio. La sua prima notifica risale agli anni ‘20, quando gli aeroplani decollavano ancora alla velocità di 65 km/h. Non dovevamo e non possiamo aspettare così a lungo.</p>
      <p sl="de">Ritengo che non possiamo lasciare la responsabilità della decisione agli Stati membri, perché dobbiamo far fronte a una concorrenza aggressiva nel settore dell’aviazione, la quale ovviamente esercita una tale pressione che ci fa rischiare di non creare il miglior sistema di sicurezza. Ci occorre una soluzione europea. Le chiedo: quando l’avremo? C’è una probabilità di vederla quest’anno ed esiste la possibilità di trovare una soluzione sensata per il periodo di transizione?</p>
      <p sl="de">Infine, sono stati spesi milioni per i liquid on planes senza alcuna discussione seria. Nel caso in questione dobbiamo investire nella sicurezza dei bambini. E’ necessario.</p>
      <a text="(Applausi)"/>
    </intervention>
    <intervention id="2-524" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevole Lichtenberger, le rispondo in italiano perché so lei è una cultrice della mia lingua materna, quindi mi fa piacere poterle rispondere così.</p>
      <p sl="it">La ringrazio per aver posto un tema che è di grande attualità e che concerne la sicurezza dei cittadini. Ho detto durante l'incontro che ho avuto con la commissione per i trasporti che la tutela della salute dei cittadini è una priorità, i diritti dei cittadini sono una priorità, soprattutto quando sono i cittadini più piccoli che non sono in grado di difendersi da loro e quindi dipende da noi cercare di tutelare nel modo migliore la loro sicurezza.</p>
      <p sl="it">Il problema che lei ha posto è un problema vero. Ci sono molti dubbi e anche l'Agenzia europea della sicurezza aerea è a conoscenza di una serie di studi che sono controversi, secondo cui ci sono dei problemi per quanto riguarda le cinture di sicurezza, le cinture di sicurezza aggiuntive per quanto riguarda i bambini. Ecco perché di fronte ad una serie di informazioni contraddittorie e incomplete, l'Agenzia nel 2007 ha avviato uno studio per avere una risposta scientificamente più attendibile su questa questione.</p>
      <p sl="it">Le disposizioni attuali lasciano agli Stati membri – il regolamento n. 3922 del 1991 e richiede l'utilizzazione di tipi di dispositivi per la sicurezza dei bambini – lascia agli Stati membri, dicevo, la possibilità di scegliere. Lei ha sollevato questo problema, chiedendo che ci possa essere una risposta certa da parte dell'Unione europea che possa dire agli Stati membri “Attenzione, il sistema che voi usate non funziona e non garantisce la sicurezza dei bambini”.</p>
      <p sl="it">I lavori di controllo scientifico si concluderanno entro ottobre del 2008, quindi fra pochi mesi, e quindi, appena avuta una risposta certa sulla questione che riguarda la sicurezza, cioè quali mezzi scientificamente, secondo l'Agenzia europea per la sicurezza aerea, sono più sicuri per garantire ai bambini di poter viaggiare con rischi ridotti in aereo, sarà mio compito di proporre immediatamente le misure necessarie per migliorare i dispositivi a garanzia dei bambini. So anche che la soluzione proposta, e cioè quella di un seggiolino per i bambini simile a quello che utilizzate nelle auto, è una delle opzioni che viene analizzata dall'Agenzia per la sicurezza aerea.</p>
      <p sl="it">Però per dare una risposta e per intervenire – cosa che intendo fare perché è giusto preoccuparci della sicurezza dei cittadini più piccoli – attendo una risposta che abbia delle garanzie scientifiche, comprovate dall'Agenzia per la sicurezza aerea che fino ad oggi ha mostrato di sapere ben lavorare e di attenersi anche a criteri rigorosamente scientifici. Quindi, ripeto, per quanto riguarda le date – lei mi ha chiesto dei riferimenti esatti – a ottobre di quest'anno è previsto il termine dello studio da parte dell'Agenzia; appena avrò notizie da parte dell'EASA sarà mia cura, intanto, informare la commissione parlamentare, ma anche intervenire direttamente per poter dare delle indicazioni ai Paesi membri sul miglior sistema per difendere e garantire la sicurezza dei bambini.</p>
    </intervention>
    <intervention id="2-525" speaker_id="1" name="Georg Jarzembowski" is_mep="True" mode="spoken">
      <p sl="de">a nome del gruppo PPE-DE . – Signora Presidente, signor Commissario, tutti conveniamo che dobbiamo rafforzare la protezione dei bambini durante i voli. La commissione è senz’altro d’accordo su questo, altrimenti non avrebbe sollevato la questione. Ringrazio altresì la Commissione per aver avviato già da molto tempo i lavori preliminari. Stiamo pertanto sviluppando un dibattito che la Commissione ha già preparato.</p>
      <p sl="de">Ci sono tre interrogativi cui spero il Commissario possa fornire una risposta. Ha detto che i dati tecnici saranno disponibili a ottobre. La domanda è: quando la Commissione trarrà le conclusioni da tali dati, nel corso di questo mandato o successivamente?</p>
      <p sl="de">Emergono tre domande molto precise. La prima riguarda il miglior dispositivo tecnico per proteggere i bambini. La seconda domanda, una volta che abbiamo risposto alla prima, solleva l’interrogativo se l’Unione europea debba impegnarsi su una base legislativa o iniziare formulando raccomandazioni. Si tratta quindi di sapere se introdurre una normativa europea vincolante. Quindi c’è la domanda volta a capire se riusciamo a realizzare questo obiettivo nel corso dell’attuale mandato o se dobbiamo cominciare con raccomandazioni e poi proseguire con la normativa. Infine c’è una terza domanda spinosa, che non è emersa nell'interrogazione orale ma alla quale noi e lei dobbiamo rispondere: chi deve pagare? E’ un interrogativo che richiedere di essere risolto.</p>
      <p sl="de">Partiamo dal presupposto, come ha suggerito l’onorevole Lichtenberger, che le norme obblighino ogni bambino piccolo a occupare un posto a sedere. Se così fosse, il bambino dovrebbe usare un posto destinato ad adulti, cosa che solleva la seguente domanda: obblighiamo i genitori a pagare un posto per i bambini piccoli, o dobbiamo trasferire i costi di sicurezza alla comunità, affinché tutti gli altri passeggeri che non sono accompagnati da bambini debbano contribuire al prezzo di quel posto? Dobbiamo quindi risolvere anche il quesito – supponendo che siamo disposti a dotare gli aeromobili di dispositivi di sicurezza per i bambini – concernente chi pagherà quella protezione di sicurezza.</p>
    </intervention>
    <intervention id="2-526" speaker_id="1859" name="Ulrich Stockmann" is_mep="True" mode="spoken">
      <p sl="de">a nome del gruppo PSE . – Signora Presidente, signor Commissario, se c’è una qualsiasi eventualità di rischio per la vita umana, dobbiamo adottare un'azione politica rapida e di prevenzione. Non c’è altra scelta. Ovviamente, questo vale anche per i bambini di età inferiore ai due anni negli aeroplani.</p>
      <p sl="de">Innanzi tutto, desidero ringraziare di cuore l’onorevole Lichtenberger per averci reso accessibile il filmato che mostra i crash test condotti sulle cinture ad anello. Ringrazio anche il Commissario per aver espresso un parere estremamente allineato con la nostra domanda, sebbene rimangano alcuni punti da chiarire.</p>
      <p sl="de">Questi nuovi requisiti per il trasporto in aeromobile di bambini piccoli entreranno in vigore alla fine della prossima settimana. Gli Stati membri potranno quindi scegliere tra i sedili per bambini e le cinture ad anello. Come abbiamo visto, tuttavia, queste ultime possono rivelarsi rischiose per la vita. La mia prima domanda è: quando al più tardi la Commissione presenterà una proposta che renda obbligatorio sempre l’uso di sedili per bambini negli aeromobili? Segue la stessa linea dell’interrogativo dell’onorevole Jarzembowski. La mia successiva domanda è: qual è l’attuale strategia di attuazione dell’Esecutivo? Presenterà un regolamento o intende attuare qualsiasi risultato l’indagine possa produrre? Terzo, se continuiamo a permettere l’adozione di parti del necessario regolamento UE OPS nell’ambito della nuova procedura di comitatologia, come possiamo essere sicuri di poter ottenere e prendere in considerazione durante questa legislatura una normativa in materia di sedili sicuri per bambini?</p>
    </intervention>
    <intervention id="2-527" speaker_id="28253" name="Eva Lichtenberger" is_mep="True" mode="spoken">
      <p sl="de">a nome del gruppo Verts/ALE . – Signora Presidente, mi sono avvalsa dell’opportunità di rispondere a quanto affermato dal Commissario onde porre alcune altre domande.</p>
      <p sl="de">E’ cruciale attuare tempestivamente la strategia e gradirei molto vedere anche una soluzione transitoria. Il motivo è che le attuali regole UE OPS vengono interpretate nel senso che tutte le aviolinee che già offrono sedili per bambini devono passare all'impiego della cintura ad anello. E’ un aspetto che va chiarito. E’ la ragione per cui vengono interpretate. lo so, perché mi sono informata e ho pregato la di telefonare alle compagnie aeree per chiedere quali sistemi di sicurezza per bambini impiegano. Questo è quanto ho saputo ed è importante. La questione deve essere chiarita e credo sia davvero essenziale.</p>
      <p sl="de">In secondo luogo, il mercato propone sedili per bambini che si adattano ai tradizionali sedili degli aerei ed esistono anche airbag , relativamente economici, per i passeggeri che si applicano ovunque e potrebbero rivelarsi utili. Chiaramente, in questo caso un bambino occupa un posto a sedere. Mi permetta comunque di farle presente che le madri devono pagare anche se tengono in grembo il bambino – posso mostrale le ricevute, che ammontano a più o meno il 60 per cento del biglietto di un adulto, a seconda della compagnia aerea.</p>
      <p sl="de">Desidero che coloro che già dispongono di un sistema migliore siano autorizzati a continuare a usarlo. Chiedo al Commissario di dirmi se è così oppure no.</p>
    </intervention>
    <intervention id="2-528" speaker_id="2206" name="Reinhard Rack" is_mep="True" mode="spoken">
      <p sl="de">Signora Presidente, la ragione per cui ho chiesto di intervenire di nuovo, non è perché non ho parlato abbastanza oggi ma perché ritengo che stiamo affrontando un tema davvero importante, in merito al quale i colleghi hanno anche posto domande pertinenti. Ci aspettiamo che la Commissione ci dia una risposta in tempi rapidi e che poi intraprenda le azioni del caso.</p>
      <p sl="de">Vorrei soffermarmi sul problema dei costi. Parto essenzialmente dal presupposto, benché non sappia se il mio gruppo mi sostiene appieno in questo, che la sicurezza sia una questione che incombe allo Stato e che quindi debba essere decisa e finanziata a livello pubblico. Oggi, abbiamo valanghe di cinture di sicurezza sugli aeromobili che non vengono usate e non sono destinate a nessuno in particolare. nell'interesse dei nostri cittadini più piccoli – un aspetto che il Commissario ha affrontato in modo specifico – dovremmo pertanto decidere una volta per tutte di intervenire, di farlo in tempi rapidi, e non di lasciare che il finanziamento sia un ostacolo.</p>
    </intervention>
    <intervention id="2-529" speaker_id="28238" name="Michael Cramer" is_mep="True" mode="spoken">
      <p sl="de">Signora Presidente, signor Commissario, non ha risposto alla domanda cruciale? Che cosa farà nel frattempo? ‘è una soluzione positiva. Che cosa farà se un bambino nel frattempo viene ferito a morte e lei è in parte responsabile perché ha ritardato a intervenire? Come affronterà tale problema? Deve porsi queste domande, come facciamo anche noi.</p>
      <p sl="de">In termini di costi, si può operare un confronto parallelo. Nel caso dei diritti delle persone con disabilità nel trasporto aereo, i costi sono ripartiti tra tutti, il che è solo logico. Aspettare un bambino, avere figli e crescerli non è solo una faccenda privata ma un compito pubblico, un compito dello Stato. Tutti devono essere preparati ad assumersi questo compito e a finanziarlo. Questo, ovviamente, è comunque la mia opinione. Se i minori fino all’età di 14 anni possono viaggiare gratis in treno, è anche grazie al contributo degli altri passeggeri.</p>
      <p sl="de">Nel settore del trasporto aereo in particolare, che è esente dalla tassa sul carburante – pari a 14 miliardi di euro l’anno – possiamo senz’altro reperire qualche euro per offrire ai bambini la migliore protezione di cui necessitano per il futuro.</p>
    </intervention>
    <intervention id="2-530" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, io vorrei rispondere che sono in possesso della bacchetta magica e posso risolvere tutti i problemi questa sera. Purtroppo non ho la possibilità di utilizzare la bacchetta magica, perché non la possiedo, e credo invece che si debba con grande senso di responsabilità affrontare queste questioni, senza dire domani mattina si risolve perché abbiamo trovato immediatamente la soluzione.</p>
      <p sl="it">Se non esiste certezza da un punto di vista scientifico sugli strumenti utili a garantire nel modo migliore la sicurezza dei bambini, noi non possiamo in questo momento fare nulla, anche perché, poi, sono gli Stati membri, con il regolamento attuale, che hanno la competenza a decidere e naturalmente chi utilizza il seggiolino può benissimo continuare a farlo, se questo è considerato lo strumento migliore. Io ho detto che, appena mi saranno forniti gli elementi più chiari con una risposta scientifica suffragata da elementi di prova che mi permetta di agire, io agirò altrimenti sarei superficiale se dicessi: “Benissimo, ho deciso io che il seggiolino è meglio della cintura di sicurezza”. Nessuno è in grado di poterlo dire se non chi ha fatto degli studi scientifici, con delle prove fisiche che dimostrino che un sistema è migliore dell'altro.</p>
      <p sl="it">Io non credo che questa sia la soluzione. Ritengo, invece, che appena trovata la soluzione, si debbano fornire delle risposte. Non credo che prima della fine della legislatura si possa arrivare ad una soluzione legislativa. Credo, però, che la Commissione, come priorità, possa avere quella di emendare il regolamento esistente e cercare di introdurre delle disposizioni che armonizzino e rendano obbligatorie in tutti gli Stati membri le modifiche del regolamento. Questo, però, richiede il tempo necessario e non so se riusciremo ad approvarlo prima della fine della legislatura. Ripeto, durante il corso della mia audizione ho preso alcuni impegni: promettere che si attueranno provvedimenti legislativi, decine di provvedimenti legislativi, non è rispondente al possibile e al vero. Quindi bisogna poter fare, annunciare e prendere impegni soltanto sulle cose che si possono realizzare.</p>
      <p sl="it">Il mio impegno per quanto riguarda la sicurezza dei bambini – figuriamoci sono padre di famiglia e figuriamoci se non ho a cuore il problema dei giovani. Certamente non posso essere considerato responsabile di tutto ciò che accade nel mondo. Ritengo invece che si debba studiare attentamente in tempi rapidi – a ottobre si deciderà e avrò la risposta – e appena avuta la risposta, avvierò tutte le iniziative necessarie per cercare di tutelare nel modo migliore la sicurezza dei bambini passeggeri.</p>
      <p sl="it">Adesso si utilizzino da parte delle compagnie aeree, su decisione degli Stati membri, tutti gli strumenti necessari siano essi seggiolini, siano esse cinture di sicurezza. Quando avremo notizie scientifiche, certe e comprovate, potremo dare delle risposte, perché altrimenti diventano delle opinioni e in quest'Aula, anche se ci sono pochi deputati, ognuno ha un'opinione diversa per quanto riguarda la questione scientifica. Siccome nessuno di noi, credo, sia un esperto in materia che possa dare delle risposte scientificamente provate, io credo che noi dobbiamo attendere i risultati. Poiché i risultati arriveranno fra due mesi, io credo che grazie al lavoro dell'Agenzia aerea potremmo agire per tutelare la sicurezza dei bambini, che considero una priorità. Ripeto, considero una priorità la sicurezza di ogni cittadino, soprattutto dei cittadini più deboli, e così cercherò di impegnarmi perché nel tempo più rapido possibile, compatibilmente con i tempi legislativi, si possano dare delle risposte concrete per tutelare la sicurezza.</p>
    </intervention>
    <intervention id="2-531" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-986" speaker_id="28252" name="Richard Seeber" is_mep="True" mode="written">
      <p sl="de">Sono davvero lieto che la direttiva sulla valutazione ambientale strategica (direttiva VAS) sia stata adottata. La valutazione della compatibilità ambientale in fase iniziale, quando un progetto viene sviluppato, significa che si può subito prevenire qualsiasi effetto negativo anziché doverlo arginare o contrastare successivamente.</p>
      <p sl="de">La procedura VAS promette per il futuro di riservare ancora più attenzione in fase di decisione di progetti alla protezione ambientale e agli aspetti concernenti la salute. La pianificazione dello sviluppo sostenibile deve, dall’inizio alla fine, contemplare non solo fattori socioeconomici ma anche conseguenze ambientali.</p>
    </intervention>
  </section>
  <section id="creitem43" title="20. Ordine del giorno della prossima seduta: vedasi processo verbale"/>
  <section id="creitem44" title="21. Chiusura della seduta"/>
</text>
